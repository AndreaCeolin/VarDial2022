{"id": "1690391", "revid": "122300740", "url": "https://it.wikipedia.org/wiki?curid=1690391", "title": "Canale del Karakum", "text": "Il canale del Karakum (altres\u00ec chiamato Kara Kum, Garagum o ), sito in Turkmenistan, \u00e8 il pi\u00f9 grande canale di irrigazione del mondo.\nIl corso d'acqua \u00e8 navigabile per la maggior parte dei suoi 1.375\u00a0km ed ha una portata annuale di 13\u00a0km\u00b3 che viene deviata dall'Amu-Darya e trasportata attraverso il deserto del Karakum.\nStoria.\nLa costruzione del canale cominci\u00f2 nel 1954 e venne completata nel 1988. La sua realizzazione rese possibile la coltivazione di vasti territori prima desertici, che vennero dedicati alla monocoltura del cotone, fortemente promossa dall'Unione Sovietica; venne inoltre beneficiata la capitale Ashgabat, che pot\u00e9 contare su una maggiore quantit\u00e0 di acqua.\nL'attuale canale non fu il primo tentativo di convogliare l'acqua dell'Amu-Darya nel deserto del Karakum: nei primi anni cinquanta, venne iniziata la costruzione di un canale che sarebbe partito vicino a Nukus, molto pi\u00f9 a nord dell'attuale, e che avrebbe dovuto scorrere a sud ovest, verso Krasnovodsk; questo progetto avrebbe usato circa il 25% dell'acqua dell'Amu-Darya. I lavori vennero abbandonati dopo la morte di Stalin e al posto di questo venne scelto l'attuale tracciato.\nGli effetti sull'ambiente.\nPurtroppo la realizzazione poco sofisticata del canale (gran parte dell'alveo non \u00e8 nemmeno cementato) fa s\u00ec che una quantit\u00e0 stimata attorno al 30% secondo alcune fonti, o del 60% secondo altre, dell'acqua trasportata si perda durante il percorso, formando laghi e stagni lungo le rive e portando alla salinizzazione del suolo; il canale \u00e8 altres\u00ec uno dei maggiori responsabili del disastro del lago Aral.\nCollegamenti esterni.\nMappa del canale Karakum sull'enciclopedia Encarta"}
{"id": "1690393", "revid": "2056951", "url": "https://it.wikipedia.org/wiki?curid=1690393", "title": "Borbone-Busset", "text": "La casa di Borbone-Busset \u00e8 un ramo dei Borbone, considerato illegittimo e non dinastico fin dalla decisione di Luigi XI di Francia. Essendo per\u00f2 canonicamente legittima, \u00e8 anche in linea di discendenza maschile la pi\u00f9 antica tuttora esistente tra quelle discese dai Capetingi, anche degli attuali rami di casa Borbone. \nIl capo della dinastia porta il titolo di \"Conte di Busset\" fin dal matrimonio del suo primo membro con la Baronessa di Busset nel XV secolo.\nOrigini.\nLa linea di Borbone-Busset discende per via maschile da Pietro, figlio del principe-vescovo di Liegi Luigi di Borbone. Luigi, cugino di sesto grado del re Carlo VII di Francia spos\u00f2, senza autorizzazione reale, Caterina di Egmont, figlia di Arnoldo, duca di Gheldria. Da questa unione, o da un'amante di Luigi, nacque appunto Pietro, che sposandosi poi con l'erede del baronato di Busset fu elevato al titolo di conte di Busset. \nBench\u00e9 l'unione fra Luigi e Caterina sia avvenuta prima che il principe fosse consacrato prete, il che avrebbe reso canonicamente impossibile le nozze, questa fu mantenuta segreta, andando contro gli interessi di Luigi XI di Francia: le alleanze francesi nei Paesi Bassi non erano compatibili con quelle della casa di Egmont. Il re francese quindi annull\u00f2 l'unione, dichiarando qualsiasi figlio nato dal matrimonio come illegittimo.\nLe annotazioni e le cronache sono poco chiare nello spiegare come Luigi e Caterina abbiano avuto una discendenza maschile che sopravvisse loro: questa potrebbe essere la prova che i Borbone-Busset discendano da una relazione fra Luigi di Borbone e una sua amante.\nEt\u00e0 moderna.\nI membri della famiglia borbone successivamente ottennero di conti di Ch\u00e2lus e conti di Ligni\u00e8res; la figlia ed erede di Cesare Borgia spos\u00f2 un conte di Busset.\nQuando la dinastia Valois-Angoul\u00eame regnante sul trono di Francia si avvicin\u00f2 all'estinzione alla fine del XVI secolo, Antonio di Borbone duca di Vend\u00f4me fu riconosciuto \"premier prince du sang\", cio\u00e8 pi\u00f9 prossimo principe del sangue, anche se discendeva soltanto da Giacomo I di Borbone-La Marche (1315-1362), fratello minore del duca Pietro I di Borbone. \nSe i Borbone-Busset fossero stati ritenuti pienamente legittimi, la posizione di primo principe del sangue sarebbe andata al conte di Busset anzich\u00e9 al duca Antonio. Invece i Borbone-Busset, credendo di essere una linea illegittima, \"de iure\" o \"de facto\", non avanzarono mai pretesa su quella posizione e non svolsero alcun ruolo particolare negli eventi successivi, che sfociarono nelle guerre religiose in Francia fra i protestanti ed i cattolici.\nSimilmente, alla morte di re Enrico III di Francia la corona sarebbe dovuta passare a Cesare di Borbone-Busset (1565-1630), cugino di decimo grado in linea maschile del defunto sovrano: questi tuttavia non fece pretesa al trono e lasci\u00f2 che suo cugino agnatico di settimo grado, re Enrico III di Navarra, figlio del defunto Antonio di Borbone, divenisse re di Francia.\nVentesimo secolo.\nTra gli ultimi membri della casa di Borbone-Busset ci sono stati:\nCome moglie di Saverio, Maddalena divenne per i Carlisti nel 1952 regina consorte di Spagna e nel 1974 divenne duchessa titolare di Parma. Tra i suoi figli ci sono Carlo Ugo di Borbone-Parma, duca di Parma e pretendente carlista, e Sisto Enrico di Borbone-Parma."}
{"id": "1690394", "revid": "798702", "url": "https://it.wikipedia.org/wiki?curid=1690394", "title": "Al Cliver", "text": " Ha interpretato ruoli in molti film del cinema di genere italiano, alcuni dei quali divenuti nel tempo dei cult movie come \"I padroni della citt\u00e0\", \"Zombi 2\" e \"...e tu vivrai nel terrore! - L'aldil\u00e0\". \u00c8 stato diretto pi\u00f9 volte da Lucio Fulci.\nCarriera.\nNato in Egitto, Al Cliver inizi\u00f2 a 16 anni interpretando alcuni caroselli. Il suo primo lungometraggio fu \"Le 10 meraviglie dell'amore\" del 1969; nello stesso anno fu chiamato da Luchino Visconti per un piccolo ruolo ne \"La caduta degli Dei\". Il suo primo ruolo da protagonista fu nel film del 1974 di Sergio Nasca \"Il Saprofita\". Per questo ruolo fu candidato al Nastro d'argento come migliore attore esordiente. Nel 1975 interpret\u00f2 \"Ondata di piacere\", thriller diretto da Ruggero Deodato. Nel 1976 fu il co-protagonista de \"I padroni della citt\u00e0\", diretto da Fernando Di Leo, e il protagonista di \"Una donna chiamata Apache\", considerato uno dei pi\u00f9 violenti spaghetti western.\nNel 1979 Cliver fu uno dei protagonisti in \"Zombi 2\", diretto da Lucio Fulci, con il quale inizi\u00f2 un duraturo sodalizio che lo port\u00f2 ad interpretare altri otto film diretti dal regista italiano, tra i quali \"...E tu vivrai nel terrore! L'aldil\u00e0\".\nNel 1990 interpret\u00f2 il suo ultimo film, \"Demonia\", ancora una volta diretto da Fulci, quindi si ritir\u00f2 dalle scene per intraprendere la professione di falegname."}
{"id": "1690397", "revid": "1123126", "url": "https://it.wikipedia.org/wiki?curid=1690397", "title": "Chiesa cattolica in Montenegro", "text": "La Chiesa cattolica in Montenegro \u00e8 composta da circa 21.500 battezzati, pari a circa il 3,8% della popolazione. Infatti gli abitanti del Montenegro professano in larga maggioranza la religione cristiana ortodossa.\nMolti dei cattolici del Montenegro appartengono alle minoranze croate e albanesi. Secondo i dati ufficiali del 2004, dei 21.972 cattolici:\nOrganizzazione ecclesiastica.\nIn Montenegro vi sono due circoscrizioni ecclesiastiche cattoliche di rito latino:\nFino al 2013 i cattolici di rito bizantino dipendevano dall'esarcato apostolico di Serbia e Montenegro (oggi eparchia di San Nicola di Ruski Krstur); a seguito del decreto \"Attenta norma\" della Congregazione per le Chiese orientali emesso il 19 gennaio 2013, la giurisdizione dell'esarca \u00e8 stata ridotta ai soli fedeli della Serbia, mentre la giurisdizione sui cattolici di rito bizantino del Montenegro \u00e8 stata affidata ai vescovi di rito latino.\nI vescovi montenegrini sono membri di diritto della Conferenza episcopale internazionale dei Santi Cirillo e Metodio, che raggruppa gli episcopati di Serbia, Montenegro, Kosovo e Macedonia.\nDiocesi soppresse.\nIn Montenegro esistevano anche altre diocesi, poi soppresse e divenute sedi titolari:\nNunziatura apostolica.\nLa nunziatura apostolica in Montenegro \u00e8 stata istituita il 16 dicembre 2006 con il breve \"Quo plenius\" di papa Benedetto XVI. La sede \u00e8 a Podgorica. Dal 2010 il nunzio apostolico ricopre anche l'incarico di nunzio in Bosnia ed Erzegovina, dove risiede nella capitale Sarajevo."}
{"id": "1690398", "revid": "1855146", "url": "https://it.wikipedia.org/wiki?curid=1690398", "title": "Berta filava/Mio fratello \u00e8 figlio unico", "text": "Berta filava/Mio fratello \u00e8 figlio unico \u00e8 un singolo del cantautore italiano Rino Gaetano, pubblicato nel 1976 dalla It.\n\"Berta filava\".\nIl titolo del brano viene dal detto \"\u00c8 passato il tempo in cui Berta filava\" (con possibili varianti regionali), per indicare le differenze tra il presente e i tempi andati: la Berta del proverbio \u00e8 identificata, di solito, con Bertrada di Laon, moglie di Pipino il Breve.\nIl brano, che a un orecchio poco attento potrebbe sembrare semplicemente un'opera nonsense, in realt\u00e0 tratta un argomento pi\u00f9 serio e intricato che fa riferimento alla stagione politica del compromesso storico. Sotto la figura di Berta si cela metaforicamente nientemeno che Aldo Moro, considerato da Rino Gaetano un abile e scaltro \"tessitore\" di rapporti politici.\nLo stesso cantautore, durante un concerto a San Cassiano (LE) nel 1977, dichiar\u00f2 a proposito della canzone:\nLa canzone \u00e8 stata utilizzata come colonna sonora di uno spot della FIAT.\n\"Mio fratello \u00e8 figlio unico\".\n\"Mio fratello \u00e8 figlio unico\" \u00e8 una delle pi\u00f9 famose canzoni scritte ed interpretate dal cantautore e apparve in precedenza come lato A del singolo \"Mio fratello \u00e8 figlio unico/Sfiorivano le viole\".\nIl tema \u00e8 l'emarginazione, la frustrazione e la solitudine quotidiana che subisce l'uomo per infiniti motivi, spesso banali, in un mondo difficile e insostenibile di individui sfruttati senza identit\u00e0."}
{"id": "1690399", "revid": "138365", "url": "https://it.wikipedia.org/wiki?curid=1690399", "title": "Pierluigi Conti", "text": ""}
{"id": "1690406", "revid": "767487", "url": "https://it.wikipedia.org/wiki?curid=1690406", "title": "Para\u015bur\u0101ma", "text": "Para\u015bur\u0101ma (devan\u0101gar\u012b: \u092a\u0930\u0936\u0941\u0930\u093e\u092e; lett. \"R\u0101ma con il \"para\u015bu\" (s.m. \"ascia\")\") \u00e8, nell'induismo, un avatara di Visn\u00f9.\nFonti.\nLe caratteristiche e le vicende inerenti all'avatara Para\u015bur\u0101ma sono narrate in particolar modo nei \"V\u0101yu Pur\u0101\u1e47a\" (91-93), \"Agni Pur\u0101\u1e47a\" (V), \"Brahm\u0101 Pur\u0101\u1e47a\" (X), \"Padma Pur\u0101\u1e47a\" (VI, 268), \"Matsya Pur\u0101\u1e47a\" (47), \"Bh\u0101gavata Pur\u0101\u1e47a\" (IX, 15-16), \"Mah\u0101bh\u0101rata\" (I, 66; V, 178-185; VIII, 36).\nIn ambito visnuita \u00e8 meglio conosciuto come Bh\u0101rgava R\u0101ma o J\u0101madagni R\u0101ma per distinguerlo da R\u0101ma, l'eroe divino del \"R\u0101m\u0101ya\u1e47a\" a cui , al , Para\u015bur\u0101ma consegna lo \"status\" di avatara dopo che il primo lo ha privato del \"tapas\", (l'\"ardore\", la \"potenza\", ascetica) colpendolo con la freccia dell'arco che Vi\u015bvakarman aveva costruito per Visn\u00f9.\nMito.\nQuando la potente ma arrogante casta guerriera degli \"k\u1e63atriya\" oppresse la casta sacerdotale dei brahmana, umiliandoli, Visn\u00f9 assunse la forma di Para\u015bur\u0101ma, quinto figlio del brahmano Jamadagni e di Re\u1e47uk\u0101 che, armato di scure, sconfisse ripetutamente gli \"k\u1e63atriya\", restituendo ai brahmani la legittima supremazia castale.\nSecondo la tradizione Para\u015bur\u0101ma \u00e8 un componente dei Bh\u0101rgava ovvero di quella famiglia brahmanica discendente di Bh\u1e5bgu."}
{"id": "1690411", "revid": "108583670", "url": "https://it.wikipedia.org/wiki?curid=1690411", "title": "Succhiello", "text": "Il succhi\u00e8llo (chiamato anche \"trivellino\") \u00e8 un piccolo utensile manuale utilizzato in falegnameria, che permette di praticare dei piccoli fori nel legno senza ricorrere all'ausilio di un trapano.\nCaratteristiche.\nUn succhiello \u00e8 costituito da:\nL'attrezzo ha una lunghezza di 10-15 centimetri ed il corpo e la punta di diametri diversi a seconda della grandezza del foro da ottenere. Il suo utilizzo produce dei fori conici adatti ad accogliere le normali viti da legno.\nUn tipo particolare di succhiello viene utilizzato per prelevare campioni di legno dai tronchi d'albero."}
{"id": "1690415", "revid": "287204", "url": "https://it.wikipedia.org/wiki?curid=1690415", "title": "Nenad Steki\u0107", "text": "Fu uno dei maggiori specialisti mondiali del salto in lungo negli anni settanta.\nBiografia.\nColse la sua prima affermazione in campo internazionale nel 1970 quando vinse la medaglia di bronzo ai campionati europei juniores svoltisi a Parigi. Nel 1972 vinse il suo primo titolo nazionale e nel 1974 stabil\u00ec il primato jugoslavo saltando 8,24 m, seconda miglior prestazione mondiale stagionale. Ai Campionati europei del 1974 conquist\u00f2 la medaglia d'argento alle spalle del sovietico Valerij Podlu\u017enij con la misura di 8,05 m.\nNel 1975 fu secondo alle Universiadi e primo ai Giochi del Mediterraneo, ma il risultato pi\u00f9 eclatante lo ottenne nel corso della gara preolimpica disputata a Montr\u00e9al, che vinse con un balzo di 8,45 m, record europeo e miglior prestazione mondiale dell'anno. Con questo salto Stekic si inser\u00ec fra i favoriti per i giochi olimpici dell'anno seguente dove, tuttavia, deluder\u00e0 le attese non andando oltre il sesto posto con una serie di salti inferiori agli 8 metri.\nNel 1977 fu primo alle Universiadi e fece nuovamente registrare la miglior prestazione mondiale stagionale (8,27 m), come pure l'anno seguente (8,32 m) in cui per\u00f2 manc\u00f2 il successo ai Campionati europei: saltando 8,12 m, fu preceduto dal francese Jacques Rousseau.\nNel 1979 fu primo ai Giochi del Mediterraneo e nel 1980 fu di nuovo secondo ai Campionati europei indoor. Lo stesso anno, a Mosca, partecip\u00f2 alla sua seconda Olimpiade ma un infortunio subito nel primo salto di qualificazione lo costrinse a ritirarsi dal torneo. Fu quinto ai Campionati europei del 1982 e di nuovo quinto ai Campionati mondiali del 1983. Termin\u00f2 la carriera partecipando alle Olimpiadi di Los Angeles nel 1984, dove giunse quattordicesimo."}
{"id": "1690417", "revid": "287204", "url": "https://it.wikipedia.org/wiki?curid=1690417", "title": "Nenad Stekic", "text": ""}
{"id": "1690419", "revid": "1305772", "url": "https://it.wikipedia.org/wiki?curid=1690419", "title": "Autocatalisi", "text": "L'autocatalisi \u00e8 un processo catalitico in cui il catalizzatore \u00e8 rappresentato da uno degli stessi prodotti o intermedi di reazione in grado di agire sullo stadio lento della reazione chimica. Un tal genere di reazione viene detta autocatalitica.\nComuni esempi di autocatalisi sono rappresentati dalla peste dello stagno (una modificazione allotropica), la deplezione dello strato di ozono, il legame con l'ossigeno da parte dell'emoglobina e la reazione tra permanganato e acido ossalico (Mn2+ \u00e8 l'autocatalizzatore).\nVelocit\u00e0 di reazione.\nL'equazione cinetica per una generica reazione autocatalitica del secondo ordine\nformula_1\n\u00e8 formula_2.\nLa concentrazione dei reagenti A e B (B \u00e8 anche il prodotto finale) varia in funzione del tempo rispettivamente secondo le relazioni\nformula_3\ne formula_4\nricordando che formula_5 e formula_6 sono la concentrazioni iniziali di A e B.\nIl grafico di queste equazioni corrisponde a una curva sigmoide, tipica delle reazioni autocatalitiche: all'inizio queste reazioni procedono lentamente a causa della scarsa presenza di catalizzatore (ancora poco B si \u00e8 formato), la velocit\u00e0 di reazione aumenta progressivamente lungo il procedere della reazione in quanto aumenta la concentrazione di catalizzatore e infine rallenta nuovamente a causa della diminuzione di reagente (A \u00e8 stato considerevolmente consumato). Quindi, se sperimentalmente si osserva che la concentrazione di un reagente o prodotto ha l'andamento di una curva sigmoide, \u00e8 lecito supporre che la reazione sia autocatalitica.\nIpotesi abiogenetiche.\nL'etologo britannico Richard Dawkins ipotizz\u00f2 un ruolo fondamentale dell'autocatalisi nella spiegazione dell'abiogenesi. Lo scienziato cita esperimenti realizzati da Julius Rebek e colleghi presso The Scripps Research Institute della California nei quali combinarono ammino adenosina e un estere pentafluorofenilico con l'autocatalizzatore estere triacido ammino adenosina (AATE). Varianti di AATE hanno mostrato azione autocatalitica nei confronti della loro stessa sintesi. Questo esperimento dimostr\u00f2 la possibilit\u00e0 che gli autocatalizzatori potessero mostrare competizione all'interno di una popolazione con caratteri di ereditariet\u00e0, il che pu\u00f2 essere interpretato come forma rudimentale di selezione naturale."}
{"id": "1690424", "revid": "81195", "url": "https://it.wikipedia.org/wiki?curid=1690424", "title": "Autocatalizzatore", "text": ""}
{"id": "1690440", "revid": "17654", "url": "https://it.wikipedia.org/wiki?curid=1690440", "title": "Maruga", "text": ""}
{"id": "1690442", "revid": "599013", "url": "https://it.wikipedia.org/wiki?curid=1690442", "title": "Rafael Fern\u00e1ndez P\u00e9rez", "text": "Carriera.\nClub.\nHa iniziato nel Valencia, debuttando in prima squadra il 31 ottobre 1998. Al termine della stagione 2000-01 \u00e8 stato eletto miglior portiere della Divisi\u00f3n de Honor. Ha proseguito la carriera giocando nel , nell', nell' e infine nell'.\nNazionale.\nCon la nazionale spagnola ha disputato oltre 80 partite e fatto parte della spedizione che ha vinto la Coppa del Mondo 2004 nonch\u00e9, un anno pi\u00f9 tardi, anche il campionato europeo in Repubblica Ceca. Nel campionato europeo 2014 viene inserito nella formazione ideale del torneo stilata dal Gruppo Tecnico della UEFA."}
{"id": "1690443", "revid": "237356", "url": "https://it.wikipedia.org/wiki?curid=1690443", "title": "Correttezza politica", "text": ""}
{"id": "1690444", "revid": "1987129", "url": "https://it.wikipedia.org/wiki?curid=1690444", "title": "Tidal wave (acconciatura)", "text": "Tidal wave (in italiano, letteralmente, \"onda di marea\"), nell'ambito della sociologia del costume, \u00e8 l'espressione inglese che indica uno stile di acconciatura molto popolare tra le comunit\u00e0 di \"surfisti\" e \"skater\" degli anni settanta.\nImportanza nella storia del costume.\nL'importanza del \"tidal wave\" consiste nell'aver rappresentato la forma archetipale da cui si sono evolute le varianti stilistiche diacroniche che compongono il fenomeno di costume detto \"devilock\". Il rapporto genetico tra i due stili e la paternit\u00e0 del \"devilock\" \u00e8 correntemente attribuito a Jerry Only, bassista del gruppo dei Misfits e frontman della seconda versione della band. Poich\u00e9 la nascita dell stile \"devilock\" appare attestata all'epoca che va da giugno 1978 al 26 giugno 1979, il passaggio evolutivo dal primo al secondo pu\u00f2 essere collocato in un periodo praticamente coincidente o di poco precedente."}
{"id": "1690445", "revid": "339392", "url": "https://it.wikipedia.org/wiki?curid=1690445", "title": "Rapporto tra religione ed aborto", "text": ""}
{"id": "1690447", "revid": "83531", "url": "https://it.wikipedia.org/wiki?curid=1690447", "title": "Castello di Saint-Cloud", "text": "Il castello di Saint-Cloud era un castello reale in Francia, costruito su un luogo che guarda verso la Senna a Saint-Cloud in Hauts-de-Seine, a circa 10 chilometri ad ovest di Parigi. \nL\"H\u00f4tel d'Aulnay\", esistente sul sito, fu ampliato in un castello nel sedicesimo secolo dalla famiglia dei banchieri fiorentini Gondi, poi da \"Monsieur\" Filippo di Francia, duca d'Orl\u00e9ans, nel diciassettesimo secolo e infine da Maria Antonietta nel 1780 circa. Dopo essere stata reggia di Napoleone Bonaparte e dell'Imperatore Napoleone III, il castello and\u00f2 distrutto nel 1870, durante la guerra franco-prussiana.\nOggi rimangono soltanto alcuni edifici attigui ed il Parco alla francese di 460 ettari, che costituiscono il \"Domaine national de Saint-Cloud\". Il Pavillon de Breteuil nel parco \u00e8 stato la sede del Bureau international des poids et mesures dal 1875.\nSedicesimo secolo: i Gondi.\nI Gondi erano una famiglia di banchieri fiorentini stabilitisi a Lione durante i primi anni del sedicesimo secolo, giunti alla corte della Francia nel 1543, al seguito di Caterina de' Medici. Negli anni settanta del secolo, la regina offr\u00ec a Girolamo di Gondi una dimora a Saint-Cloud, l'h\u00f4tel d'Aulnay, che si trasform\u00f2 nel nucleo del futuro castello con un'ala ad angolo che si protendeva verso una terrazza. La facciata principale affacciava a sud, con un'ala che terminava in un padiglione che permetteva una vista panoramica sulla Senna. Enrico III di Francia si install\u00f2 in questa casa per condurre l'assedio di Parigi durante le guerre di religione francesi e qui venne assassinato dal monaco domenicano Jacques Cl\u00e9ment.\nDopo la morte di Girolamo di Gondi nel 1604 l'edificio venne venduto nel 1618 dal figlio Giovanni Battista II de Gondi a Jean de Bueil, conte di Sancerre, che mor\u00ec poco dopo. Il castello fu allora ricomprato da Jean Fran\u00e7ois Paul de Gondi, arcivescovo di Parigi. L'arcivescovo abbell\u00ec molto il complesso, in particolare i giardini grazie all'opera di Thomas Francine.\nDopo la morte di Giovanni Francesco di Gondi, nel 1654, l'edificio venne ereditato da Filippo Emanuele di Gondi e poi da suo nipote Henri de Gondi, Duca di Retz, che vendette la propriet\u00e0 nel 1655 a Barth\u00e9lemy Hervart, un banchiere d'origine tedesca che era allora intendente delle finanze. Questi ingrand\u00ec il parco a dodici ettari realizzando ingenti opere di ricostruzione, tra le quali una grande cascata, diversa da quella attualmente esistente nel parco.\nI giardini furono disegnati da Israel Silvestre, secondo lo stile all'italiana, con facciate affrescate. I giardini discendevano verso la Senna digradando in una serie di terrazze, con fontane ad ogni livello. [ pubblichi ]\nDiciassettesimo secolo: \"Monsieur\", Filippo duca d'Orl\u00e9ans.\nL'8 ottobre 1658, Hevart organizz\u00f2 una sontuosa festa a Saint-Cloud in onore del giovane Luigi XIV di Francia, di suo fratello minore Filippo di Francia, \"Monsieur\" Duca d'Orl\u00e9ans, di loro madre la Regina madre Anna d'Austria e del cardinale Mazarino. Due settimane dopo, il 25 ottobre, Monsieur compr\u00f2 il castello e le sue pertinenze per 240.000 lire tornesi. Sembra che Mazarino abbia favorito la vendita, contribuendo ad una politica di sviluppo della rete di castelli reali ad ovest di Parigi, salvando l'eccessivamente arricchito Hervart dal destino di Nicolas Fouquet, la cui festa a Vaux-le-Vicomte lo condusse alla rovina e alla prigione.\nMonsieur si occup\u00f2 dei lavori di costruzione a Saint-Cloud fino alla sua morte nel 1701: i progetti furono disegnati e realizzati dall'architetto Antoine Le Pautre, che costru\u00ec le ali dell'edificio nel 1677. Il castello che fu ricostruito per Monsieur aveva una forma ad U aperta ad oriente, verso la Senna, con il castello dei Gondi, orientato a sud, integrato nell'ala di sinistra. Sul retro, una lunga orangerie si prolungava lungo l'ala destra della corte. Il viale d'ingresso, bordato da dependance, alcune delle quali ancora esistenti, arrivava da un angolo tramite un piccolo ponte.\nAll'interno, l'appartamento di \"Madame\", Enrichetta d'Inghilterra che si trovava nell'ala di sinistra venne decorato da Jean Nocret nel 1660 e i 45 metri della galleria d'Apollo, che occupava tutta l'ala di destra, venne decorata con i miti di Apollo da Pierre Mignard entro il 1680.\nNel mese di ottobre del 1677, cinque giorni di sontuose feste in onore di Luigi XIV inaugurarono le nuove decorazioni e dimostrarono lo splendore di \"Monsieur\". La galleria era preceduta e seguita da un salone ad ambedue le estremit\u00e0, una scelta che sarebbe poi stata impiegata anche a Versailles.\nA seguito della morte di Le Pautre nel 1679, il lavoro venne continuato dal suo assistente Jean Girard, un maestro muratore piuttosto che un esperto architetto e forse da Thomas Gobert. Jules Hardouin Mansart intervenne verso la fine del secolo, progettando una grande scala nell'ala di sinistra sulla maniera dello scalone degli Ambasciatori a Versailles.\nI giardini furono reinventati da Andr\u00e9 Le N\u00f4tre secondo la moda \u00e0 la fran\u00e7aise vigente all'epoca ed il parco raggiunse le dimensioni che mantiene oggi. La Grande Cascata, costruita nel biennio 1664-1665 da Antoine Le Pautre, \u00e8 sopravvissuta. Il bacino ed il canale pi\u00f9 basso sono stati aggiunti da Hardouin-Mansart nel 1698. Per questi lavori si pensa che siano state spese un totale di 156.000 lire tornesi.\nDiciottesimo secolo: i duchi d'Orl\u00e9ans e Maria Antonietta.\nSaint-Cloud pass\u00f2 agli eredi di Monsieur e rimase nelle loro mani per quasi tutto il diciottesimo secolo. Dopo lunghi negoziati venne comprato nel 1785 da Luigi XVI per la moglie Maria Antonietta, la quale pensava che l'aria di Saint-Cloud avrebbe fatto bene ai suoi figli. Il duca Luigi Filippo d'Orl\u00e9ans, Duca d'Orl\u00e9ans, che non si era pi\u00f9 recato al castello fin dal suo matrimonio morganatico con \"Madame de Montesson\", fu spinto a vendere dietro il pagamento di sei milioni di lire.\nDopo che l'acquisto del palazzo fu ufficializzato, Maria Antonietta inizi\u00f2 a far trasformare il suo nuovo palazzo privato. Tra il 1787 e il 1788 il suo architetto preferito, Richard Mique, ingrand\u00ec il \"corps de logis\" e la met\u00e0 adiacente dell'ala destra, ricostruendo anche la parte anteriore del giardino. Lo scalone di Hardouin-Mansart venne demolito per creare nuove scale di pietra che davano sugli appartamenti di stato.\nIl castello fu inizialmente rifornito dal sovrintendente alla casa reale con collezioni provenienti da altre residenze reali, ma presto un nuovo mobilio venne commissionato appositamente. Le sedie e cassettoni intarsiati con cornici in bronzo dorato nel pi\u00f9 ricco stile Luigi XVI, cominciavano ad essere trasportati a Saint-Cloud nei primi giorni della Rivoluzione francese. Nel 1790 il castello fu il palcoscenico del famoso incontro fra Maria Antonietta e Mirabeau.\nRivoluzione ed Impero.\nIl castello fu dichiarato un bene nazionale ma svuotato dalle vendite rivoluzionarie. Fu nell\"orangerie\" che avvenne il colpo di Stato del 18 brumaio (10 novembre 1799) con cui il Direttorio fu soppresso e proclamato il Consolato: dopo cinque anni Napoleone Bonaparte venne proclamato imperatore dei francesi ancora a Saint-Cloud, il 18 maggio 1804. L'imperatore fece del castello la sua residenza preferita e trasform\u00f2 il salone di Venere nella sala del trono, della quale l'edificio era ovviamente privo, ma non mise mano in modo rilevante alle decorazioni interne.\nFu di nuovo a Saint-Cloud, nella Galleria d'Apollo, che Napoleone III si proclam\u00f2 imperatore dei Francesi il 1\u00ba dicembre 1852. Durante il Secondo Impero, Napoleone III e l'imperatrice Eugenia tennero corte a Saint-Cloud in primavera e autunno. Napoleone III fece demolire l\"orangerie\" nel 1862 ed Eugenia trasform\u00f2 la camera da letto di \"Madame\" in un salone stile Luigi XVI.\nNapoleone III dichiar\u00f2 guerra alla Prussia il 28 luglio 1870: le colline che dominano Parigi furono occupate dai Prussiani durante l'assedio di Parigi, e bocche da fuoco vennero posizionate nei pressi del castello: i bombardamenti francesi colpirono la costruzione che venne divorata dalle fiamme il 13 ottobre 1870. Fortunatamente, molta parte dei suoi arredi erano stati spostati dall'imperatrice Eugenia dopo la dichiarazione di guerra. Le pareti scoperchiate che ancora stavano in piedi furono tirate gi\u00f9 nel 1891. Il frontone dell'ala destra del castello, una delle parti meglio conservate dell'edificio, fu comprato da Ferdinando I di Bulgaria e venne integrato nel suo palazzo Euxinograd sulla costa del Mar Nero.\nOggi.\nOggi il parco di 460 ettari costituisce il Domaine nationale de San-Saint-Cloud ed include il giardino alla francese progettato da Le N\u00f4tre, il giardino floreale di Maria Antonietta, un giardino all'inglese del 1820 circa, 10 fontane e un belvedere su Parigi conosciuto come \"la lanterna\", perch\u00e9 vi veniva accesa una lanterna quando l'imperatore si trovava nel castello. Molte migliaia di alberi nel parco sono stati abbattuti o danneggiati da una tempesta il 26 dicembre 1999."}
{"id": "1690448", "revid": "124165575", "url": "https://it.wikipedia.org/wiki?curid=1690448", "title": "Cavallino arr\u00ec arr\u00f2", "text": "Cavallino arr\u00ec arr\u00f2 \u00e8 una filastrocca popolare italiana, e fa parte di una tradizione che risale almeno alla seconda met\u00e0 del secolo XIX, attestata, ad esempio, nel \"Novo dizionario universale della lingua italiana\" di Policarpo Petrocchi. Presenta testi leggermente variabili nel tempo e nei luoghi, reperibili in raccolte di filastrocche per bambini, ma presenti anche in testi letterari.\nIl termine \"Arri\" \u00e8 \"voce di incitamento che si d\u00e0 agli animali da tiro e da soma...di probabile formazione onomatopeica\", usata gi\u00e0 dal due-trecento e documentata nel provenzale, spagnolo, portoghese e arabo. L'interiezione \"arr\u00f2\" \u00e8 attestata, come elemento della filastrocca, nella \"Grammatica degli italiani\" di Ciro Trabalza e Ettore Allodoli.\nCavallino arr\u00f2 arr\u00f2 per la biada che ti do, per i ferri che ti metto per andare a san Francesco, San Francesco vola via, cavallino via via\nVersioni.\nIn area toscana.\nLa tradizione popolare versiliese tramanda due versioni di \"Cavallino arr\u00ec arr\u00f2\" che differiscono tra loro leggermente nel primo verso, pur essendo simili nella prima met\u00e0 ad altre versioni riportate dai libri per bambini, mentre la seconda met\u00e0 sembra originale. Ogni verso \u00e8 ritmato in quattro tempi identici, che vengono scanditi dalla mamma facendo saltellare il bambino sulle ginocchia, per imitare il passo del cavallo. Il testo \u00e8: \nIn una versione di Valdelsa o del Casentino, il primo verso \u00e8 rovesciato: \"Arri arri, cavallino\".\nIn area meridionale.\nNelle versioni dell'Italia meridionale il \"cavallino\" \u00e8 pi\u00f9 spesso \"cavalluccio\". \"Arri arri cavalluccio\" \u00e8 il titolo di una celebre canzone napoletana di Sergio Rendine e Vincenzo De Crescenzo incisa e portata al successo da Franco Ricci.\nNella letteratura.\nLa filastrocca compare in diverse narrazioni novecentesche, tra le quali si ricordano \"In magna Sila\" di Nicola Misasi, \"Lemmonio Boreo\" di Ardengo Soffici, \"Quartiere Vittoria\" di Ugo Dettore, \"Il tappeto verde\" di Vasco Pratolini."}
{"id": "1690449", "revid": "228587", "url": "https://it.wikipedia.org/wiki?curid=1690449", "title": "Tigre celtica", "text": "Tigre Celtica (in inglese Celtic Tiger, in irlandese T\u00edogar Ceilteach, \"la tigre celtica\") \u00e8 l\u2019appellativo attribuito alla Repubblica d'Irlanda durante il periodo di rapida crescita economica della stessa che ha inizio negli anni novanta e rallenta nel 2001, riprendendosi successivamente nel 2003 per poi tornare nuovamente a rallentare nel 2006.\nDurante questo periodo, la Repubblica d'Irlanda ha conosciuto un boom economico che ha trasformato il paese da una delle nazioni pi\u00f9 povere d'Europa a una delle pi\u00f9 ricche."}
{"id": "1690450", "revid": "17654", "url": "https://it.wikipedia.org/wiki?curid=1690450", "title": "Frassin\u00e9 da P\u00f2", "text": ""}
{"id": "1690458", "revid": "117030172", "url": "https://it.wikipedia.org/wiki?curid=1690458", "title": "John Edwin Sandys", "text": "Biografia.\nEra figlio del reverendo Timothy Sandys della \"Church Missionary Society\" e di Rebecca Swain. Visse i suoi primi anni in India, poi a 11 anni fece ritorno in Inghilterra per essere educato presso la Church Missionary Society School di Islington, poi alla Repton School. Nel 1863 vinse una borsa di studio per il St John's College di Cambridge.\nVinse diversi premi per la prosa greca e latina. Nel 1867 fu nominato Fellow nel suo college, poi fu scelto per un lettorato e infine per il ruolo di tutor. Ebbe nel 1876 il titolo di \"pubblico oratore\" (alla fine della carriera, nel 1919, ebbe il titolo onorifico di \"orator emeritus\"). Gli furono assegnati dottorati \"honoris causa\" dalle Universit\u00e0 di Dublino (1892), Edimburgo (1909), Atene (1912) e Oxford (1920). Fu nominato Fellow of the British Academy (\"FBA\") in 1909, nonch\u00e9 Comandante del greco Ordine del Salvatore (\u03a4\u03ac\u03b3\u03bc\u03b1 \u03c4\u03bf\u03c5 \u03c3\u03c9\u03c4\u03ae\u03c1\u03bf\u03c2). Fu inoltre nominato baronetto (\"sir\").\nLa sua attivit\u00e0 filologica si esplic\u00f2 nella pubblicazione di edizioni critiche di numerosi testi (ad esempio, la \"Retorica\" di Aristotele). Inoltre pubblic\u00f2: \"An Easter Vacation in Greece\" (1886); una traduzione e ampliamento, con Henry Nettleship, di Oskar Seyffert, \"A Dictionary of Classical Antiquities, Mythology, Religion, Literature, and Art\" (1891) e \"The Harvard Lectures on the Revival of Learning\" (1905). La sua opera pi\u00f9 importante \u00e8, per\u00f2, \"History of Classical Scholarship\" (volume I, seconda edizione, 1906; volumi II e III, 1910). Inoltre cur\u00f2 la supervisione editoriale di \"A Companion to Latin Studies\" (1910; seconda edizione, 1913).\nNel 1880 spos\u00f2 Mary Grainger, la figlia del vicario della St Paul's Church di Cambridge. Non ebbero figli.\nSandys mor\u00ec il 6 luglio 1922 a Cambridge."}
{"id": "1690459", "revid": "599013", "url": "https://it.wikipedia.org/wiki?curid=1690459", "title": "Angelo Menon", "text": "Professionista tra il 1940 ed il 1953, vinse una tappa al Giro d'Italia 1951.\nCarriera.\nCorse per la Wilier Triestina, la Lygie, la Allegro, la Splendid, la France Sport, la Vampire e la Peugeot. Le principali vittorie da professionista furono una tappa alla Volta a Catalunya del 1949, una tappa al Giro d'Italia 1951 e due tappe al Giro del Marocco nel 1951. Fu decimo al Giro d'Italia 1947."}
{"id": "1690460", "revid": "224230", "url": "https://it.wikipedia.org/wiki?curid=1690460", "title": "Bruce Ackerman", "text": "Sterling Professor di diritto e scienze politiche alla Yale, autore di quindici libri che hanno avuto larga influenza in filosofia politica, diritto costituzionale e politica pubblica.\nI suoi maggiori lavori includono \"La giustizia sociale nello stato liberale\" che, come \"Una teoria della giustizia\" di John Rawls propone esperimenti mentali per fornire una fondazione teorica da un punto di vista imparziale ad una societ\u00e0 liberale. L'opera in pi\u00f9 volumi \"We the People\" sulla storia costituzionale statunitense. Il suo pi\u00f9 recente libro tradotto in italiano \u00e8 \"La Costituzione di emergenza, Come salvaguardare libert\u00e0 e diritti civili di fronte al pericolo del terrorismo\".\n\"The Stakeholder Society\" (scritto con Anne Alstott), \u00e8 servito come base per la recente introduzione del Child Trust Fund nel Regno Unito da parte di Tony Blair.\nIl professor Ackerman \u00e8 membro dell'American Law Institute e dell'American Academy of Arts and Sciences. \u00c8 stato insignito dell'ordine al merito francese e dell'Henry Phillips Prize da parte dell'American Philosophical Society per la carriera in giurisprudenza. Ha ricevuto il Bachelor of Arts dalla Harvard e il Bachelor of Laws dalla Yale University."}
{"id": "1690462", "revid": "348618", "url": "https://it.wikipedia.org/wiki?curid=1690462", "title": "Villa Chiericati", "text": "Villa Chiericati \u00e8 una villa sita a Vancimuglio di Grumolo delle Abbadesse (Provincia di Vicenza) progettata da Andrea Palladio dopo il 1550 e ultimata postuma nel 1584.\n\u00c8 stata inserita nel 1996 nella lista dei patrimoni dell'umanit\u00e0 dell'Organizzazione delle Nazioni Unite per l'educazione, la scienza e la cultura, assieme alle altre ville palladiane del Veneto.\nProgetto palladiano.\nLa villa segna una tappa fondamentale nell'evoluzione del linguaggio palladiano perch\u00e9 per la prima volta un vero e proprio pronao di tempio antico viene applicato al corpo di una villa, dando origine a un motivo che diventer\u00e0 una soluzione classica nei progetti successivi (per esempio nel caso della Rotonda e della Malcontenta).\nIl committente della villa \u00e8 Giovanni Chiericati, fratello di Girolamo, per il quale negli stessi anni Palladio sta realizzando il palazzo all'Isola di Vicenza. Con buona probabilit\u00e0 il progetto per la villa \u00e8 pressoch\u00e9 contestuale a quello per palazzo Chiericati, e quindi da far risalire ai primi anni cinquanta, anche se nel 1554 il cantiere non risulta ancora aperto. Nel 1557, un anno prima della morte del committente, la villa \u00e8 largamente incompiuta, tanto che nel 1564 risulta coperta ma ancora priva di solai e finestre, e non abitata.\nAcquistata da Ludovico Porto nel 1574, la villa \u00e8 ultimata nel 1584 (quattro anni dopo la morte dell'architetto), ad opera di Domenico Groppino, abituale collaboratore palladiano.\nAlcuni disegni e schizzi autografi conservati a Londra documentano il progetto originale palladiano per la villa, sensibilmente modificato in fase esecutiva: \u00e8 sparito infatti il salone centrale biabsidato a favore di un semplice vano cubico. Il cambiamento di programma ha portato alla chiusura di una finestra termale posteriore ancora visibile nel progetto. In uno schizzo di studio si coglie anche una prima soluzione per un pronao con colonne anche sui fianchi, poi sostituita dall'attuale muro forato da un arco, garanzia di irrigidimento della struttura, secondo l'esempio antico del portico di Ottavia. L'esecuzione appare comunque molto poco controllata da Palladio, che sicuramente non avrebbe mai realizzato colonne prive di entasi, come invece appaiono. Inoltre la distribuzione interna a due sale frontali obbliga a porre la finestra in prossimit\u00e0 degli angoli della fabbrica: una disposizione sconsigliata anche nei \"Quattro libri dell'architettura\" perch\u00e9 indebolisce eccessivamente l'angolo dell'edificio che, infatti, mostra visibili segni di cedimento."}
{"id": "1690463", "revid": "1226", "url": "https://it.wikipedia.org/wiki?curid=1690463", "title": "La Malcontenta", "text": ""}
{"id": "1690466", "revid": "697352", "url": "https://it.wikipedia.org/wiki?curid=1690466", "title": "Fase luteale", "text": ""}
{"id": "1690471", "revid": "697352", "url": "https://it.wikipedia.org/wiki?curid=1690471", "title": "Fase luteinica", "text": ""}
{"id": "1690472", "revid": "697352", "url": "https://it.wikipedia.org/wiki?curid=1690472", "title": "Fase progestinica", "text": ""}
{"id": "1690473", "revid": "838137", "url": "https://it.wikipedia.org/wiki?curid=1690473", "title": "Chiappini", "text": ""}
{"id": "1690475", "revid": "2121138", "url": "https://it.wikipedia.org/wiki?curid=1690475", "title": "Biologia di sintesi", "text": "Il termine biologia di sintesi (o biologia sintetica, dall'inglese synthetic biology) \u00e8 una disciplina a cavallo tra ingegneria e biologia interessata a costruire sistemi biologici artificiali combinando conoscenze di chimica, biotecnologia, ingegneria genetica, biologia molecolare, biologia dei sistemi, ingegneria dei tessuti, biofisica, ingegneria chimica, bioinformatica, ingegneria elettrica e delle comunicazioni, biologia evoluzionistica e teoria dei controlli. La biologia sintetica applica tali tecnologie per ingegnerizzare sistemi biologici a scopi di ricerca, ingegneristici e per applicazioni mediche e biotecnologiche.\nSono attualmente nel dominio della biologia sintetica la progettazione e fabbricazione di componenti e sistemi biologici non ancora esistenti in natura e la riprogettazione e produzione di sistemi biologici gi\u00e0 presenti in natura.\nOrigine del termine.\nNel 1974 il genetista polacco Waclaw Szybalski introdusse il termine \"biologia sintetica\" scrivendo:\nQuando nel 1978 fu assegnato il Premio Nobel per la medicina a Werner Arber, Daniel Nathans ed Hamilton Smith per la scoperta degli enzimi di restrizione, Szybalski scrisse un editoriale sulla rivista scientifica \"Gene\": \nBiologia.\nI biologi sono interessati a comprendere come funziona la vita in natura. Un modo semplice e diretto per testare la nostra comprensione di come il sistema \"vita in natura\" funziona, \u00e8 quello di costruire una versione del sistema in conformit\u00e0 con la nostra attuale comprensione del sistema. I primi lavori di Michael Elowitz nel Repressilator sono un buon esempio di tale lavoro.Elowitz ha un modello di come l'espressione genica dovrebbe lavorare all'interno della cellula. Per testare il suo modello, ha costruito un pezzo di DNA in accordo con il suo modello, ha posto il DNA all'interno di una cellula vivente, ed ha osservato cosa succedeva.\nQuesti circuiti sintetici sono la controparte semplificata di pi\u00f9 complessi circuiti che si trovano in natura. L'evidenziare lievi differenze tra l'osservazione e l'aspettativa, evidenziano una nuova conoscenza.\nLavori di questo tipo spesso fanno un buon uso della matematica per prevedere e studiare la dinamica del sistema biologico prima di effettuarlo sperimentalmente. Sono stati usati una grande quantit\u00e0 di strumenti matematici, inclusi la Teoria dei grafi, rete booleana, equazione differenziale ordinaria, equazioni differenziali stocastiche, master equation. Buoni esempi sono i lavori di Adam Arkin, Jim Collins e Alexander van Oudenaarden. Confronta anche la PBS Nova special on artificial life.\nChimica.\nI sistemi biologici sono sistemi costituiti da sostanze chimiche. Circa 100 anni fa, nella chimica, si verific\u00f2 la transizione dallo studio delle sostanze naturali al tentativo di studiare e costruire nuove sostanze. Questo spostamento ha portato allo sviluppo del campo della chimica di sintesi. Nella stessa ottica, alcuni aspetti della biologia di sintesi possono essere visti come una estensione ed applicazione della chimica sintetica alla biologia, e comprendono lavori che vanno dalla ricerca di molecole biologiche-chimiche che possano funzionare in sistemi viventi esistenti fino alla creazione di nuove molecole biologiche per sistemi viventi non ancora esistenti e prodotti dall'uomo.I gruppi di Eric Kool a Stanford, Steven Benner in Florida, Carlos Bustamante a Berkeley, e Jack W. Szostak ad Harvard sono esempi di questa linea.\nIngegneria.\nLa biologia sintetica include la completa ridefinizione ed espansione della biotecnologia, con il fine ultimo di riuscire a creare e costruire sistemi di bioingegneria che processino informazioni, manipolino agenti chimici, fabbrichino materiali e strutture, producano energia, forniscano cibo, e mantengano ed aumentino la salute umana ed il nostro ambiente.\nUn buon esempio di queste tecnologie \u00e8 nel lavoro di Chris Voigt, che ridisegn\u00f2 il Type III secretion system (T3SS) usato dalla Salmonella Tiphy murium per secernere proteine della seta di ragno, un materiale biologico particolarmente tenace, al posto delle sue naturali proteine infettive.\nUn aspetto chiave della biologia di sintesi \u00e8 l'enfasi sullo sviluppo di tecnologie di base che rendano l'ingegneria biologica pi\u00f9 semplice e pi\u00f9 affidabile. Buoni esempi della biologia di sintesi sono il lavoro pionieristico di Tim Gardner e Jim Collinson sulla genetic toggle switch (interruttore genetico) Registry of Standard Biological Parts, il, e la competizione iGEM (International Genetically Engineered Machine).\nRewriters.\nI rewriters sono biologi di sintesi che sono interessati nel testare l'idea che, vista l'alta complessit\u00e0 dei sistemi biologici, sarebbe meglio ricostruire i sistemi naturali che ci interessano, in modo da avere surrogati che siano pi\u00f9 facile da comprendere e con cui sia pi\u00f9 facile interagire.\nI rewriters traggono ispirazione dal refactoring, una metodica a volte usata per studiare software.\nDrew Endy ed il suo gruppo, hanno effettuato alcuni lavori preliminari sulla rescrittura. In particolare ha sviluppato l'idea del Bio-brick. Il termine \u00e8 chiaramente derivato dai giochi di costruzione dei bambini. Egli vorrebbe mettere i biologi nella stessa posizione di un ingegnere elettronico che assembla parti che trova in un catalogo(e di cui conosce il funzionamento, ma che non ha progettato, e di cui potrebbe non sapere come funzionano.\nPratica sugli umani, sfide emergenti sociali, etiche e legali.\nLa potenzialit\u00e0 che possiede la biologia di sintesi, oltre alle notevoli sfide scientifiche, fa nascere nuovi interrogativi su bioetica, biosicurezza, salute, energia e propriet\u00e0 intellettuale. Una attenzione considerevole \u00e8 stata data al cosiddetto dual-use. Infatti, per esempio, mentre lo studio della biologia di sintesi pu\u00f2 portare ad una modo pi\u00f9 efficiente per produrre farmaci, pu\u00f2 anche guidare a ridisegnare patogeni potentissimi (ad esempio il vaiolo). In aggiunta a ci\u00f2 scienziati, finanziatori, uomini deputati alla sicurezza, studiosi di etica si interrogano sui gravi problemi nati dal mileu politico post 11 settembre 2001. Una nuova gamma di attori potenzialmente dannosi e di azioni (ovvero i terroristi), devono ora essere tenuti in considerazione da coloro che cercano di governare il campo della scienza; inoltre Internet e altri nuovi media globali possono fornire l'accesso a know-how tecnologico ed a conoscenze scientifiche.\nUna voce importante perch\u00e9 esista un controllo su tali pratiche \u00e8 svolto da ETC Group. Questo gruppo sostiene che un accesso cos\u00ec globale non pu\u00f2 essere controllato a livello nazionale ma ad un pi\u00f9 alto livello internazionale. Ritiene anche che dovrebbe esistere una moratoria al rilascio di nuovi organismi sintetici fino a che non vi sia un ampio dibattito sociale. Stanno comparendo alcuni suggerimenti dettagliati per licenziare e monitorare le varie fasi della sintesi genomica. Esiste anche discussione in corso, comprensiva ed aperta sui diritti sociali su OpenWetWare.\nRecentemente sono stati fatti molti sforzi per guardare oltre le \u201cquestioni sociali\u201d, il modello di etica, politica, e scienza, in relazione alla biologia di sintesi. Questi sforzi rifiutano la convenzione di immaginare la societ\u00e0 al di fuori ed a valle delle pratiche scientifiche, cosicch\u00e9 alla bioetica \u00e8 assegnato il compito di limitare l'impatto negativo della scienza sulla societ\u00e0. Al contrario alcuni recenti approcci, focalizzano su una mutua relazione tra pratiche scientifiche ed umanistiche, in modo da inventare nuove forme di collaborazione tra biologi sintetici, studiosi di etica, analisti politici, finanziatori, scienziati ed attivisti della societ\u00e0 civile.\nI lavori di collaborazione sulla governance, la societ\u00e0 o l'etica, in relazione alla biologia di sintesi, \u00e8 principalmente costituita da brevi meeting intensivi deputati a produrre linee guida, oppure commissioni permanenti deputati al produrre protocolli o regolamentazioni. Tale lavoro si \u00e8 rivelato prezioso per identificare i modi in cui la biologia sintetica intensifica gi\u00e0 note sfide e tecnologie di DNA ricombinante. Tuttavia, questi moduli non sono adatti per l'individuazione di nuove sfide,nel momento in cui emergono. Un esempio nell'inventare nuovi comportamenti di collaborazione \u00e8 il Human Practices component of the Synthetic Biology Engineering Research Center (SynBERC), un centro di ricerca della NSF. In Europa, il multi-partner project SYNBIOSAFE, diretto da Markus Schmidt, sta studiando la biosicurezza e gli aspetti etici della biologia di sintesi. L'International Consortium for Polynucleotide Synthesis (ICPS), consorzio internazionale per la sintesi dei polinucleotidi, fu fondato nel 2006 per incoraggiare la condivisione di idee e risorse e per aumentare la salubrit\u00e0 e la sicurezza della biologia di sintesi. Nelle intenzioni dei promotori dell'ICPS sarebbe anche la creazione di un quadro di governance e di protocolli atti a creare un meccanismo di controllo sulla biologia di sintesi (ICPS). Consiste di rappresentanti delle compagnie in Germania, Paesi Bassi, USA, Corea del Sud, agenzie di sicurezza governative ed universit\u00e0.\nTecnologie chiave.\nSono parecchie le tecnologie che hanno un ruolo chiave per lo sviluppo della biologia di sintesi. \nIl concetto chiave include la standardizzazione delle \"parti biologiche\" ed \"astrazione gerarchica\" per permettere di usare quelle parti in sistemi di complessit\u00e0 crescente..\nL'ottenimento di ci\u00f2 \u00e8 aiutato da tecnologie di base di lettura e scrittura del DNA. che sono ottenibili a prezzi sempre pi\u00f9 vantaggiosi. (Kurzweil 2001). \nSequencing.\nI Biologi di sintesi fanno uso del DNA sequencing nel loro lavoro, in parecchi modi. Per prima cosa lo sforzo del sequenzare a larga scala il genoma produce una ricchezza di informazione sugli organismi \"naturali\". Questa informazione fornisce un ricco substrato dal quale i biologi di sintesi possono costruire pezzi. In secondo luogo, i biologi usano il DNA sequencing per verificare di aver costruito ci\u00f2 che volevano. Come ultimo un veloce, economico e riproducibile sequencing, pu\u00f2 facilitare l'identificazione di organismi di sintesi.\nFabbricazione.\nUna limitazione importante e critica allo sviluppo della biologia di sintesi, \u00e8 il tempo e lo sforzo impiegato durante la fabbricazione di sequenze bioingegneristiche. Per accelerare il ciclo della progettazione, fattura, test e riprogettazione, la biologia di sintesi richiede una sintesi del DNA ed un assemblamento degli stessi, pi\u00f9 rapida e riproducibile.\nNel 2002 i ricercatori del SUNY Stony Brook riuscirono a sintetizzare il genoma a 7741 basi del poliovirus a partire dalla sua sequenza, producendo il primo organismo sintetico.\nQuesto dopo due anni di lavoro dilgente.\nNel 2003 fu la volta del batteriofago Phi X 174 di 5386, che fu assemblato in 2 mesi \nNel 2006 lo stesso team presso il J. Craig Venter Institute, costru\u00ec e brevett\u00f2 il minimal bacterial genome ovvero il genoma minimo di un batterio, chiamato appunto \"Mycoplasma laboratorium\".\n\u00c8 stato riportato che nel 2009 parecchie compagnie offrono la sintesi genetica per sequenze superiori a 2000 basi ad un prezzo di alcuni centesimi di dollaro a base in un tempo di circa 2 settimane.\nModeling.\nI Modelli aggiungono informazione alla progettazione di sistemi di ingegneria biologica, consentendo ai biologi di sintesi di meglio prevedere il comportamento del sistema prima di fabbricazione. La biologia sintetica beneficer\u00e0 di una migliore modello di come le molecole biologiche impegnano i substrati e catalizzano reazioni, di come il DNA codifica le informazioni necessarie per specializzare la cellula e di come si comportano sistemi multi-componente integrati."}
{"id": "1690479", "revid": "2181044", "url": "https://it.wikipedia.org/wiki?curid=1690479", "title": "Sant'Angelo in Formis", "text": "Sant'Angelo in Formis \u00e8 l'unica frazione di Capua (CE), sita a circa 4\u00a0km a nord-ovest del capoluogo comunale, alle falde del monte Tifata (602 m s.l.m.), famosa per l'omonima basilica benedettina in stile bizantino, che sorge nella parte pi\u00f9 antica del borgo.\nGeografia fisica.\nL'abitato si suddivide in tre quartieri: i moderni \"Sant'Iorio\" e \"Rione Case\" a valle, l'antico \"Sant'Angelo in Formis\" pi\u00f9 a monte.\nStoria.\nIn epoca romana vi sorgeva il tempio di Diana Tifatina (dal nome del monte), di cui si conservano alcuni reperti al Museo Campano in Capua. Dal X secolo d.C., sui resti del tempio, venne edificata una prima chiesa, mantenendo parti del basamento e della pavimentazione, nonch\u00e9 riutilizzando le colonne romane ripristinate per dividere le navate.\nMonumenti e luoghi d'interesse.\nNei pressi della frazione:\nCalcio.\nNel settembre 2019 si costituisce il Real Sant\u2019Angelo in Formis i cui colori sociali sono granata-blu."}
{"id": "1690480", "revid": "254059", "url": "https://it.wikipedia.org/wiki?curid=1690480", "title": "Juan Ruiz de Arce", "text": "Origini.\nJuan Ruiz de Arce \u00e8 conosciuto anche come Juan Ruiz de Alburquerque per via dell'abitudine, diffusa all'epoca, di aggiungere al proprio nome quello della citt\u00e0 natale.\nSuo padre, Mart\u00edn Ruiz de Arce, era un \"hidalgo\" di nobile origine, discendente da una famiglia di Santander ed aveva partecipato, con onore, alle campagne di Navarra.\nI Ruiz de Arce si erano stabiliti in Alburqueque ad opera del nonno del futuro conquistador, che si era distinto, perdendo la vita per il suo sovrano, nella famosa battaglia di Toro.\nSeguendo le tradizioni di famiglia, il giovane Juan, rimasto orfano di padre, nel 1525, si imbarc\u00f2 per le Indie in cerca di fortuna, contando di procurarsela con il mestiere che gli era pi\u00f9 congeniale, quello delle armi.\nI primi anni nelle colonie.\nL'esordio di Ruiz de Arce non fu confortante. Tent\u00f2 la fortuna nell'isola di Hispaniola e in Giamaica per passare poi sul continente in Honduras dove rimase due anni, sempre occupandosi di imprese militari. Malgrado avesse affrontato pi\u00f9 volte privazioni e pericoli, a volte nelle giungle insidiose, a volte in scontri con gli indigeni, la sua condizione rimaneva precaria e il miraggio di una facile ricchezza si allontanava sempre pi\u00f9 dal suo orizzonte.\nNon gli and\u00f2 meglio in Nicaragua, alla cui conquista si impegn\u00f2 agli ordini dell'avido \"Predrarias Davila\". Il governatore non era tipo da favorire i suoi subalterni e, quanti avevano lottato per lui, dovettero accontentarsi di insignificanti prebende.\nLa sua fortuna si materializz\u00f2 con l'annuncio di una nuova spedizione verso le terre inesplorate del Sud. Hernando de Soto stava cercando dei proseliti per unirsi a Pizarro e Juan de Arce non si tir\u00f2 indietro. Il grosso della truppa era gi\u00e0 partito quando la notizia gli era pervenuta, ma non si perse d'animo per questo e, con quattordici avventurosi come lui, si pose all'inseguimento su un piccolo legno.\nRaggiunse Pizarro nella baia di San Matteo e fece in tempo a partecipare ai combattimenti dell'isola di La Puna e allo sbarco a Tumbez, la porta marittima dell'impero degli Inca. Quando i centosessantotto spagnoli, che costituivano l'armata di invasione, marciarono sulle Ande verso una improbabile vittoria, Ruiz de Arce era con loro.\nLa conquista del Per\u00f9 era cominciata. \nLa conquista del Per\u00f9.\nLo scontro di Cajamarca in cui si decisero le sorti dell'impero degli Inca, fu preceduto da un incontro, tra un'ambasceria di alcuni cavalieri spagnoli e Atahuallpa. Juan Ruiz de Arce fece parte di questo drappello e ci ha lasciato una descrizione particolareggiata dell'importante evvenimento che confront\u00f2, per la prima ed ultima volta, un gruppo di europei e il sovrano inca ancora in tutta la sua maest\u00e0 e in possesso del potere imperiale.\nDurante la battaglia, o meglio la carneficina perch\u00e9 gli indigeni erano disarmati, Ruiz de Arce, con gli altri cavalleggeri, caric\u00f2 le schiere frastornate, mentre Pizarro si impadroniva del sovrano.\nCome \u00e8 noto, Atahuallpa, in cambio della vita offr\u00ec un favoloso riscatto, in oro ed argento, che andava ben al di l\u00e0 anche delle pi\u00f9 ardite speranze degli avidi avventurieri che lo avevano fatto prigioniero. il nostro conquistador de Alburquerque ebbe come parte, di sua spettanza, \"trecentotrentanove marcos de plata e ottomilaottocento pesos de oro\". Era la ricchezza e l'impresa non era ancora terminata.\nRestava da definire la sorte del sovrano prigioniero. Il riscatto era stato versato e una parola era stata data, ma i funzionari regi e il domenicano Vicente de Valverde sostenevano che la sicurezza dell'impresa esigeva la sua morte. Secondo loro, il sovrano umiliato, una volta rimesso in libert\u00e0 avrebbe raccolto intorno a s\u00e9 le sue truppe e avrebbe cercato una sanguinosa vendetta.\nPizarro era indeciso sul da farsi, diviso tra gli opposti sentimenti del senso dell'onore e della opportunit\u00e0 pratica. Gli altri capitani, come assicura Ruiz de Arce nella sua relazione, propendevano per rispettare gli impegni assunti e proponevano di inviare Atahuallpa in Spagna, a disposizione della Corte imperiale.\nSecondo Arce, i pi\u00f9 accesi capitani vennero inviati, con una scusa, in ricognizione. I servi indigeni degli Spagnoli avevano denunciato dei movimenti di truppe indigene e fu deciso di verificare le loro denunce. Se fossero risultate false Atahuallpa sarebbe stato salvo e, con questi presupposti, Hernando de Soto e altri cinque ufficiali andarono in perlustrazione. Naturalmente di eserciti in armi non vi era alcuna traccia, ma quando tornarono a Cajamarca, il destino del sovrano inca era ormai compiuto.\nIl 26 luglio del 1533 Atahuallpa venne ucciso nella piazza di Cajamarca a mezzo del \"garrote\". In realt\u00e0 era stato condannato a morire sul rogo, ma le modalit\u00e0 dell'esecuzione vennero modificate in seguito alla sua decisione di abbracciare la fede cristiana. Sorge del tutto spontaneo il dubbio sulla spontaneit\u00e0 di questa conversione, sopravvenuta di fronte alle fiamme del supplizio, ma era tale l'ipocrisia dei suoi carnefici, che questo sospetto non parve nemmeno sfiorare le truppe schierate per l'occasione.\nL'impero inca doveva per\u00f2 essere ancora conquistato e l'impresa si presentava difficile. Gli eserciti di Atahuallpa occupavano ancora la capitale e la loro resistenza si preannunciava accanita. Ci\u00f2 nonostante gli Spagnoli si incamminarono alla volta del Cuzco, inebriati dalla recente vittoria e speranzosi di guadagnare un ancora pi\u00f9 ricco bottino.\nCome si era temuto, la loro avanzata venne presto infastidita da attacchi continui che misero a dura prova la loro vigilanza. Hernando de Soto fu mandato in esplorazione e con esso parti Ruiz de Arce. Quella che doveva essere solo una missione di avanguardia si rivel\u00f2, in realt\u00e0, la missione pi\u00f9 pericolosa di tutta l'avventurosa marcia verso il Cuzco.\nLa pattuglia venne sorpresa su una cresta ed attaccata duramente. Gli inca avevano il vantaggio della posizione e aggredirono decisamente gli uomini, impossibilitati a servirsi dei cavalli affaticati, uccidendo cinque cavalieri e ferendo quasi tutti gli altri. Fu giocoforza per gli Spagnoli raggiungere un poggio e tricerarsi per la notte. Anche i cavalli erano stati quasi tutti feriti e gli uomini paventavano l'arrivo del mattino che avrebbe significato la ripresa dei combattimenti. Nel silenzio della notte si ud\u00ec, ad un tratto, il suono di una tromba. Erano i soccorsi che arrivavano, inviati dal lungimirante Pizarro. Anche gli inca avevano avvertito l'arrivo dei rinforzi e decisero di lasciare il campo. La via del Cuzco era di nuovo aperta.\nLa conquista della capitale dell'impero forn\u00ec nuove ricchezze ai suoi conquistatori ed alcuni si ritennero paghi del successo ottenuto e chiesero di essere congedati per ritornare in patria.\nJuan Ruiz de Arce fu tra costoro e nel 1535 riguadagn\u00f2 le coste della Spagna, carico di gloria e di ricchezze.\nRitorno in Spagna.\nLa prima preoccupazione di Ruiz de Arce fu quella di presentarsi ai suoi sovrani per rendere conto degli avvenimenti che lo avevano visto protagonista.\nCarlo V era assente e, in sua vece, fu ricevuto dall'imperatrice. La fedelt\u00e0 sempre dimostrata dalla sua famiglia si aggiunse ai suoi meriti personali e venne deciso di riconoscergli ufficialmente un blasone e uno scudo d'armi composto da: \"le\u00f3n, ave fenix y ocho granadas\". La fiducia era ben riposta perch\u00e9 il nuovo nobile accett\u00f2 di versare quasi tutto l'oro che aveva guadagnato in Per\u00f9 alle casse dello Stato in cambio di una rendita perpetua di seicento ducati.\nDopo una breve permanenza a Corte, dove era ammirato e invidiato da tutti, il fortunato \"conquistador\" decise di rientrare nel suo paese natale per dedicarsi ad una vita finalmente tranquilla dopo tante avventure.\nUltimi anni.\nJuan Ruiz de Arce si spos\u00f2 con una dama locale, \"do\u00f1a Mar\u00eda Gutierr\u00e9z\", dalla quale ebbe diversi figli. La sua vita in Alburquerque si svolse sempre nell'agiatezza. Aveva dodici scudieri, numerosi servi e lacch\u00e8 oltre ad alcuni schiavi neri. Si serviva di posate d'oro e d'argento ed aveva una vera passione per la caccia a cui si dedicava con ottimi cani ed abili falconi.\nIl suo senso dell'onore era per\u00f2 rimasto sempre notevole e, quando la guerra con la Francia richiese, nel 1542, una leva aggiuntiva, corse ad arruolarsi. Non ebbe bisogno di combattere perch\u00e9 la ritirata delle truppe francesi fece rientrare la minaccia, tuttavia resta il documento che registra la sua disponibilit\u00e0 a servire il suo Re con tanto di cavallo e lancia.\nRuiz Arce era convinto di dovere la sua fortuna non solo ai suoi sacrifici, ma a quelli di tutti i suoi antenati e si preoccup\u00f2 di instillare il suo radicato senso della famiglia nei suoi stessi figli. A tal fine scrisse una relazione di tutte le sue avventure preceduta dal riferimento alle imprese dei suoi predecessori.\nLa conquista del Per\u00f9 vi \u00e8 tratteggiata con una naturalezza inusitata ed \u00e8 ricca di particolari che trovano, per la maggior parte, riscontro nelle opere dei cronisti contemporanei. L'autore dimostra inoltre una curiosit\u00e0 innata per tutti gli aspetti, diremo oggi, etnografici e trascrive il nome di tutti i villaggi incontrati sul cammino, descrivendo altres\u00ec le abitudini delle genti che li abitavano."}
{"id": "1690481", "revid": "729019", "url": "https://it.wikipedia.org/wiki?curid=1690481", "title": "Jeff Probyn", "text": "Ha partecipato alla Coppa del Mondo di rugby 1991, collezionando globalmente 37 presenze (pi\u00f9 una non ufficiale) e 12 punti (3 mete) con la nazionale.\nBiografia.\nProbyn fece parte della rosa della Nazionale inglese che prese parte alla I Coppa del Mondo di rugby nel 1987, ma non fu mai utilizzato nel corso del torneo: il debutto avvenne infatti nel gennaio successivo, nel corso del Cinque Nazioni 1988. Furono 6 in totale le edizioni disputate fino al 1993, con due vittorie nel 1991 e 1992, entrambe con il Grande Slam.\nIn Coppa del Mondo, Probyn disput\u00f2 cinque incontri dell'edizione domestica del 1991, in cui l' giunse fino alla finale di Twickenham, poi persa, contro l'.\nA livello di club, Probyn si laure\u00f2 campione d'Inghilterra con i London Wasps - squadra con la quale trascorse la parte pi\u00f9 rilevante della sua carriera - nel 1990 e in altre tre occasioni (1988, 1991 e 1993) giunse secondo.\nDopo l'esperienza con gli Wasps giunse anche un periodo con il Bedford Blues, in seconda divisione; in quel periodo ricevette pure un invito dei Barbarians, nel febbraio 1997, contro il Leicester.\nDopo il ritiro Probyn entr\u00f2 a fare parte del comitato esecutivo della Rugby Football Union, \"Club England\", incarico che mantenne fino all'estate del 2006.\nPi\u00f9 recentemente si espresse in maniera critica sul passaggio al rugby a XV di giocatori di rugby a XIII gi\u00e0 affermati, sostenendo di non essere contrario all'interscambio tra discipline, ma che esso dovrebbe secondo lui avvenire non oltre una certa et\u00e0, per permettere di assimilare appieno le regole di ciascuna delle due varianti del rugby.\nLo spunto per tale critica venne dal passaggio al rugby XV di Andy Farrell."}
{"id": "1690499", "revid": "287204", "url": "https://it.wikipedia.org/wiki?curid=1690499", "title": "Oratorio di Sant'Ilario", "text": "L'oratorio di Sant'Ilario \u00e8 un luogo di culto cattolico situato in strada Massimo d'Azeglio 43, nel quartiere Oltretorrente, a Parma, in provincia e diocesi di Parma; dedicato al patrono della citt\u00e0 sant'Ilario, sorge all'interno del complesso storico dell'Ospedale Vecchio.\nStoria.\nNel 1266 la societ\u00e0 dei crociati di Parma, insieme a Carlo I d'Angi\u00f2, sconfisse il ghibellino Oberto II Pallavicino: fu in questa occasione che, secondo Ireneo Aff\u00f2, i parmigiani elessero a loro santo patrono Ilario di Poitiers, vescovo francese come il loro potente alleato e che si era coraggiosamente battuto contro l'eresia, di cui era tacciato il partito filoimperiale.\nIn onore di sant'Ilario in quegli anni venne eretta una chiesa sulla via Emilia verso Piacenza, poco fuori le mura, vicino a porta Santa Croce: nel 1546 l'edificio venne fatto abbattere da Pier Luigi Farnese per far posto a delle nuove strutture difensive. La sede della devozione del santo venne trasferita all'interno delle mura, nell'oratorio annesso all'Ospedale della Misericordia e degli Esposti fondato da Rodolfo Tanzi nel 1201, che in quegli anni, per volere del duca Ranuccio II, era stato oggetto di notevoli lavori di ampliamento probabilmente a opera degli architetti Marco Antonio Zucchi e Giovan Francesco Testi.\nArchitettura.\nL'oratorio ha assunto l'attuale compagine dopo i lavori di ristrutturazione voluti nel 1663 dal rettore dell'ospedale, Francesco Roncaglia: di piccole dimensioni, si compone di tre navate scandite da pilastri a sezione quadrata e dalle superfici scanalate.\nAl settimo decennio del XVII secolo risale anche l'apparato decorativo (ad eccezione degli affreschi dell'abside, realizzati nel secolo precedente): lo stuccatore Domenico Reti realizz\u00f2 la rifinitura plastica dei capitelli, ornati con elementi zoomorfi e fitomorfi (soprattutto sparvieri e gigli, simboli araldici farnesiani), e la sontuosa decorazione barocca del semplice sepolcro di Rodolfo Tanzi (collocato in fondo alla navata sinistra, scolpito in arenaria da Antonio d'Agrate a met\u00e0 del Cinquecento); Reti realizz\u00f2 due figure femminili assise sull'arca (le allegorie della Carit\u00e0 e della Religione) e il busto clipeato del Tanzi.\nLa decorazione a fresco, affidata a Giovanni Maria Conti della Camera (coadiuvato da Francesco Reti e Antonio Lombardi) e realizzata tra l'agosto del 1663 e il 18 dicembre 1666, copre tutta la volta e le lunette delle campate delle navate laterali ed \u00e8 improntata al tema del soccorso ai poveri e agli infermi: sono infatti rappresentate le immagini dei santi protettori degli xenodochi che avevano contribuito a creare l'Ospedale della Misericordia (Vincenzo, Nicomede e Bovo) e quelle di numerosi altri santi e beati tradizionalmente invocati per il loro potere taumaturgico (Cosma e Damiano, Rocco, Fabiano e Sebastiano) o di largo seguito popolare (Francesco Saverio).\nNel presbiterio, a fianco dell'altare, si trova una statua lapidea del titolare, risalente ai primi decenni del Quattrocento: la scultura venne qui ricollocata dall'antica chiesa fuori le mura; rappresenta il santo in abiti vescovili e in atto di benedire, con ai piedi la figura di un devoto inginocchiato."}
{"id": "1690501", "revid": "1305772", "url": "https://it.wikipedia.org/wiki?curid=1690501", "title": "Corning (New York)", "text": "Corning \u00e8 una citt\u00e0 degli Stati Uniti, situata nella Contea di Steuben nello Stato di New York. Si trova circa 320\u00a0km a nord ovest di New York. Ha una popolazione (censimento USCB, 2000) di circa 10.800 abitanti.\nFondata nel 1796, deriva il nome da quello di Erastus Corning, finanziere e imprenditore ferroviario di Albany che fu il promotore della comunit\u00e0 che l'abita.\n\u00c8 stata menzionata dal \"magazine\" \"American Style\" come una fra le venticinque citt\u00e0 d'arte di centri minori degli Stati Uniti con il maggiore afflusso di visitatori.\nGeografia fisica.\nSituata sul fiume Chemung, Corning occupa un'area di circa 8,5 chilometri quadrati. L'altitudine \u00e8 di 284 metri sul livello del mare e il suo territorio si estende sul lato occidentale della pi\u00f9 vasta area comprensoriale di Corning Town, interessando il versante meridionale della contea.\nPosta in zona collinare, la localit\u00e0 \u00e8 circondata da numerosi corsi d'acqua che costituiscono una rete fatta di torrenti e canali: i principali - il Cohocton River e il Tioga River - confluiscono nel fiume Chemung che attraversa la citt\u00e0. Un sistema di dighe controlla il flusso delle acque che, pur scorrendo veloci, raramente presentano fenomeni di alluvionalit\u00e0 (anche se un grave fenomeno alluvionale ha colpito la citt\u00e0, allagando completamente la \"downtown\", il 22 giugno 1972 come conseguenza del passaggio dell'uragano \"Agnes\").\nStoria.\nConosciuta come la \"Crystal City\" (la \"citt\u00e0 di cristallo\") per la presenza delle sue aziende operanti nel settore del vetro, Corning fu insediata come centro abitativo nel 1796 e suddivisa nel 1848 fra Corning City e Corning Town (solo nel 1890 le due entit\u00e0 sono state riunificate).\nL'attivit\u00e0 boschiva \u00e8 stata la prima industria del comprensorio. I primi abitanti della zona usavano i numerosi corsi d'acqua della zona per far confluire i tronchi d'albero ai punti di mercato che contribuirono a far espandere e crescere economicamente la cittadina.\nAnche nei decenni successivi la sua costituzione, Corning ha potuto usufruire del sistema fluviale costituito da piccoli fiumi e canali per espandere i propri traffici commerciali che si sono incentrati prevalentemente sul movimento di carbone, tabacco, grano e cereali e, come prodotto finito, whisky.\nSecondo i giornali dell'epoca, fra il 22 aprile e l'11 dicembre 1850, oltre 1.100 imbarcazioni mercantili salparono dal porto fluviale di Corning, garantendo un movimento economico pari a oltre 54 000 dollari dell'epoca. Il record di traffico venne tuttavia registrato quattro anni dopo, con un totale di 270 000 tonnellate di merci movimentate.\nL'esplosione della guerra civile americana contribu\u00ec a sua volta ad incrementare i traffici lungo i canali che operavano a pieno regime, con una punta massima di 307.151 tonnellate di materiali trasportati in un solo anno. Con la fine della guerra si ebbe poi il vero e proprio \"boom\" industriale con l'apertura di numerose aziende.\nCorning \u00e8 diventata centro ferroviario di primaria importanza negli anni 1880 con l'avvento di un sistema ferroviario leggero a prevalente servizio merci.\nDal secondo dopoguerra ha mutato il suo \"core business\" diventando, pur mantenendo la primaria vocazione alla lavorazione del vetro, un importante centro industriale e di ricerca nel campo della tecnologia.\nSociet\u00e0.\nEvoluzione demografica.\nAl censimento del 2000 erano presenti 10.842 persone, 4.996 unit\u00e0 famigliari e 2.667 famiglie residenti in citt\u00e0. La densit\u00e0 di popolazione era di 1346 per km quadrato, erano presenti 5.509 abitazioni con una densit\u00e0 media di 683,9 per km quadrato.\nLa distribuzione etnica era la seguente: 93,94% di razza bianca, 2,84% afroamericani, 0,34% Nativi Americani, 1,49% asiatici, 0,01% dell'Oceano Pacifico, 0,24% da altre etnie e 1,13% di due o pi\u00f9 etnie. Gli ispanici di qualsiasi razza erano lo 0,79% della popolazione.\nDelle 4.996 unit\u00e0 famigliari il 26,2% aveva un minore di 18 anni convivente, il 37,6% erano coppie sposate conviventi, il 12,3% aveva un capofamiglia donna senza marito presente, il 46,6% erano non-famiglie. Il 40.1% di tutte le unit\u00e0 famigliari era composta da un singolo e il 15,5% era un ultrassessantacinquenne solo.\nLa suddivisione per et\u00e0 era la seguente: 23,3% sotto i 18 anni, 8,6% dai 18 ai 24 anni, 29,2% dai 25 ai 44 anni, 21,1% dai 45 ai 64 anni, 17,8% sopra i 65 anni. L'et\u00e0 media era di 38 anni. Per ogni 100 femmine erano presenti 87,5 maschi, per ogni 100 femmine sopra i 18 anni erano presenti 83,5 maschi.\nL'introito medio per unit\u00e0 famigliare era di 32.780$, l'entrata media per famiglie era di 46,674$. Gli uomini avevano un guadagno medio di 39.805$ nettamente superiore a quello femminile che era pari a 27,489$. Il reddito procapite era di 22.056$. Circa il 9,1% delle famiglie e il 13% della popolazione erano sotto la soglia di povert\u00e0, compresi il 18,4% dei minorenni e il 3,8% delle persone sopra i 65 anni.\nTecnologia e arte.\n\u00c8 sede della Samsung Corning Precision Glass e della Corning Inc., gi\u00e0 Corning Glass Works, una delle principali aziende manifatturiere nel settore del vetro e della ceramica per uso industriale, scientifico e tecnico (si occupa di fibra ottica ed ha acquisito nel 2005 dalla Pirelli &amp; C. la \"Pirelli Optical Technologies\").\nQui ha sede anche il Corning Museum of Glass, museo del vetro che ospita un centro di ricerche e una delle maggiori collezioni di oggetti vetrari sia dell'antichit\u00e0 che frutto del design contemporaneo (Telescopio Hale, Mappae clavicula, ecc.).\nCorning ospita anche il Rockwell Museum of Western Art, sede di un'importante collezione di pitture e sculture che appartengono alla cultura \"western\". Patrocinatori della collezione - per la cui raccolta sono occorsi oltre quarant'anni - sono stati Robert F. ed Hertha Rockwell.\nDal 1979 il Corning Country Club ospita annualmente una tappa \"tour\" della \"Ladies Professional Golf Association\".\nVie di comunicazione.\nLe principali arterie di comunicazione viaria sono la Interstate 86 (east), la Southern Tier Expressway, la statale Route 352, la Route 414 e la Route 415. La County Road 40 conduce alla citt\u00e0 da sud mentre la County Road 41 immette nell'area urbana da nord. Infine, la Route 15 conduce da sud a Painted Post, poco ad ovest di Corning.\nI collegamenti aerei sono assicurati dall'Elmira-Corning Regional Airport, situato nella vicina citt\u00e0 di Horseheads."}
{"id": "1690502", "revid": "1543377", "url": "https://it.wikipedia.org/wiki?curid=1690502", "title": "Gundam \u00c9cole du Ciel", "text": " \u00e8 un manga scritto e disegnato da Haruhiko Mikimoto, con il mecha design di Yoshinori Sayama, ambientato nell'Universal Century della saga di \"Gundam\".\nTrama.\nLa storia \u00e8 incentrata sulle vicende di Asuna Elmarit, giovane cadetta della \"Scuola del cielo\" in Canada, dove nell'anno 0085 UC la Federazione Terrestre forma i suoi piloti di mobile suit. La trama mescola i momenti della vita quotidiana dei cadetti con le vicende belliche, alternando momenti romantici e drammatici all'azione, e descrive il percorso psicologico dei protagonisti, che lentamente realizzano l'atrocit\u00e0 della guerra per cui si stanno addestrando.\nPubblicazione.\nIl manga \u00e8 stato pubblicato in Giappone dal dicembre 2001 al febbraio 2011 sulla rivista mensile \"Gundam Ace\" della Kadokawa Shoten, nonch\u00e9 in versione \"tank\u014dbon\", edita dalla stessa casa editrice.\nL'edizione italiana curata dalla Star Comics, con la traduzione di Rie Zushi e l'adattamento di Guglielmo Signora, riproduce l'edizione tank\u014dbon giapponese."}
{"id": "1690503", "revid": "287204", "url": "https://it.wikipedia.org/wiki?curid=1690503", "title": "Corning", "text": ""}
{"id": "1690506", "revid": "2056951", "url": "https://it.wikipedia.org/wiki?curid=1690506", "title": "Storace", "text": ""}
{"id": "1690512", "revid": "6923", "url": "https://it.wikipedia.org/wiki?curid=1690512", "title": "Albertaccio de' Ricasoli", "text": "\u00ab\"I romanzieri studiano spesso ad inventare figure strane e feroci per galvanizzare la nostra apatia, e noi per onore della umanit\u00e0 li consideriamo come parti di menti malate; ma disgraziatamente la storia presenta in uomini, come Albertaccio, eroi viventi s\u00ec mostruosi da disgradarne i fantastici\"\u00bb\nBiografia.\nMembro del consiglio del Comune di Firenze dal 1386 al 1388, nel 1392 fu esonerato dal pagamento delle tasse per i danni che nei suoi possessi del Chianti aveva riportati dagli eserciti di Gian Galeazzo Visconti, danni che comunque non erano stati sufficienti ad impoverirlo perch\u00e9 nel 1395 fu in grado di prestare alla Repubblica seimila fiorini per sostenere la guerra contro il Visconti medesimo \"\"dei quali non si cur\u00f2 d'interesse abbench\u00e9 si offerisse il cinque per cento\"\nProprio nella guerra con i Visconti prese soldo dal Comune di Siena, che si era alleato col fiorentino, sotto le cui bandiere guid\u00f2 cento soldati a cavallo. Nel 1398 fu eletto capitano di tutta la Maremma Senese con lo speciale incarico di difenderla e nel 1404 della Scialenga.\n\"Narrano di esso, che cupido di ricchezze al pari che di sangue, attirando i giovani pi\u00f9 ricchi della Toscana nei suoi castelli, li forzava con minaccia di ucciderli a sposare le sue figlie, donne al pari di lui altere ed orgogliose. Guido Guerra de' conti Guidi signore di Moncione, ricercato a torne una, essendo amante riamato di Caterina de' Pitti, fieramente rispose che volea tor donna per ammogliarsi e non per maritarsi, e si affrett\u00f2 a stringere il nodo desiderato. Albertaccio dichiaratosi offeso per il rifiuto, e pi\u00f9 perch\u00e9 avesse sposata la Pitti, lo assali a tradimento, e lo uccise presso Montevarchi nel 1421\" [sic], \"e quindi occup\u00f2 la sua signoria di Moncione\"\"\nI Fiorentini ne mossero lagnanza, impietositi per la morte del conte e della infelice consorte che lo segu\u00ec dopo pochi mesi nella tomba, uccisa da prepotente dolore; ma Albertaccio trov\u00f2 modo di acquietarli cedendo loro Moncioni e la sua signoria di Barbischio.\nOdiava gi\u00e0 i Pitti per le gravi contestazioni che ebbe con loro nel 1412 a motivo della ricca abbazia di San Pietro a Ruoti in Valdambra che si era proposto di far godere ad un Peruzzi suo parente. Al quale oggetto molest\u00f2 da prima con depredazioni ed incendi l'abate, che era un amico dei Pitti, al fine d'intimorirlo e di costringerlo a rinunciare; ma poi vedendo che nulla concludeva per via di minacce lo accus\u00f2 di tener trattato di dare la Valdambra in mano agli Ubertini.\nConosciuta la falsit\u00e0 dell'accusa per opera di Bonaccorso Pitti che lo difese, il prete venne assolto ma Albertaccio non si dette per vinto e lo calunni\u00f2 di troppo facili costumi presso papa Giovanni XXIII e cos\u00ec gli riusc\u00ec di farlo spogliare del benefizio.\nFrattanto Lapo Ricasoli nemico personale di Albertaccio, a cui per caso alquanto rassomigliava nel volto, istigato dai Pitti assali' il prete; il quale attribuendo ad Albertaccio tutto il male lo accus\u00f2 al podest\u00e0. Si cominci\u00f2 subito il processo ma non si os\u00f2 di imprigionare il delinquente anzi venuta in palese la verit\u00e0 fu assolto e tocc\u00f2 a Lapo di soffrire la prigionia.\nLa Repubblica temendo di maggiori danni per le inimicizie di due cos\u00ec potenti famiglie s'interess\u00f2 per pacificare i Ricasoli e i Pitti e l'accordo fu giurato nel palazzo della Signoria il 20 settembre 1422."}
{"id": "1690518", "revid": "339392", "url": "https://it.wikipedia.org/wiki?curid=1690518", "title": "Pony della Mongolia", "text": ""}
{"id": "1690522", "revid": "767487", "url": "https://it.wikipedia.org/wiki?curid=1690522", "title": "Once We Were Strangers", "text": "Once We Were Strangers \u00e8 un film del 1997 di Emanuele Crialese.\nTrama.\nIl film si incentra su due storie che vorrebbero realizzare il sogno americano nella Grande Mela al fine di consolidare due relazioni affettive.\nI protagonisti sono Antonio ed Apu che vivono pi\u00f9 o meno gli stessi problemi. Antonio \u00e8 un cuoco immigrato a New York che perde il lavoro perch\u00e9 non vuole preparare una carbonara usando l'aglio. Antonio si innamora di Ellen, una studentessa che lavora per una radio e che sta per trasferirsi a Parigi. Mentre il suo amico indiano Apu, che fa la cavia umana, combina un matrimonio per procura ed ha problemi con la nuova moglie Devi, che vive a disagio il suo trasferimento nella Grande Mela e non riesce a sopportare alcune privazioni."}
{"id": "1690532", "revid": "33277", "url": "https://it.wikipedia.org/wiki?curid=1690532", "title": "Borbone-Busseto", "text": ""}
{"id": "1690537", "revid": "43530", "url": "https://it.wikipedia.org/wiki?curid=1690537", "title": "Bacino atlantico", "text": ""}
{"id": "1690543", "revid": "301422", "url": "https://it.wikipedia.org/wiki?curid=1690543", "title": "Uragano Wilma", "text": "L'uragano Wilma \u00e8 stato il pi\u00f9 intenso uragano mai registrato nel bacino atlantico. Wilma \u00e8 stata la ventiduesima tempesta tropicale (inclusa la tempesta subtropicale scoperta in analisi successive), tredicesimo uragano, sesto uragano maggiore e quarto uragano di categoria 5 della stagione 2005, che ha il record per il maggior numero di tempeste in una singola stagione (il record precedente era della stagione 1993).\nWilma ha fatto numerosi approdi; gli effetti pi\u00f9 distruttivi si sono avuti nella penisola dello Yucat\u00e1n, in Messico, Cuba e in Florida. Sono stati conteggiati almeno 63 morti, e i danni sono stati stimati in pi\u00f9 di 29,1 miliardi di dollari, classificando Wilma fra i primi cinque uragani pi\u00f9 gravi in termini di danni causati mai registrati nell'Atlantico e il terzo nella storia degli Stati Uniti.\nStoria meteorologica.\nNel corso della met\u00e0 di ottobre 2005 una formazione simile a un monsone si gener\u00f2 nel Mar dei Caraibi. Gi\u00e0 il 13 ottobre si trasform\u00f2 in un'ampia area a bassa pressione, probabilmente favorita dall'arrivo di one tropicali. Giunse cos\u00ec a circa 150 miglia (circa 240 km) al largo della Giamaica. \nIl 14 ottobre il National Hurricane Center riconobbe la formazione, procedendo con la tecnica di Dvorak, un metodo di stima dell'intensit\u00e0 di un uragano basato su immagini satelittari dello stesso.\nIl 15 ottobre venne classificata come \"Tropical Depression Twenty-Four\" (Depressione Tropicale Ventiquattro), mentre si trovava a circa 220 miglia (350 km) dalle Isole Cayman.\nInizialmente si pensava che si sarebbe diretta a nord, ma nel giro di cinque giorni la previsione parlo del sud dell'Isola della Giovent\u00f9. Ormai riconosciuta dal NHC come un possibile uragano, tocc\u00f2 lo stadio di anticiclone il 16 ottobre. Il 17 ottobre la depressione venne battezzata Uragano Wilma, con dei venti a una velocit\u00e0 di 169 km/h. Avvicinatasi ulteriormente alle Isole Cayman, inizi\u00f2 un processo di rapidissima intensificazione, raggiungendo nell'area immediatamente esterna all'occhio una temperatura di -87 \u00b0C.\nIl 19 ottobre Wilma venne classificato come un uragano di Categoria 5; nel giro di ventiquattro ore la velocit\u00e0 dei propri venti raddoppi\u00f2 ed oltre, mentre il suo occhio si restrinse fino ai 3,7 km di diametro, il pi\u00f9 piccolo mai registrato nell'Atlantico. Stabil\u00ec anche il record per la pi\u00f9 bassa pressione registrata in un uragano altantico, con un valore di 882 millibar. \nIl 20 ottobre il fenomeno scal\u00f2 ad una Categoria 4, ma prese una piega verso il Messico approfittando della corrente del Golfo. Il giorno successivo Wilma colp\u00ec per la prima volta l'entroterra, in prossimit\u00e0 delle localit\u00e0 di Cozumel e Quintana Roo prima e Puerto Morelos poi, con raffiche fino a 270 km/h. \nIndebolitasi sull'entroterra, si re-intensific\u00f2 fino a raggiungere l'estremit\u00e0 sud della penisola della Florida, nei pressi di Cape Romano, il 24 ottobre. Attravers\u00f2 lo Stato fino a ricongiungersi con l'oceano, passando vicino al nord delle Bahamas ed inglobando un'ulteriore tempesta chiamata Alpha. Attravers\u00f2 ad ovest delle Bermuda, per poi ritrovarsi in una zona interessata da venti pi\u00f9 freddi, che indebolirono notevolmente l'uragano. \nOrmai ciclone extratropicale, oltrepass\u00f2 la Nuova Scozia ed infine venne assorbito da un altro ciclone nel Canada atlantico."}
{"id": "1690547", "revid": "1543377", "url": "https://it.wikipedia.org/wiki?curid=1690547", "title": "Violenza simbolica", "text": "Nelle scienze sociali con il concetto di violenza simbolica, introdotto a inizio anni 1970 dal sociologo francese Pierre Bourdieu, ci si riferisce alle forme di violenza esercitate non con la diretta azione fisica, ma con l'imposizione di una visione del mondo, dei ruoli sociali, delle categorie cognitive, delle strutture mentali attraverso cui viene percepito e pensato il mondo, da parte di soggetti dominanti verso soggetti dominati.\nCostituisce quindi una violenza \"dolce\", invisibile, che viene esercitata con il consenso inconsapevole di chi la subisce e che nasconde i rapporti di forza sottostanti alla relazione nella quale si configura. \nTale concetto, divenuto poi centrale nelle sue opere teoriche chiave, venne formulato da Bourdieu attraverso gli studi sulla societ\u00e0 cabila e sul sistema scolastico francese. Queste due ricerche forniscono i due esempi pi\u00f9 classici di violenza simbolica che il sociologo propone: l'imposizione di un arbitrio culturale nell'azione pedagogica e la replicazione del dominio maschile sulle donne tramite la \"naturalizzazione\" della differenziazione tra i generi. \nStrettamente connessi alla violenza simbolica sono quindi i concetti di habitus, il processo attraverso il quale avviene la riproduzione culturale e la naturalizzazione di determinati comportamenti e valori, e di incorporazione, il processo attraverso il quale le relazioni simboliche si ripercuotono in effetti diretti sul corpo dei soggetti sociali. "}
{"id": "1690550", "revid": "119712974", "url": "https://it.wikipedia.org/wiki?curid=1690550", "title": "Vestire gli ignudi", "text": "Vestire gli ignudi \u00e8 una commedia di Luigi Pirandello scritta tra l'aprile e il maggio del 1922. Fu rappresentata per la prima volta al Teatro Quirino di Roma il 14 novembre 1922 ad opera della Compagnia Maria Melato e Annibale Betrone.\nDel 1954 \u00e8 una riduzione cinematografica, \"Vestire gli ignudi\", diretta da Marcello Pagliero.\nTrama.\nIl dramma \u00e8 la storia di chi sentendosi nudo, di per s\u00e9 giudicandosi insignificante, si riveste dei panni, fossero pure sporchi e laceri, che gli altri gli fanno indossare.\n\u00c8 la storia di Ersilia che sentendosi niente, per essere qualcosa, accetta di essere quella che gli altri hanno voluto che fosse.\nQuando era governante in casa del console Grotti, a Smirne, Ersilia si era fidanzata con il tenente di vascello Franco Laspiga che in seguito la lascer\u00e0. Il console approfitter\u00e0 del suo desolato stato d'animo per avere un rapporto sessuale con lei che non si accorger\u00e0 che la figlia del console, non pi\u00f9 sorvegliata, sale su una sedia e precipita da una terrazza morendo. La madre della bambina scaccer\u00e0 Ersilia che si ritrova in strada, ossessionata dal rimorso per la morte della bimba, e, quasi per accentuare il ribrezzo che ha di se stessa, si concede al primo passante e quindi decide d'avvelenarsi.\nRicoverata in ospedale, sicura di morire, vuole lasciare di s\u00e9 un ricordo romantico meno disonorevole della realt\u00e0 da lei vissuta e racconta di essersi avvelenata perch\u00e9 abbandonata dal suo fidanzato. La sua storia finisce su un giornale suscitando commozione e partecipazione del pubblico alla sua tragedia.\nAnche il tenente di vascello, che sta per sposarsi, lascia la sua fidanzata, come ella stessa, commossa dalla storia della povera abbandonata, gli chiede, per offrirsi ad Ersilia, rimasta viva, per riparare il torto fattole. Il console stesso, da una parte smentisce quello che raccontano i giornali, ma nello stesso tempo vorrebbe riaverla come amante.\nLaspiga scopre che la giovane \u00e8 stata l'amante del console e ora l'accusa di essere una prostituta facendole perdere il compatimento di chi provava piet\u00e0 per lei: ora tutti la giudicano una poco di buono, colpevole della morte di una bambina.\nNessuno pi\u00f9 crede alla sua romantica storia ed anche Ersilia \u00e8 stanca di condurre una vita secondo quello che gli altri pensano di lei.\nDecide quindi di avvelenarsi una seconda volta per rimanere definitivamente nuda ma senza i vestiti di altri.\nDir\u00e0 rivolgendosi al Laspiga e al console:\n\u00abAndate, andatelo a dire, tu a tua moglie, tu alla tua fidanzata, che questa morta - ecco qua - non s'\u00e8 potuta vestire\u00bb"}
{"id": "1690552", "revid": "125480763", "url": "https://it.wikipedia.org/wiki?curid=1690552", "title": "Follicologenesi", "text": "In biologia, follicologenesi \u00e8 la maturazione dei follicoli.\nAl contrario della spermatogenesi maschile che pu\u00f2 durare in modo indefinito, la follicologenesi finisce quando i follicoli finiscono nelle ovaie. La fine dei follicoli determina l'inizio della menopausa.\n\"Nota: Nonostante il processo sia simile in molti animali, questa voce tratta solo della follicologenesi umana.\"\nIntroduzione.\nIl ruolo primario dei follicoli \u00e8 il supporto degli ovociti. Dalla nascita le ovaie di una femmina umana contengono un numero di follicoli primordiali immaturi. Questi follicoli contengono un ovocita immaturo similare. Una parte di follicoli iniziano la follicologenesi. La loro crescita finisce con la morte o con l'ovulazione (il processo in cui l'ovocita lascia il follicolo).\nIn circa un anno il follicolo primordiale subisce una serie di cambiamenti critici, in senso sia istologico sia ormonale.\nIn due terzi dei casi, i follicoli si sono trasformati in follicoli terziari o antrali. Questi follicoli diventano dipendenti dagli ormoni secreti dal corpo in cui risiedono, causando un sostanziale incremento delle nascite.\nDopo un ciclo di poco pi\u00f9 di 10 giorni, la maggior parte del gruppo originale di follicoli \u00e8 morta; questo processo \u00e8 noto come atresia. I rimanenti follicoli entrano nel ciclo mestruale, competendo tra loro fino a che non rimane un solo follicolo. Il follicolo prevalente si rompe e rilascia l'ovocita, che nel frattempo si \u00e8 evoluto fino a diventare un ovocita secondario, e muore.\nFasi di sviluppo.\nLa quantit\u00e0 di follicoli all\u2019interno dell\u2019ovaio varia con l\u2019et\u00e0 della donna. Al quinto mese di sviluppo fetale, il numero di follicoli primordiali contenuti nell\u2019ovaio \u00e8 molto grande: infatti ve ne sono all'incirca 7 milioni, ma gi\u00e0 alla nascita il loro numero si \u00e8 ridotto a circa 1 milione e all'inizio della pubert\u00e0 la donna ha non pi\u00f9 di 300.000 follicoli primordiali.\nPrima di ogni ciclo mestruale, indipendentemente dall'azione ormonale, circa 10-15 follicoli primordiali intraprendono la strada della maturazione, divenendo follicoli primari.\n\"Follicolo primordiale\" l'oocita \u00e8 rivestito da cellule follicolari formando un epitelio follicolare pavimentoso semplice\nIn contemporanea nell'utero avviene la mestruazione, mentre a livello dell'ovaio inizia il ciclo ovarico con la sua prima fase (fase follicolare) che corrisponde al proseguimento della maturazione del follicolo primario, questa volta per\u00f2 grazie alla presenza degli ormoni FSH ed LH prodotti dall'adenoipofisi.\nQuindi si hanno:\nPoco prima dell'ovulazione (14\u00ba giorno del ciclo ovarico) picchi di LH ed FSH (il cosiddetto picco preovulatorio) favoriscono il completamento della meiosi I dell'ovocita primario, che, grazie ad una citodieresi asimmetrica, produce un ovocita secondario e un globulo polare, inerte.\nA sua volta l'ovocita secondario inizia la meiosi II, interrotta per\u00f2 alla metafase.\nDei 10-15 follicoli primordiali che tentano la maturazione solo uno di essi la completa, quello che riceve maggiori quantit\u00e0 di FSH ed LH. Si instaura quasi un circolo vizioso: se per caso uno dei follicoli riceve inizialmente e fortuitamente maggiori quantit\u00e0 di gonadotropine, esso esprimer\u00e0 pi\u00f9 recettori per queste ultime ricevendo ancora pi\u00f9 ormoni e cos\u00ec via. Il resto dei follicoli degenera (atresia follicolare).\nCon l'ovulazione l'ovocita secondario viene espulso ed accolto nelle tube ovariche con poche cellule della granulosa che vanno a costituire la corona radiata attorno all'ovocita.\nIl resto del follicolo viene invaso da vasi ed andr\u00e0 a formare il Corpo luteo che produrr\u00e0 estrogeni (da parte delle cellule ex-teca) e progesterone (da parte delle cellule della ex-granulosa).\nSe non c'\u00e8 fecondazione il corpo luteo degenera dopo 10-15 giorni, formando il corpo albicante. Se c'\u00e8 fecondazione, la produzione ormonale andr\u00e0 avanti fino alla formazione della placenta."}
{"id": "1690557", "revid": "599013", "url": "https://it.wikipedia.org/wiki?curid=1690557", "title": "Guepi\u00e8re", "text": ""}
{"id": "1690558", "revid": "15127835", "url": "https://it.wikipedia.org/wiki?curid=1690558", "title": "Medicina complementaria", "text": ""}
{"id": "1690559", "revid": "56620", "url": "https://it.wikipedia.org/wiki?curid=1690559", "title": "Carlo Prinetti", "text": "Nel 1848 partecip\u00f2 alle \"Cinque giornate di Milano\" e poi fu incaricato di scortare il re Carlo Alberto dal confine sul Ticino a Milano.\nAnche il fratello Ignazio fu eletto senatore."}
{"id": "1690560", "revid": "287204", "url": "https://it.wikipedia.org/wiki?curid=1690560", "title": "Antti Nikkila", "text": ""}
{"id": "1690563", "revid": "56620", "url": "https://it.wikipedia.org/wiki?curid=1690563", "title": "Antonio Salvagnoli Marchetti", "text": "Biografia.\nAntonio fu medico e studioso. Segu\u00ec il fratello Vincenzo nelle lotte e nelle attivit\u00e0 politiche. Fu deputato a Empoli e per la sua attivit\u00e0 fu nominato senatore del Regno.\nAutorevole membro dei Georgofili, fu capo di una commissione sanitaria incaricata di studiare le condizioni igieniche della provincia grossetana e al termine pubblic\u00f2 \"Statistica medica delle Maremme toscane\". Fortemente interessato alle scienze naturali nel 1835 scopr\u00ec e descrisse un ragno velenoso che chiam\u00f2 \"Aranea savi\", in omaggio all'amico Paolo Savi, illustre naturalista. Molte sono state le sue pubblicazioni di statistica e scienza economica e molti sui scritti sono ancora inediti nell'archivio di famiglia.\nBiblioteca personale.\nPer sue volont\u00e0, la ricca biblioteca di famiglia, consistente in 2500 volumi, fu lasciata alla Biblioteca comunale Renato Fucini di Empoli."}
{"id": "1690565", "revid": "113633794", "url": "https://it.wikipedia.org/wiki?curid=1690565", "title": "Manpei Takagi", "text": "Ha un fratello gemello di nome Shinpei."}
{"id": "1690566", "revid": "125958468", "url": "https://it.wikipedia.org/wiki?curid=1690566", "title": "L'altro figlio", "text": "L'altro figlio \u00e8 una commedia di Luigi Pirandello tratta dall' omonima novella del 1905 . Non si conosce la data della composizione del dramma, che fu rappresentato al Teatro Nazionale di Roma il 23 novembre del 1923 ad opera della Compagnia Raffaello e Garibalda Nicc\u00f2li.\nTrama.\nMaragrazia, umile donna del popolo di un paese siciliano, vedova e ridotta a mendicare, soffre perch\u00e9 non riceve notizie dei due figli emigrati in America e ormai dimentichi, per la ricchezza raggiunta, della loro stessa madre. La donna, che \u00e8 analfabeta, si reca ogni giorno a vedere i giovani che partono per nave verso l'America e consegna loro le lettere che si fa scrivere dall'amica Ninfarosa, lettere nelle quali giura ai figli di essere disposta a donar loro lo stesso casale di poco valore dove lei abita, purch\u00e9 essi tornino; ma i figli non le rispondono e le persone iniziano a provare fastidio nei confronti della donna. \nLa vecchia rimane sgomenta quando scopre che Ninfarosa ha sempre fatto finta di scrivere; si rivolge allora a un giovane medico appena arrivato perch\u00e9 la aiuti a comporre le lettere. \nNello stesso paese vive Rocco Trup\u00eca, terzo figlio della donna: un uomo buono, con una bella famiglia e una bella casa. Egli vorrebbe prendersi cura di lei, ma la donna rifiuta continuamente il suo aiuto perch\u00e9 non lo considera veramente suo figlio. Incuriosito da questa faccenda il medico chiede alla donna perch\u00e9 non accolga l'invito di Rocco, e Maragrazia gli racconta la sua storia disgraziata. \nIn seguito alla venuta di Garibaldi in Sicilia era stato messo in libert\u00e0 un terribile brigante di nome Cola Camizzi, il quale aveva cercato di reclutare il marito di Maragrazia tra i suoi scagnozzi; questi, dopo esser riuscito a fuggire una prima volta, era stato nuovamente catturato da Cola che per punirlo lo aveva decapitato assieme ad altri fuggitivi.\nQuando Maragrazia era andata al covo di Cola Camizzi per chiedere notizie di suo marito aveva visto i briganti giocare a bocce con le teste delle loro vittime e lo stesso Cola, alle sue urla disperate, l'aveva aggredita; ma un brigante di nome Marco Trup\u00eca era corso in suo aiuto e, assieme agli altri ladroni stanchi della tirannia dell'uomo, lo aveva ucciso davanti ai suoi occhi, compiendo cos\u00ec la vendetta della donna. In cambio per\u00f2 l'uomo l'aveva rapita e tenuta come sua schiava per tre mesi, sino a quando era stato catturato e imprigionato.\nUna volta libera Maragrazia si era scoperta incinta ad opera di Marco Trupia e non volendo il figlio del brigante aveva tentato inutilmente di abortire. La madre della donna aveva poi provveduto ad affidare il neonato alla famiglia del brigante.\nMaragrazia si rende conto che proprio questo figlio non voluto meriterebbe quell'affetto che lei riservava invece ai figli lontani, arricchitisi con attivit\u00e0 criminali e ingrati verso di lei; tuttavia ella sente di non poter nemmeno considerare Rocco figlio suo, perch\u00e9 \u00ab\u00e8 il sangue che si ribella\u00bb, tanto era forte il legame naturale che sovrastava ogni sentimento. Il giovane, inoltre, somiglia troppo a suo padre, e ogni volta che lo vede la donna ricorda i terribili momenti passati.\nA Maragrazia non resta dunque che continuare a scrivere lettere ai suoi figli lontani, nell'ingenua speranza che prima o poi vengano a soccorrerla."}
{"id": "1690576", "revid": "6923", "url": "https://it.wikipedia.org/wiki?curid=1690576", "title": "Isola di Moresby", "text": "L'isola di Moresby \u00e8 un'isola appartenente all'arcipelago delle Haida Gwaii situato al largo della provincia canadese della Columbia Britannica.\nCon i suoi 2.608\u00a0km\u00b2 \u00e8 la 176\u00aa isola pi\u00f9 grande del mondo, la 32\u00aa del Canada.\nMoresby \u00e8 la seconda isola pi\u00f9 grande dell'arcipelago. Situata a sud della sua grande compagna, l'isola di Graham, ne \u00e8 separata da uno strettissimo canale.\nAll'interno dell'isola \u00e8 presente il parco nazionale di Gwaii Haanas National Park Reserve and Haida Heritage Site. Fu cos\u00ec nominata in onore di Fairfax Moresby.\nIl centro abitato pi\u00f9 popolato \u00e8 Sandspit."}
{"id": "1690580", "revid": "729019", "url": "https://it.wikipedia.org/wiki?curid=1690580", "title": "Isola di Graham", "text": "L'isola di Graham \u00e8 un'isola appartenente all'arcipelago delle Haida Gwaii situato al largo della provincia canadese della Columbia Britannica.\nCon i suoi 6.361\u00a0km\u00b2 \u00e8 la 101\u00aa isola pi\u00f9 grande del mondo, la 22\u00aa del Canada.\nSituata a nord dell'arcipelago, \u00e8 separata dall'isola di Moresby, da uno strettissimo canale. Nella parte nord-orientale dell'isola \u00e8 stato istituito il Naikoon Provincial Park.\nAl censimento del 2001 l'isola possedeva una popolazione di 4.475 abitanti."}
{"id": "1690583", "revid": "1793900", "url": "https://it.wikipedia.org/wiki?curid=1690583", "title": "Lago Nueltin", "text": "Il lago Nueltin (per i Chipewyan nu-thel-tin-tu-ch-eh) \u00e8 un lago del Canada situato lungo il confine tra la provincia del Manitoba e il territorio del Nunavut. Il lago, che ha una superficie di 1.851\u00a0km\u00b2, \u00e8 prevalentemente contenuto nella Regione di Kivalliq nel Nunavut.\nSulla sponda del Manitoba c'\u00e8 un aeroporto (il Nueltin Lake Airport) che serve la struttura ricettiva della zona, che accoglie prevalentemente pescatori. Il lago \u00e8 diviso in due parti da una serie di sbarramenti.\nNel 1949 il governo del Canada trasfer\u00ec sul lago Neultin un gruppo di \"inuit\" dal lago Ennadai, gli \"ihalmiut\", ma la caccia si dimostr\u00f2 povera e non rimasero a lungo nella zona."}
{"id": "1690586", "revid": "729019", "url": "https://it.wikipedia.org/wiki?curid=1690586", "title": "Isola di Somerset", "text": "L'isola di Somerset \u00e8 un'isola del Canada.\nGeografia.\nSomerset fa parte del grande arcipelago artico canadese. \u00c8 una grande isola separata di 2\u00a0km dalla Boothia tramite lo Stretto di Bellot e appartiene amministrativamente alla Regione di Qikiqtaaluk nel territorio del Nunavut. Ha una superficie di 24.786\u00a0km\u00b2, il che la rende la 46\u00aa isola pi\u00f9 grande del mondo e dodicesima isola pi\u00f9 grande del Canada. \u00c8 disabitata.\nStoria.\nIntorno all'anno 1000 la costa nord dell'Isola di Somerset era abitata dal popolo di Thule, come dimostrato dal ritrovamento di ossa di balena, gallerie e alcune rovine in pietra. Nell'inverno del 1848 James Clark Ross, al comando di due navi, sbarc\u00f2 a Port Leopold sulla costa nord-orientale. Nell'aprile dell'anno successivo tent\u00f2 l'esplorazione dell'isola a bordo di slitte.\nNel 1937, venne istituita una stazione di posta a Fort Ross da parte della Compagnia della Baia di Hudson nella parte sud-est dell'isola, ma solo undici anni pi\u00f9 tardi venne chiusa, poich\u00e9 le condizioni rigorose rendevano antieconomico e di difficile l'accesso. Questo ha lasciato l'isola disabitata. Alcune strutture rimaste in piedi sono ancora utilizzate come rifugi da cacciatori di carib\u00f9 Inuit di Taloyoak.\nPer la presenza di rovine, di fauna selvatica e per la facilit\u00e0 di accesso, la costa settentrionale dell'isola, presso Risolute, \u00e8 diventata meta turistica."}
{"id": "1690596", "revid": "6923", "url": "https://it.wikipedia.org/wiki?curid=1690596", "title": "Aut\u00f3dromo Jos\u00e9 Carlos Pace", "text": ""}
{"id": "1690597", "revid": "287204", "url": "https://it.wikipedia.org/wiki?curid=1690597", "title": "Stjepko Tezak", "text": ""}
{"id": "1690600", "revid": "287204", "url": "https://it.wikipedia.org/wiki?curid=1690600", "title": "Aleksandar Rankovic", "text": ""}
{"id": "1690602", "revid": "1048993", "url": "https://it.wikipedia.org/wiki?curid=1690602", "title": "Gabriele Lopez", "text": "Biografia.\nFiglio dell'attore e doppiatore Giorgio Lopez, fratello maggiore del doppiatore Andrea Lopez e nipote del doppiatore e comico Massimo Lopez, \u00e8 appassionato di musica fin da bambino. Durante l'adolescenza prende parte a vari spettacoli organizzati dal gruppo teatrale del liceo Torquato Tasso di Roma. Nello stesso periodo suona in diverse rock band della capitale. Studia inoltre chitarra con Eddie Palermo e Giovanni Palombo, canto con Cinzia Baldana presso la scuola di musica \"Ciac\" e completa la sua formazione attoriale con Ennio Coltorti presso il teatro \"Stanze segrete\".\nNel maggio 2003 si laurea col massimo dei voti in Lettere presso l'universit\u00e0 La Sapienza di Roma con una tesi su David Lynch.\nPolistrumentista, cantante e compositore, debutta da solista nel 2008 con il suo primo album \"Nuove direzioni\" (uscito anche in Spagna, come \"Nuevas Direcciones\"). In territorio spagnolo riscontra un buon seguito il singolo \"La vida deseada\", il cui videoclip viene trasmesso da emittenti nazionali.\nDoppiatore affermato, Gabriele presta la voce a numerosi attori del piccolo e grande schermo.\nL'album \"Il pianeta interessante\", pubblicato nel 2012, \u00e8 stato anticipato dal singolo omonimo, presentato in diretta in occasione del Concerto del primo maggio 2012 in piazza San Giovanni a Roma. Il brano inedito \"Oro e lacrime\" \u00e8 parte della colonna sonora del film \"Pi\u00f9 buio di Mezzanotte\" di Sebastiano Riso.\nHa eseguito anche i brani della colonna sonora originale del film d'animazione \"I Disco Worms\" assieme ad Arisa, oltre a doppiare il protagonista Barry.\nGabriele \u00e8 inoltre direttore musicale di cartoni animati e sigle TV: ha collaborato con Mirko Fabbreschi dei Raggi Fotonici come chitarrista, arrangiatore e coautore. Tra le sigle pi\u00f9 importanti: \"Mike il Cavaliere\" e \"L'Ape Maia\".\nNel marzo 2016 esce \"Lopez\", esordio discografico prodotto artisticamente da The Niro e Michele Braga."}
{"id": "1690604", "revid": "287204", "url": "https://it.wikipedia.org/wiki?curid=1690604", "title": "Miodrag Bulatovic", "text": ""}
{"id": "1690609", "revid": "289247", "url": "https://it.wikipedia.org/wiki?curid=1690609", "title": "Mentonasco", "text": ""}
{"id": "1690611", "revid": "6923", "url": "https://it.wikipedia.org/wiki?curid=1690611", "title": "Team McLaren", "text": ""}
{"id": "1690613", "revid": "119713076", "url": "https://it.wikipedia.org/wiki?curid=1690613", "title": "Scamandro (Pirandello)", "text": "Scamandro \u00e8 una commedia di Luigi Pirandello, scritta presumibilmente nel 1898 e pubblicata nel 1906, che fu rappresentata per la prima volta il 19 febbraio 1928 a Firenze nel Teatro dell'Accademia dei Fidenti ad opera del \"Gruppo Accademico\".\nStoria dell'opera.\n\"Scamandro\" \u00e8, al pari del \"Laomache\", una delle composizioni giovanili di Pirandello considerate dalla critica letteraria di trascurabile importanza.\nLe due opere vennero pubblicate nel 1906; la prima delle due, \"Scamandro\", dovrebbe essere stato scritta nel 1898.\n\"Scamandro\", un'opera a met\u00e0 tra l'idillio e la farsa di Plauto, racconta di un ateniese che mascherandosi come il dio del fiume Scamandro seduce una giovane troiana che accingendosi al matrimonio si era recata al fiume per celebrare un rito propiziatorio per i prossimi sponsali.\nTutto alla fine si risolver\u00e0 per il meglio tra battute ardite e riferimenti salaci.\nSebbene questi temi classici mitologici si riscontrino nelle poesie del giovane Pirandello e siano molto lontani dalla sua produzione letteraria posteriore, tuttavia i due poemetti vennero pubblicati nuovamente negli anni venti, (Laomache nel 1928 e Scamandro nel 1929): segno evidente dell'intenzione di Pirandello che, volendo presentarsi nella nuova veste del \"mitopoieta\", l'autore di \"Lazzaro\" e de \"La nuova colonia\", vuole avvalorare l'idea di un collegamento con il suo interesse originario per il mito che dalla sua giovinezza letteraria sarebbe giunto sino alla produzione pi\u00f9 matura.(cfr. Simona Micali, op. cit. in bibliografia)"}
{"id": "1690622", "revid": "14691", "url": "https://it.wikipedia.org/wiki?curid=1690622", "title": "Afonso V del Portogallo", "text": ""}
{"id": "1690626", "revid": "296238", "url": "https://it.wikipedia.org/wiki?curid=1690626", "title": "Surtees TS9B", "text": ""}
{"id": "1690636", "revid": "1444886", "url": "https://it.wikipedia.org/wiki?curid=1690636", "title": "Palazzo Marino", "text": "Palazzo Marino (\"el Marin\" in lombardo), opera cinquecentesca dell'architetto perugino Galeazzo Alessi, \u00e8 un palazzo nobiliare di Milano, sede dell'amministrazione comunale dal 19 settembre 1861. Gi\u00e0 di propriet\u00e0 di Tommaso Marino, ma ben presto pignorato per via dei suoi debiti e finito nelle mani del banchiere Emilio Omodei. Venne acquistato dallo Stato nel 1781, divenendo all'indomani dell'Unit\u00e0 d'Italia la sede centrale del comune di Milano. Situato sul fronte orientale di piazza della Scala appare nelle forme del restauro portato a termine da Luca Beltrami nel 1892.\nStoria.\nIl progetto di Galeazzo Alessi per Tommaso Marino.\nIl palazzo venne commissionato dal banchiere e commerciante genovese Tommaso Marino come residenza nobiliare della ricca famiglia Marino. Esso venne costruito fra il 1557 ed il 1563 su progetto dell'architetto perugino Galeazzo Alessi, appositamente convocato a Milano proprio per l'occasione. Il palazzo si orientava originariamente verso piazza San Fedele\nMolti scultori della Fabbrica del Duomo parteciparono attivamente alla realizzazione degli intagli del palazzo. I milanesi tuttavia vedevano di cattivo occhio questo grandioso progetto, tanto che quando nel 1560 il conte Tommaso Marino aveva ottenuto il permesso di aprire una nuova strada che, partendo dall'ingresso principale del palazzo, si sarebbe congiunta fino a Piazza Mercanti, il malcontento popolare riusc\u00ec addirittura a bloccarne la realizzazione.\nLa costruzione del palazzo continu\u00f2 con uno stile comparabile a quello delle pi\u00f9 ricche corti dell'intera cristianit\u00e0: nel cortile del palazzo furono raffigurate le \"Fatiche di Ercole\" e le \"Metamorfosi di Ovidio\". Il \"Salone d'onore\" (oggi conosciuto come \"Salone dell'Alessi\") aveva dipinto sul soffitto le \"Nozze di Amore e Psiche nel convito degli Dei\" e aveva realizzato gli stucchi sempre con storie di \"Amore e Psiche\". Agli angoli del soffitto Aurelio Busso aveva dipinto le Quattro Stagioni. Sotto il cornicione le Muse, Bacco, Apollo e Mercurio affrescati da Ottavio Semino, alternate con bassorilievi con le storie di Perseo. Sugli ingressi erano stati collocati i busti di Marte e Minerva.\nUna leggenda priva di fondamento vuole che il palazzo fosse voluto dal conte Tommaso Marino per ospitarvi la moglie, la bella Bettina Doria, anch'essa genovese e strettamente imparentata con Andrea Doria, grande ammiraglio e figura di spicco della Repubblica di Genova.\nAlla morte di Tommaso Marino, la grande prosperit\u00e0 della famiglia sub\u00ec un profondo tracollo, che sarebbe culminato nel 1577 col pignoramento da parte dell'amministrazione pubblica dello stesso palazzo, a saldo dei numerosi debiti contratti. \nIl palazzo dal Seicento all'Ottocento.\nDurante questo lungo periodo il palazzo cominci\u00f2 a deperire e nel 1626 vide la rimozione delle balaustre sovrastanti il cornicione perch\u00e9 pericolanti. Nel 1632 lo Stato, che stava affrontando la \"famosa\" peste, cedette il palazzo agli eredi del banchiere Carlo Omodei, fratello di Emilio Omodei, grande finanziatore del governo spagnolo, ad estinzione di un debito nei confronti della famiglia di 80.000 scudi. Gli Omodei non abitarono mai il palazzo che continu\u00f2 ad essere chiamato \"dei Marino\". Al piano terreno continuarono a svolgersi attivit\u00e0 di carattere fiscale (gabelle e dazi), mentre il piano nobile veniva di volta in volta affittato a personaggi illustri.\nNel 1772, con la riforma fiscale di Maria Teresa d'Asburgo, arrivarono a svolgere i compiti fiscali i \"Fermieri\" e nel 1781, con l'abolizione della Ferma generale voluta da Pietro Verri, sarebbe stato lo stesso Verri ad adoperarsi perch\u00e9 il palazzo tornasse nelle mani dallo Stato come sede dei nuovi uffici finanziari e fiscali. Il passaggio di propriet\u00e0 avvenne il 14 luglio 1781 per la somma di 250.000 lire. L'acquisto permise una serie di restauri e il completamento della facciata verso via Case Rotte, condotta seguendo lo stile originale dell'Alessi sotto la rigida supervisione del Piermarini, che stava operando in quella zona diversi interventi. Nel palazzo trovarono dunque posto la \"Regia Camera dei Conti\", la \"Regia Intendenza Generale\", la \"Tesoreria\", il \"Dazio Grande\" con i suoi uffici e la \"Cassa imperiale del Banco di Vienna\".\nDurante il Regno d'Italia cambiarono i nomi dei responsabili, ma gli uffici permasero con le stesse funzioni. Trovarono inoltre sede nel palazzo il \"Ministero delle Finanze\", il \"Pubblico Tesoro\" e la \"Dogana\". Con la Restaurazione al primo piano si sarebbero trasferiti i locali della corte, mentre al pian terreno la \"dogana\", gli \"uffici della liquidazione\", \"della tesoreria\" e \"della cassa centrale\".\nIl restauro (1872-1892) quale sede del Comune di Milano.\nNel 1848, dopo le Cinque giornate di Milano, il palazzo interruppe per alcuni mesi il proprio ufficio burocratico e divenne sede del \"Governo provvisorio\" della Lombardia. Liberata la Lombardia dagli Austriaci nel 1859, il palazzo pass\u00f2 dalla propriet\u00e0 dello stato a quella del comune tramite una permuta tra Stato e Comune tra Palazzo Carmagnola e Palazzo Marino.\nIl 19 settembre 1861 Palazzo Marino divenne ufficialmente sede del Comune, mentre le funzioni fiscali fino ad allora presenti nel palazzo si trasferirono nel Broletto. In precedenza il municipio di Milano era situato all'interno di Palazzo Carmagnola.\nL'acquisto del palazzo da parte del comune coincise con la demolizione dell'isolato posto tra il palazzo e la Scala e l'apertura della nuova piazza della Scala. Su questa piazza, impreziosita dal monumento a Leonardo da Vinci, si affacciava ora una sequenza di vecchi stabili, giudicati indegni di rappresentare la nuova Amministrazione Comunale e il nuovo volto italiano della Milano all'indomani dell'Unit\u00e0 d'Italia.\nAnche gli interni del palazzo risultavano essere parecchio malandati, a cominciare dal grande \"Salone d'Onore\". Nel 1872 Angelo Colla venne incaricato del restauro del salone, mentre contemporaneamente venne bandito un concorso per la nuova facciata su piazza della Scala. La crisi economica di quegli anni tuttavia provoc\u00f2 un rinvio dell'opera fino al 1888 quando venne approvato il progetto di Luca Beltrami, portato a compimento nel 1892.\nA questo primo profondo restauro ne seguir\u00e0 un secondo alla fine della seconda guerra mondiale per ripristinare le parti abbattute dalle bombe del 1943. Particolarmente danneggiato risult\u00f2 lo stesso \"Salone dell'Alessi\". Gli stucchi originali della volta vennero sostituiti dalla rappresentazione dell\"Aurora\", del \"Giorno\", del \"Crepuscolo\", della \"Notte\" sopra le finestre. Ai lati delle finestre: \"Aria\", \"Terra\", \"Acqua\" e \"Fuoco\" scolpiti da Oliva, Supino, Brioschi, Ciminaghi, Gasparetti, Tavenari, Pepe, Ruy, Pellini, Wildt e Saponaro mentre le quattro stagioni ai quattro angoli del \"Salone d'Onore\" sono state ridipinte da P. Cortelezzi e G. Valerio. Quest'ultimo restauro si concluse il 12 aprile 1954 sotto la direzione dell'ingegner architetto Arrigo Buonomo."}
{"id": "1690652", "revid": "92723", "url": "https://it.wikipedia.org/wiki?curid=1690652", "title": "Diocesi di Lille", "text": ""}
{"id": "1690655", "revid": "1226", "url": "https://it.wikipedia.org/wiki?curid=1690655", "title": "Nathan Never (fumetto)", "text": ""}
{"id": "1690662", "revid": "599013", "url": "https://it.wikipedia.org/wiki?curid=1690662", "title": "Francisco Serrej\u00f3n", "text": "Con la Nazionale spagnola \u00e8 stato campione del mondo nel 2004 e campione europeo nel 2005.\nCarriera.\nClub.\nSchierato come laterale difensivo, Serrej\u00f3n ha vinto i primi trofei a met\u00e0 degli anni 1990 nell'Inter F\u00fatbol Sala con cui ha conquistato un campionato e una Coppa di Spagna nel 1996. Ha concluso la carriera al termine nel 2008, dopo l'ottava stagione con la formazione dell'ElPozo Murcia, con cui ha raggiunto le maggiori soddisfazioni sportive a livello di club, conquistando due titoli consecutivi (2005-06 e 2006-07), altrettante Coppa di Spagna (2002-03 e 2007-08) e una Supercoppa (2006).\nNazionale.\nCon la Nazionale di calcio a 5 della Spagna ha vinto la Coppa del Mondo 2004 e, un anno pi\u00f9 tardi, il campionato europeo 2005. In totale, Serrej\u00f3n ha disputato 35 incontri con le \"furie rosse\", mettendo a segno 12 reti."}
{"id": "1690664", "revid": "666668", "url": "https://it.wikipedia.org/wiki?curid=1690664", "title": "Fran Serrejon", "text": ""}
{"id": "1690668", "revid": "124838169", "url": "https://it.wikipedia.org/wiki?curid=1690668", "title": "Francesco Morozzo", "text": "Biografia.\nFiglio di Luchino I, proveniente da una nobile famiglia del Monregalese, Francesco Morozzo sostitu\u00ec il vescovo Giovanni Malabayla, nominato vescovo di San Giovanni di Moriana, a capo della diocesi astigiana.\nLa famiglia Morozzo, di origine astigiana, si era trasferita a Mondov\u00ec intorno al 1181. \nFu dottore in teologia, arciprete di Guarene, poi canonico di Asti.\nIn seguito divenne vicario generale del suo predecessore Giovanni Malabayla.\nIl vescovo Francesco si trov\u00f2, come il Malabayla, nelle diatribe per il potere in Piemonte tra i Savoia e i Monferrato appoggiati dai Visconti.\nSecondo alcuni studiosi, il Morozzo che parteggiava per Secondotto di Monferrato, venne imprigionato per alcuni anni ad Avignone.\nDivenne anche cappellano e famigliare di papa Gregorio XI.\nVenne liberato nel 1379 ed un anno dopo mor\u00ec."}
{"id": "1690670", "revid": "287204", "url": "https://it.wikipedia.org/wiki?curid=1690670", "title": "Bruno Belotti", "text": "Inizia la carriera giovanissimo nel circolo di via Tasso a Bergamo diretto dal decano Valdo Eynard. Diviene campione d'Italia la prima volta al Campionato italiano di scacchi di Chianciano Terme nel 1989 a soli 25 anni.\nRipete l'exploit conquistando il titolo nel 1996 a Mantova e nel 2001 a Montecatini Terme.\nBelotti ha vinto quattro edizioni del Festival di Bratto: nel 1984 (\"ex aequo\" con Guillermo Sholz-Solis), nel 1990 (\"ex aequo\" con Vitomir Arapovi\u0107), 1994 (\"ex aequo\" con Daniel Contin e Alex Everet ) e 1995 (\"ex aequo\" con Sahbaz Nurki\u0107).\nHa partecipato a cinque Olimpiadi degli scacchi dal 1990 al 2002, realizzando il 52,2% dei punti, ha vinto 15 partite, pareggiate 17 e perse 13.\nHa vinto cinque volte il Campionato italiano a squadre con la squadra del \"VIMAR Marostica\": nel 1993, 1997, 2001, 2003 e 2004.\nTra i successi di torneo, da citare il 1\u00ba posto nel torneo B del 30\u00ba torneo di Capodanno di Reggio Emilia 1987/88 e nella prima edizione del Torneo di scacchi Open Internazionale \"Citt\u00e0 di Bergamo\" 2002.\nHa raggiunto il proprio record di punti elo nel gennaio 1991 con 2460 punti, giocatore numero 1 in Italia."}
{"id": "1690674", "revid": "709565", "url": "https://it.wikipedia.org/wiki?curid=1690674", "title": "Weasel (Marvel Comics)", "text": "Weasel, il cui vero nome \u00e8 Jack Hammer III, \u00e8 un personaggio dei fumetti, creato da Fabian Nicieza (testi) e Joe Madureira (disegni), pubblicato dalla Marvel Comics. La sua prima apparizione \u00e8 in \"Deadpool: The Circle Chase\" n. 1, e la prima nelle vesti di Penetraitor risale a \"Cable &amp; Deadpool\" n. 43.\nMaestro hacker, geek ed esperto di tecnologia sofisticata, anche applicata alle armi, ha affiancato in non poche occasioni Deadpool.\nDi statura e corporatura media, indossa un paio di occhiali da vista con lenti circolari e veste prevalentemente casual; ha quasi sempre una traccia di barba sul viso. Nonostante gli occasionali contrasti (come il tentativo di passare armi e bagagli al servizio di Taskmaster) e le frequenti bizzarrie del mercenario in rosso e nero, Weasel pu\u00f2 dirsi a tutti gli effetti uno dei suoi pochi veri amici.\nBiografia del personaggio.\nNel numero 11 della collana \"Deadpool\" lo sceneggiatore Joe Kelly ha rivelato che Hammer \u00e8 coetaneo di Peter Parker, e come lui frequentava il Liceo Midtown nel Queens.\nLa sua mente brillante sembrava dovesse assicurargli un futuro promettente. Tuttavia, in un classico paradosso temporale, il giovane vede fallire il suo tentativo di farsi assumere da Norman Osborn proprio per l'intromissione di Deadpool e Blind Al, accidentalmente riportati al passato dall'avaria di un dispositivo di teletrasporto progettato dal Weasel \"futuro\".\nL'evento lo spinger\u00e0 definitivamente a fare carriera come intrusore informatico, informatore e supporto tecnologico a pagamento per conto di fuorilegge, uomini d'armi e mercenari, in tal modo riconfermando lo stato delle cose nel presente.\nIn una serie di storie scritte da Fabian Nicieza, Weasel resta separato da Deadpool nel corso di una missione per salvare Alex Hayden, e viene fatto prigioniero dalla cellula da cui precedentemente dipendeva Bob, Agente dell'HYDRA. Riuscito a ingraziarsi i terroristi dietro il pretesto di offire loro i propri servigi, sviluppa un dispositivo di teletrasporto in grado di spostare grosse quantit\u00e0 di materia, denominato Penetraitor. L'apparente storpiatura viene spiegata quando Hammer lo usa per spedire \"a tradimento\" il personale della base a Guantanamo.\nPer estensione, lo stesso nome indica anche la tuta protettiva che Weasel utilizza in congiunzione con l'apparecchiatura, e che indossa a pi\u00f9 riprese nell'arco conclusivo di \"Cable&amp;Deadpool\"."}
{"id": "1690678", "revid": "2110845", "url": "https://it.wikipedia.org/wiki?curid=1690678", "title": "Eli Riva", "text": "Biografia.\nSi form\u00f2 nelle botteghe artigiane di sbalzo e di cesello negli anni precedenti la seconda guerra mondiale. Nell'arte del cesello introdusse importanti innovazioni, portando le opere dalle piccole alle grandi dimensioni, con la realizzazione di ampi pannelli e di portali. Fin dalla prima giovinezza il suo valore venne riconosciuto, con la segnalazione ai \"Ludi Iuveniles\" di Firenze nel 1938 e con il primo premio ai \u201cLittoriali del Lavoro\u201d di Torino nel 1939.\nFu a Milano negli anni di guerra, ospite dell'Opera Cardinal Ferrari come studente- lavoratore.\nFrequento' le Accademie serali (Brera, \"del Castello\", Cimabue) e consegu\u00ec nel 1944 il diploma presso il liceo artistico di Brera.\nA parte un soggiorno culturale a Parigi col pittore Francesco Brignole D'Arena alla fine degli anni '40 e due anni di permanenza lavorativa nella vicina Svizzera Italiana, trascorse l'intera vita a Como, in un sempre pi\u00f9 attento coinvolgimento nella propria ricerca espressiva e nel progressivo disinteresse per i circuiti mercantili dell'arte.\nSi occup\u00f2 anche di architettura con la progettazione di soluzioni presbiteriali nelle nuove chiese post-conciliari, e di urbanistica con progetti per la riqualificazione di luoghi dismessi, in particolare con due progetti per piazza Cavour a Como, nel 1975 (concorso vinto) e nel 1984 . Progetti non eseguiti.\nErede dei \"Magistri cumacini\", scolpiva a \u201ctaglio diretto\u201d nel marmo, nel granito e nel legno, senza modelli preparatori, passando dal figurativo all'astratto in un percorso graduale, a partire dagli anni '50. Nell'ultimo periodo della sua vita si \u00e8 dedicato particolarmente al disegno. Tra i suoi portali, quello a Diano Marina, al Santuario di Nostra Signora della Rovere di San Bartolomeo al Mare (1956) e nella \"Via Crucis\" di Madrona (1953).\n\u00c8 stata fondata un'associazione in suo nome.\nLa specificit\u00e0 artistica e i periodi di attivit\u00e0.\nL'arte di Eli Riva non \u00e8 pensabile senza un riferimento specifico alla manualit\u00e0. Scultore d'altri tempi \u2013 ultimo erede, come \u00e8 stato scritto,dei Magistri Cumacini \u2013 ha fatto tutto con le proprie mani, senza altri strumenti che quelli della tradizione, disegnando molto, e scolpendo \u201c a taglio diretto \u201c nel marmo, nel granito e nel legno, senza modelli preparatori, vedendo la forma entro il blocco. Con un percorso personale intenso e silenzioso, ma ricettivo di tutte le istanze artistiche del XX secolo, ha traghettato la sua scultura dal \u201cpieno\u201d al \u201cvuoto\u201d, dal figurativo all'astratto, con un percorso graduale, capace di palesare la geometria che ogni forma sottende in maniera dominante, portando alla luce le energie e le dinamiche che rendono vitale la materia inerte.\nLe sue prime prove artistiche si sviluppano nella cultura dei \u201cValori plastici\u201d e del \u201cNovecento\u201d(egemone fino agli anni del secondo conflitto mondiale), con opere di un figurativo essenziale di ascendente neoplatonico, raggiungendo l'interazione della sostanza solida con la luce; per evolvere, nel dopoguerra, verso prosciugate forme espressioniste prima, e informali pi\u00f9 tardi. Negli anni '60 lo scultore si stabilizza nella ricerca astratta, dando vita, a partire dal 1975 a una fase che segner\u00e0 tutto il suo percorso negli anni seguenti, con lo sviluppo delle opere in serialit\u00e0. Da una prima idea originaria egli trarr\u00e0 una serie consistente di reinterpretazioni del tema: le Arfalle, i Rotori, i Moduli, le Fionde negli anni '80, per finire con le Case degli Angeli negli anni '90. Nell'ultimo periodo della sua vita si \u00e8 dedicato particolarmente al disegno.\nLe esposizioni.\nTra le principali \"personali\" \u00e8 necessario ricordare quella alla Galleria Bergamini di Milano (1953), alla Galleria Pianella di Cantu'(1968), alla Galleria Mosaico di Chiasso (1977), al salone espositivo di San Pietro in Atrio \u2013 personale offerta dal Comune di Como per celebrare i settant'anni dell'artista, con catalogo Electa \u2013 (1991 -le Fionde). A \u201cla Caravella\u201ddi Como espone disegni (1960 e 1962), alla Galleria Visconti di Lecco i Moduli , in legno di magnolia(1979) , alla Galleria Le Colonne di Como i Rotori (1980), alla Biblioteca Comunale di Uggiate Trevano moduli e fionde.\nTra le \"collettive\" \u00e8 da segnalare la partecipazione alla Quadriennale Romana nel 1951/52; l'esposizione al Centro Culturale San Fedele a Milano nel 1951 con \u201csegnalazione\u201d(Presidente della Giuria Carlo Carr\u00e0); le Mostre Sindacali : a Como nel 1950, Regionali a Milano (Primo premio ex aequo) nel 1951. Nel 1956 partecipa alla mostra \u201cLavoro e fede\u201d , e nel 1957 alla mostra \u201cPittura e scultura nell'arredamento\u201d, entrambe allestite alla Villa Olmo di Como. Nel 1978 a \u201cCampo Aperto\u201d a Giussano(CO), e a \u201cUmanit\u00e0 di un mondo inanimato\u201d nella piazza Cavour di Como. Nel 1980 partecipa alla mostra Internazionale \u201cBiennale di Arese\u201d, allestita alla Villa Reale di Monza .\nDopo la morte,a cura della famiglia nel 2009, due retrospettive dal titolo \u201cOpera Grafica\u201d : a Carimate (CO) e allo Spazio Pifferi in Como\nBibliografia.\nNei primi anni '50 quando Eli Riva esponeva a Milano:"}
{"id": "1690690", "revid": "287204", "url": "https://it.wikipedia.org/wiki?curid=1690690", "title": "V\u00e1clav \u0160vejcar", "text": "Pur essendo un autodidatta nelle arti figurative, fa parte degli artisti pi\u00f9 noti e popolari della Repubblica Ceca nel campo della pittura meditativa.\nBiografia.\nImpar\u00f2 il mestiere di motorista navale (1980), consegu\u00ec la maturit\u00e0 in un istituto di meccanica industriale di Strakonice (1983) e si diplom\u00f2 nella facolt\u00e0 di meccanica industriale dell'istituto tecnico superiore di Praga (1990).\nIn qualit\u00e0 di capitano di nave si trovava nel 1991 al largo della Liberia (Africa) quando venne colpito da una appendiicite acuta ed ebbe esperienze di morte clinica, che cambiarono profondamente la sua idea della vita e il suo modo di viverla. Per esprimere le sue visioni cominci\u00f2 a dipingere immagini meditative e lo stesso anno lasci\u00f2 la professione per cominciare a occuparsi di pittura a tempo pieno, con lo scopo di trasmettere ai fruitori un'energia tranquillizzante e fonte di armonia ed ispirarli per quanto possibile nella loro ricerca spirituale.\nOpere.\nDal 1991 V\u00e1clav \u0160vejcar ha realizzato molte mostre personali in tutta la Repubblica Ceca, nel 1991 anche a New York, e ha partecipato a diverse mostre collettive, oltre che in Repubblica Ceca, anche in Germania (1990), Austria (1996, 1997 e 2004) e in Florida, Stati Uniti (2006). Vedere un elenco dettagliato nella pagina ufficiale dell'autore \"(vedi infra)\". I suoi quadri appaiono anche in diverse riviste, libri e copertine di CD di musica spirituale.\nLo studio dell'artista \u00e8 visitabile su appuntamento nella sua casa privata a P\u00edsek (Boemia Meridionale)."}
{"id": "1690695", "revid": "30610", "url": "https://it.wikipedia.org/wiki?curid=1690695", "title": "Uomo nuovo", "text": "L'Uomo nuovo \u00e8 un concetto nato dopo la prima guerra mondiale sull'onda delle filosofie interventiste e dei movimenti futuristi sorti durante quel conflitto, soprattutto in merito ad un desiderio di rinnovamento rispetto a quei costumi ottocenteschi che caratterizzavano le classi sociali pi\u00f9 agiate, come la borghesia, la nobilt\u00e0, il clero e l'aristocrazia. Successivamente, vennero incluse tra le classi sociali \"corrotte\", anche buona parte dei ceti medi, e pi\u00f9 in generale:\nTutte caratteristiche che facevano quello che Benito Mussolini definiva l'uomo panciafichista, paragonandolo all'uomo economico delle teorie liberali.\nIl concetto di uomo nuovo nasce quindi in contrapposizione a quella di uomo economico e panciafichista.\nEsso fu preso a modello soprattutto dal fascismo e sviluppato da Achille Starace. Si rifiutarono simbolicamente costumi considerati antiquati tipo il cappello a cilindro, la marsina, il bavero, le ghette, il bastone, le pantofole, la stretta di mano, e il dare del \"lei\".\nNel contesto fu creata la scuola di mistica fascista ed indetto il sabato fascista.\nVede in Ernst J\u00fcnger uno dei suoi principali referenti culturali. Va citata in questo contesto l'opera dell'italiano Antonio Beltramelli intitolata appunto \"L'uomo nuovo\" (1923).\nDurante l'epoca fascista e nazista, questi ideali si diffusero in parte a causa di una errata interpretazione del concetto di oltreuomo, introdotto dal filosofo tedesco Nietzsche."}
{"id": "1690697", "revid": "453768", "url": "https://it.wikipedia.org/wiki?curid=1690697", "title": "Buzkashi", "text": "Il buzkashi, noto anche come \"kokpar\" o \u201cKok Boru\u201d, \u00e8 uno sport equestre tradizionale dell'Asia centrale ed \u00e8 lo sport nazionale dell'Afghanistan e del Kazakistan. \u00c8 praticato anche nel Tagikistan, Kirghizistan e in misura minore negli Stati Uniti d'America, dove sarebbe stato esportato da un discendente della famiglia reale afghana nel 1940.\nCaratteristiche.\nIl nome significa letteralmente \"\"acchiappa la capra\", ed \u00e8 praticato su un grande campo, la cui lunghezza pu\u00f2 variare da circa 400\u00a0metri alle dimensioni di un campo da calcio, da due squadre di \"chapandoz\" (cavalieri); tradizionalmente il gioco veniva praticato come \"tutti contro tutti\"\", ma poi venne riformato con la suddivisione in due squadre. Lo scopo dello scontro \u00e8 quello di impadronirsi della carcassa di una capra (\"boz\") e di lanciarla oltre a un segno di demarcazione o in una area definita; il gioco \u00e8 sostanzialmente violento, nel senso che non esistono particolari regole, o quantomeno non esistono regole scritte: \u00e8 concesso, ad esempio, colpire il cavaliere avversario o il suo cavallo con il frustino, spingersi e strattonarsi reciprocamente. Sono frequenti gravi infortuni causati dagli urti e dalle cadute da cavallo.\nStoria.\nL'origine di questo gioco sembra risalire ai tempi della prima invasione dei Mongoli di Gengis Khan: si racconta che i prigionieri che venivano catturati in battaglia, venissero posti in mezzo ad uno spazio piuttosto vasto come oggetto di contenzioso da parte dei soldati; il cavaliere che riusciva ad afferrarlo dopo una sfrenata corsa a cavallo si aggiudicava il possesso del prigioniero. Un tempo l'oggetto della violenta contesa era la mandria del nemico. I talebani proibirono il buzkashi ritenendolo immorale, ma in seguito alla caduta del regime si \u00e8 ripreso a praticarlo."}
{"id": "1690698", "revid": "287204", "url": "https://it.wikipedia.org/wiki?curid=1690698", "title": "Vaclav Svejcar", "text": ""}
{"id": "1690700", "revid": "2058375", "url": "https://it.wikipedia.org/wiki?curid=1690700", "title": "Kylie Minogue (album)", "text": "Kylie Minogue \u00e8 il quinto album della cantante australiana Kylie Minogue, pubblicato nel 1994. Dall'album sono stati estratti tre singoli, \"Confide in Me\", \"Put Yourself in My Place\" e \"Where Is the Feeling?\".\nDescrizione.\n\u00c8 il primo album che la cantante fa uscire con la nuova etichetta Deconstruction Records. \u00c8 un album molto personale ed intimo, completamente differente da quelli per lei prodotti dal trio PWL. La cantante ha un notevole ruolo nel progetto: sceglie i gruppi con cui collaborare, incide demo e scrive alcuni pezzi, pianifica l'intero progetto anche per quanto riguarda l'uscita dei singoli e dei video-promozionali. La cover del disco \u00e8 stata decisa dalla stessa Minogue, che vuole rendere il suo personaggio pi\u00f9 serio ed inteso come vero artista della musica, a differenza delle critiche finora apportate che la volevano solo un prodotto della PWL. Mentre i video promozionali volevano una Minogue del tutto sexy ed accattivante (come nel video del celebre singolo \"Confide in Me\"), lo stile in bianco e nero dell'album riporta ai fans la seriet\u00e0 e lo spessore del personaggio, che torna ad aspetti conservativi e maturi ed abiti sobri. I singoli estratti sono solo tre ma dovevano essere originariamente quattro: l'ultimo singolo \"Time Will Pass You By\" \u00e8 stato cancellato in favore del duetto con Nick Cave \"Where The Wild Roses Grow\", promotore dell'album Murder Ballads del cantante.\nTracce.\nCD bonus della ristampa.\nCon il successo mondiale che ha travolto la cantante nel nuovo millennio, i dischi Deconstructions (Kylie Minogue e Impossible Princess) vengono ristampati secondo tecnologie pi\u00f9 nuove, cover in pi\u00f9 alta risoluzione e con un bonus disc compreso con versioni inedite dei brani e alcune B-side. \nSuccesso commerciale.\nIl disco \u00e8 stato un successo in molti paesi; il primo singolo \"Confide In Me\", \u00e8 una ballata elettro-pop, che detta le basi per quelli che saranno i suoni del nuovo millennio. Andr\u00e0 al numero due in Inghilterra e numero uno in Australia dove rester\u00e0 per quattro settimane, nonch\u00e9 in Top10 dei pi\u00f9 venduti in Europa. Anche Madonna \u00e8 influenzata da questi suoni, che riprender\u00e0 nel suo singolo \"Frozen\". La canzone \u00e8 stata scritta dalla cantante in collaborazione con Brothers In Rhythm, ed \u00e8 uno dei pilastri della sua carriera musicale. L'album entrer\u00e0 in parecchie classifiche europee, vendendo nel mondo pi\u00f9 di 2 milioni di copie nel 1993 e 1994. Le vendite saranno incrementate nel 2003 a seguito della ristampa del disco."}
{"id": "1690709", "revid": "181699", "url": "https://it.wikipedia.org/wiki?curid=1690709", "title": "Lucia Ronchetti", "text": "Biografia.\nLucia Ronchetti nel 1987 si diploma in composizione ed in musica elettronica presso il Conservatorio di S. Cecilia e si laurea in Lettere e Filosofia presso l'Universit\u00e0 La Sapienza di Roma. A Parigi ottiene il D.E.A. in Estetica presso la Sorbonne di Parigi e nel 1999 discute la tesi di dottorato in musicologia presso l'\u00c9cole pratique des hautes \u00e9tudes presso la Sorbona, sotto la direzione di Fran\u00e7ois Lesure. Nel 1995-96 segue il corso annuale dell'IRCAM, nel 1996-97 ottiene la Residenza alla Cit\u00e9 Internationale des Arts a Parigi e la Borsa Erato del Ministero degli Esteri per Parigi. Nel 1999 \u00e8 Compositore in residenza all'Akademie Schloss Solitude di Stoccarda, nel 2003 alla Mac Dowell Colony di Peterbourough di Boston, nel 2003 al Forum Neues Musiktheater della Staatsoper di Stuttgart. Nel 2005 vince il premio Fulbright quale Visiting Scolars alla Columbia University di New York. Nel 2005-2006 risiede a Berlino, grazie al premio della DAAD. Nel 2007 \u00e8 compositore in residenza presso la Corporation of Yaddo di New York. Importanti per la sua formazione compositiva gli studi con Salvatore Sciarrino, Gerard Grisey e Tristan Murail."}
{"id": "1690714", "revid": "2058375", "url": "https://it.wikipedia.org/wiki?curid=1690714", "title": "Impossible Princess", "text": "Impossible Princess \u00e8 il sesto album della cantante australiana Kylie Minogue, pubblicato nel 1997. Dall'album sono stati estratti quattro singoli, \"Some Kind of Bliss\", \"Did It Again\", \"Breathe\", \"Cowboy Style\".\nDescrizione.\nL'incisione del duetto con Nick Cave, \"Where the Wild Roses Grow\" d\u00e0 l'impulso alla cantante per preparare un album pi\u00f9 profondo, con sonorit\u00e0 che rispecchiassero davvero il suo modo di essere attuale, che giustificasse il passato ma celebrasse il presente. Grazie all'ispirazione di Nick Cave e del fotografo St\u00e9phane Sednaoui, con cui trascorre un viaggio tra USA e Cina, Kylie trova la sua vena creativa e il coraggio di esprimere realmente se stessa, tramite il suo talento e la sua creativit\u00e0. L'album \u00e8 stato completamente scritto dalla stessa cantante, e segna una svolta nella sua carriera musicale, grazie alla profondit\u00e0 dei testi ed all'ottima produzione musicale. Presenta suoni \"indie-elettronici\" innovativi, prende spunto da artisti come Bj\u00f6rk, l'artista pop giapponese T\u014dwa Tei (con cui incider\u00e0 ben due duetti) e la band degli U2, fondendo tutti questi generi nell'album. L'album prende vita grazie alle collaborazioni con \"Brothers In Rhythm\", \"Manic Street Preachers\" e \"Dave Seaman\" e la stesura completa impiega un periodo di tempo relativamente lungo, circa tre anni. Nel corso della stesura Kylie dichiara di essere felice di scrivere finalmente qualcosa di estremamente differente da quello che finora aveva fatto. L'album rappresenta vari generi musicali, rappresentando le varie personalit\u00e0 della cantante in quel periodo.\nNon fu immediatamente apprezzato dalla critica, scioccata dal radicale cambiamento di immagine (Kylie tagli\u00f2 tutti i capelli), di stile musicale ed approccio al successo. Nonostante ci\u00f2 riceve, comunque recensioni positive in tutto il mondo, e gli stessi critici reputano impossibile che questo lavoro cos\u00ec maturo e personale possa essere stato scritto da una cantante che fino a quel momento aveva fatto pop da discoteca. Il titolo dell'album viene deciso da Kylie, dopo aver ricevuto in regalo da Nick Cave un libro intitolato \"Poems to Break the Hearts of Impossible Princesses\" di Billy Childish, che secondo la cantante, rispecchiava a pieno il periodo musicale e artistico che stava attraversando. La cover del disco \u00e8 un radicale sconvolgimento dell'immagine della cantante, con i capelli corti, con sfondo scuro a simboleggiare il senso di oscurit\u00e0 che avvolge l'album. La cover \u00e8 anche in versione tridimensionale, curata dal fotografo Sednaoui, a simboleggiare le tre personalit\u00e0 del disco.\nPurtroppo questo risulta essere un album sfortunato, in quanto la sua uscita coincide con la tragica morte di Lady Diana, e per non creare fraintendimenti con il titolo dell'album (\"Impossible Princess\"), viene ritirato dal commercio dopo appena due settimane per essere ristampato solo in seguito, quando per\u00f2 l'entusiasmo per il nuovo album sar\u00e0 gi\u00e0 scemato. La ristampa non contiene nessun titolo, e sulla copertina \u00e8 scritto solo \"Kylie Minogue\" senza altra aggiunta. La scelta \u00e8 voluta dalla cantante, che dichiara di aver scelto quel nome per l'album due anni prima e quando \u00e8 stato ritirato, per non dare ulteriori spiegazioni alle persone, ha preferito lasciare l'album senza nome, per darlo in futuro quando la gente avr\u00e0 capito l'essenza dell'album in s\u00e9.\nPer questi motivi l'album non ottiene un grande successo commerciale, pur essendo molto gradito ai fans, che lo acclamano come un capolavoro.\nNonostante successivamente Kylie si sia orientata verso un genere dance/pop comunque molto raffinato, nei successivi tour ha quasi sempre inserito brani tratti da \"Impossible Princess\" come \"Cowboy Style \"nel KylieFever2002, \"Dreams\" nello Showgirl Homecoming e \"Say Hey\", I\" Don't Need Anyone\" e \"Drunk\" nel recente Anti Tour del 2012.\nSuccesso commerciale.\nL'album ha ricevuto un buon riscontro commerciale solo nei paesi lontani dalla scena europea. In Australia entr\u00f2 direttamente al quarto posto dell\"'album chart\" vendendo pi\u00f9 di 140.000 copie e ottenendo il doppio album di platino. \u00c8 inoltre risultato essere il 31\u00ba album pi\u00f9 venduto del 1998 in Australia. In Israele \u00e8 andato direttamente al numero uno e, nonostante i tempi burrascosi in Inghilterra, l'album \u00e8 andato al numero dieci della \"Uk Album Chart\" ottenendo lo status di Silver. Ha visto luce in alcune classifiche europee, ma senza troppo successo."}
{"id": "1690722", "revid": "6923", "url": "https://it.wikipedia.org/wiki?curid=1690722", "title": "Il diario di cathy", "text": ""}
{"id": "1690726", "revid": "287204", "url": "https://it.wikipedia.org/wiki?curid=1690726", "title": "Light Years (Kylie Minogue)", "text": "Light Years \u00e8 il settimo album in studio della cantante australiana Kylie Minogue, pubblicato nel 2000.\nDescrizione.\nInfluenzata dal duetto tenutosi un anno prima con il famoso duo dei Pet Shop Boys, la cantante decide di tornare sui dancefloor. Ispiratasi alla disco-music di Donna Summer e dei Village People, \"Light Years\" \u00e8 un album che spazia tra vari generi, dal pop, alla disco, dall'elettronica, alla musica adult contemporary. Molte furono le critiche positive, soprattutto dalle riviste musicali. Il \"New Musical Express\" lo indica come \"la cosa migliore riuscita alla cantante, che ne sottolinea la capacit\u00e0 di reinventarsi\".\nPer la realizzazione dell'album, la cantante ha trascorso pi\u00f9 di un anno e mezzo in sala registrazioni, scrivendone i testi e curandone la musica. L'album vede la partecipazione di Robbie Williams (\"Your Disco Needs You\", \"Kids\", \"Loveboat\") e vanta i nomi di alcuni produttori ricercati (Anderson, Chambers). Sono uscite varie versioni europee, ognuna con una versione di \"Your Disco Needs You\" cantata nella lingua del paese di destinazione di vendita. Nell'album \u00e8 presente anche una traccia nascosta chiamata \"Password\" che si ascolta mandando un po' indietro la prima traccia.\nSingoli.\nIl singolo \"Kids\" \u00e8 un duetto con l'ex cantante dei Take That Robbie Williams, che dopo aver collaborato con la cantante per l'album, le chiese di duettare in questo suo brano che \u00e8 contenuto anche nell'album \"Sing When You're Winning\" di Williams.\nIl singolo \"Please Stay\" \u00e8 uscito in Europa, ma in gran parte per il mercato inglese (e successivamente per quello australiano), mentre per il mercato europeo venne estratto \"Your Disco Needs You\" (brano fortemente basato sui ritmi synthpop dei Pet Shop Boys, in particolare dei singoli \"Go West\" e \"A Red Letter Day\"). Il brano fu un moderato successo, soprattutto nelle classifiche dance, dove raggiunge notevoli picchi. Anche in Italia escono entrambi i singoli che hanno un moderato airplay, mentre \"Your Disco Needs You\" ha un notevole successo nei club italiani.\nIl singolo \"Butterfly\" \u00e8 uscito solo in USA come dance-track, quindi eleggibile solo nella classifica dance. Ha un buon successo in USA, arrivando nella Top10 delle pi\u00f9 ballate.\nDurante la sessione di promozione dell'album, un ulteriore singolo \"Bury Me Deep In Love\" \u00e8 uscito solo come Airplay-track. Si tratta di un duetto tra la cantante e Jimmy Little, contenuto nell'album di quest'ultimo \"Resonate\".\n\"On A Night Like This Tour\".\nIl successo dell'album porta la cantante ad esibirsi alle Olimpiadi di Sydney del 2000 come ambasciatrice della cultura australiana nel mondo.\nL'album \u00e8 sorretto da un grande tour, \"On A Night Like This Tour\". Per il tour erano previste solo sei tappe in Australia, che diventarono ventidue in seguito all'eccezionale domanda: con una vendita di pi\u00f9 di 200.000 biglietti, Kylie diventa l'artista femminile con la vendita pi\u00f9 alta per un tour in Australia.\nIl tour \u00e8 influenzato dai musical di Broadway e riapre le scene a Ginger Rogers e Fred Astaire, ricco di elementi \"camp\" e \"burlesque\".\nIl tour porta all'artista la nomina di \"Performer Dell'Anno\" e comprende non solo tracce da \"Light Years\", ma anche i suoi successi di sempre, talvolta rivisitati in chiave romantica in stile \"anni quaranta\".\nTracce.\nNella riedizione di \"Light Years\" \u00e8 incluso il brano \"Physical\", cover del brano omonimo di Olivia Newton-John.\nSuccesso commerciale.\nL'album segue a un basso periodo commerciale dell'artista. Proprio a causa della sua mancata visibilit\u00e0 artistica, l'album non ha grandi riscontri commerciali al di fuori dell'Europa e della sua madrepatria. In Australia, dopo due settimane dall'uscita, \u00e8 il primo album della Minogue a raggiungere la posizione numero uno e ottiene ben 4 platini, vendendo circa 300.000 copie. In Europa raggiunge la numero due nella classifica album inglese e la Top10 nella classifica album europei. Notevole \u00e8 anche la Top10 Neozelandese. Ha venduto in Europa quasi 2 milioni di copie, anche grazie al successo dell'album seguente \"Fever\" che far\u00e0 rientrare l'album in parecchie classifiche europee."}
{"id": "1690736", "revid": "2184761", "url": "https://it.wikipedia.org/wiki?curid=1690736", "title": "Rai 4", "text": "Rai 4 \u00e8 un canale televisivo semigeneralista edito dalla Rai.\nIl canale trasmette film e telefilm cult insieme ad anime in versione integrale ed esplora le nuove forme di cinema e televisione.\nStoria.\nRai 4 venne lanciato, dopo un countdown, il 14 luglio 2008 alle ore 21:00 con la trasmissione del film \"Elephant\". Nella fase di partenza ha avuto in palinsesto soprattutto serie TV statunitensi \"cult\", film, oltre ai \"fuoricampo\" de \"L'isola dei famosi\" e di \"X Factor\" (entrambi programmi di Rai 2).\nLa direzione \u00e8 stata affidata a Carlo Freccero dalla data di lancio fino al 4 agosto 2013, seguito dall'interim di Luigi Gubitosi fino a met\u00e0 ottobre.\nLa gestione era originariamente a carico di RaiSat, che si occupava anche di confezionare canali in esclusiva per Sky Italia. RaiSat avrebbe dovuto gestire il canale per un triennio, ma a causa della decisione di chiudere la societ\u00e0, il 27 aprile 2010, la gestione di Rai4 \u00e8 passata direttamente alla Rai.\nDal 2012, Rai 4 propone alcuni brevi notiziari realizzati dalla redazione di Rai News 24.\nDal giugno 2012 \u00e8 attivo un secondo canale audio sul quale \u00e8 disponibile l'audio originale di molti dei film e delle serie trasmesse dal canale.\nDal 17 ottobre 2013 il consiglio di amministrazione della Rai ha deciso di far confluire il canale sotto la gestione di Rai Gold.\nDal 2014 trasmette entrambe le semifinali dell'Eurovision Song Contest.\nDal 13 settembre 2015 Rai 4 diventa visibile sulla piattaforma Sky Italia alla posizione 104.\nIl 7 dicembre 2015 Rai 4 lancia una nuova fascia pomeridiana dedicata agli anime, oltre allo spazio notturno del gioved\u00ec. Dopo la sperimentazione avvenuta con gli anime Dynit \"Sword Art Online\" e \"Steins;Gate\" gi\u00e0 trasmessi in notturna, questa fascia \u00e8 dedicata alla trasmissione di \"Fairy Tail\", il primo anime ad essere acquistato e doppiato direttamente dal canale.\nCome annunciato dalla stessa Rai durante il IV meeting di installatori Tiv\u00f9sat, Rai 4 ha iniziato a trasmette in alta definizione dal 22 gennaio 2016 sul canale 110 di Tiv\u00f9sat e sul canale 104 di Sky Italia.\nDal 18 febbraio 2016 il canale, insieme agli altri appartenenti alla struttura di Rai Gold, viene affidato ad Angelo Teodoli, gi\u00e0 direttore di Rai 2.\nLo stesso anno debutta lo sport: trasmette il concerto di apertura di Euro 2016 commentato da Filippo Solibello e Marco Ardemagni (gi\u00e0 commentatori dell'ESC) e le 27 partite di cui la Rai ha i diritti col commento della Gialappa's Band sotto il titolo \"Rai dire Europei\". Dato il successo di questo esperimento, il trio commenter\u00e0 le amichevoli e le partite di qualificazione dell'Italia a Russia 2018 sotto il titolo \"Rai dire Nazionale\".\nDal 12 settembre 2016 Rai 4 cambia logo insieme a Rai 1, Rai 2 e Rai 3, e colore, passando dal magenta al viola.\nDal 19 settembre 2016 la versione in alta definizione sbarca anche sul digitale terrestre, sul Mux 5.\nLo speaker ufficiale della rete \u00e8 Massimo Lodolo.\nDall'8 al 14 luglio 2018, in occasione dei 10 anni del canale, sono stati introdotti una grafica promo speciale, un concorso in cui si potevano fare gli auguri di compleanno e un nuovo slogan: \"Da dieci anni nel futuro.\" Inoltre durante la programmazione del canale \u00e8 apparso in sovraimpressione l'hashtag \"#Rai4diecianni\".\nIl 13 settembre 2018, a seguito di mancato rinnovo contrattuale, il canale lascia la piattaforma Sky Italia.\nDal 20 ottobre 2021, la versione in definizione standard sul digitale terrestre passa alla codifica MPEG-4 rimanendo visibile solo su dispositivi HD.\nIl 14 dicembre 2021, in seguito ad una riorganizzazione delle frequenze, viene eliminata la versione SD da Tiv\u00f9sat, rimanendo disponibile solo in HD.\nTrasmissioni.\nTrasmesso liberamente nell'etere radiotelevisivo, il canale \u00e8 disponibile sul digitale terrestre italiano nelle aree coperte dal RAI Mux A (LCN 21), in streaming su internet tramite Microsoft Silverlight fino al 24 febbraio 2014 e tramite Adobe Flash dal 24 febbraio 2014 in poi, dal 31 luglio 2009, via satellite sulla piattaforma televisiva Tiv\u00f9sat (LCN 10).\nI programmi sono trasmessi nel loro aspect ratio originale (la maggior parte , il resto in ). Dal 12 gennaio 2016 cominciano le trasmissioni esclusivamente nel formato 16:9, mentre i programmi in 4:3 vengono visualizzati tramite \"\".\nPalinsesto.\nSerie TV.\n(*) Programmi disponibili anche con audio originale.\nAnime.\nDal 24 settembre 2009 Rai 4 ha aggiunto alla sua programmazione diversi anime giapponesi, in gran parte in prima TV. L'appuntamento principale \u00e8 stato fin da subito lo spazio del gioved\u00ec notte, che proponeva solitamente due episodi di serie diverse. Esistevano inoltre spazi di trasmissione alla mattina nel fine settimana, in cui trovavano spazio altre opere: nei primi mesi erano localizzati sia al sabato sia alla domenica mattina, ma gi\u00e0 dal gennaio 2010 si cominci\u00f2 ad utilizzare la sola domenica. La fascia mattutina \u00e8 stata utilizzata per l'ultima volta nella stagione 2013/2014. D'estate infine si proponevano principalmente repliche di prodotti gi\u00e0 trasmessi.\nA partire dal 7 dicembre 2015, oltre alla fascia del gioved\u00ec sera \u00e8 stata introdotta una fascia pomeridiana pensata per la trasmissione di \"Fairy Tail\", il primo anime acquistato e doppiato direttamente da Rai 4. Per le prime settimane, la rete ha proposto le repliche di due anime trasmessi il gioved\u00ec notte (\"Sword Art Online\" e \"Steins;Gate\"), con lo scopo di far conoscere al pubblico la fascia, per poi proseguire, dall'11 gennaio 2016, con la trasmissione di \"Fairy Tail\", con doppio episodio: per la precisione, il primo \u00e8 la replica del secondo episodio del giorno precedente, mentre il secondo \u00e8 il nuovo episodio. Vengono inoltre effettuate quasi sempre repliche degli ultimi episodi trasmessi alla mattina presto e di notte. Tuttavia da giugno 2016 \"Fairy Tail\" \u00e8 stato spostato in orario notturno, ed il 4 agosto 2016 la serie \u00e8 stata definitivamente sospesa dopo la trasmissione dell'episodio 149. Tale manovra, unita alla mancata riconferma della fascia oraria del gioved\u00ec sera, ha segnato fino ad oggi la fine della programmazione di anime giapponesi su Rai 4.\nSegue l'elenco delle serie anime trasmesse da Rai 4 dal 2009 al 2016: tutti questi sono stati acquistati, doppiati e distribuiti da aziende di distribuzione in home video, che hanno concesso una licenza di trasmissione al canale. L'unico anime ad essere stato acquistato e doppiato direttamente da Rai 4 per la trasmissione televisiva \u00e8 \"Fairy Tail\".\nCritiche.\nIl canale \u00e8 stato oggetto di critiche per alcuni programmi andati in onda e per la direzione Teodoli (2016-2017)\nAscolti.\nIl canale raggiunge il suo record storico di ascolti, il 21 maggio 2015 con la seconda semifinale dell'Eurovision Song Contest 2015 che totalizza il 4,05% di share mentre il record in prime time \u00e8 raggiunto il 10 novembre 2015 con il film \"La prova\" che totalizza il 3,52% di share.\nShare mensile di Rai 4.\nDati Auditel relativi al giorno medio mensile sul target individui 4+."}
{"id": "1690741", "revid": "125884028", "url": "https://it.wikipedia.org/wiki?curid=1690741", "title": "Ferrari 308", "text": "La Ferrari 308 \u00e8 un'autovettura sportiva a 2 posti costruita dalla Ferrari dal 1975 al 1985 in due versioni, la GTB (Gran Turismo Berlinetta\") e la GTS (Gran Turismo Scoperta\").\nCome le affini 208 e 328, aveva motore centrale e trazione posteriore. La 308 fu rimpiazzata dalla 328 nel 1985.\nIl contesto.\nNell'avviare il progetto della nuova vettura, l'intento dell'azienda era di affiancare e poi sostituire la \"Dino GT4\", il modello di entrata della gamma che non aveva sollevato grande entusiasmo, invece riscosso dalla precedente Dino 246, tra gli appassionati e gli acquirenti.\nAl fine di accentuare l'immagine corsaiola e permettere una linea pi\u00f9 filante, oltre a riprendere la configurazione a due posti secchi della Dino 246, era stata prevista una carrozzeria particolarmente leggera, in modo da assecondare eventuali aspirazioni corsaiole dei \"gentleman-driver\" acquirenti.\nPer lo studio della linea e degli interni fu incaricata la Pininfarina che affid\u00f2 il compito a un team di designer, guidati da Leonardo Fioravanti. La sagoma del nuovo modello risult\u00f2 chiaramente ispirata alla \"512 BB\", maggiormente affinata nell'equilibrio formale e con aggiunte delle vistose prese d'aria laterali, poste sotto la linea di cintura, evocative della \"Dino 246\".\nLa realizzazione della carrozzeria venne commissionata a Sergio Scaglietti, storico collaboratore della Ferrari per la costruzione delle auto da competizione, con particolare esperienza nel trattamento dei materiali compositi.\nI modelli.\nGTB/GTS.\nLa versione \"GTB\" (Gran Turismo Berlinetta) della \"308\" fu presentata al salone dell'automobile di Parigi del 1975.\nDal 1975 al giugno del 1977 la carrozzeria veniva realizzata in fibra di vetro, mentre dal 1977 al 1985 si pass\u00f2 all'acciaio. La prima fu fabbricata dalla Carrozzeria Scaglietti, e aveva un peso di 1050 kg, la seconda pesava 150\u00a0kg in pi\u00f9 della prima.\nLa GT4 condivideva molto con la Dino 246 e con la stessa 308. Tutte si basavano sullo stesso telaio tubolare, sulla stessa piattaforma e sulle sospensioni indipendenti a doppio braccio trasversale per le quattro ruote.\nLe GT4 e GTB condividevano anche la meccanica. Il motore V8 da 3 L di cilindrata era a doppio albero a camme in testa, con quattro carburatori Weber 40DCNF. La versione europea erogava una potenza di 255 hp SAE (229\u00a0hp DIN) a 7700 giri al minuto, mentre quella americana forniva solo 240\u00a0hp SAE a 6600 giri al minuto. Questa differenza era dovuta alla presenza di dispositivi di controllo delle emissioni nella versione statunitense.\nInizialmente la lubrificazione era a carter secco, basato sull'esperienza della Ferrari nelle corse. Dal 1981 venne installato un motore con lubrificazione a carter umido. La trasmissione era un cambio sincronizzato a cinque rapporti. Il serbatoio aveva una capacit\u00e0 di 74 L.\nLa versione scoperta in configurazione targa \u00e8 stata invece presentata al salone dell'automobile di Francoforte del 1977; le differenze con la berlinetta erano minime: a parte il tettuccio asportabile c'erano delle coperture plastiche ai finestrini posteriori e dei rinforzi alla struttura meno rigida rispetto alla versione chiusa.\nAccelerava da 0-100 km/h in 6.5 secondi, e da 100\u2013200\u00a0km/h in 17,8 secondi. La velocit\u00e0 massima era di 252\u00a0km/h.\nLe GTBi/GTSi e le Quattrovalvole.\nUn sistema di iniezione tipo Bosch K-Jetronic fu lanciato nel 1980. I nuovi modelli furono chiamati 308 GTBi e GTSi, la potenza si ridusse di 15\u00a0hp (DIN) da 229 (DIN) a 214 (DIN) (o se preferite la potenza si ridusse di 25 hp SAE da 255 SAE a 230 SAE) a 6600 giri al minuto, di conseguenza ci fu una riduzione di emissioni nocive.\nDue anni dopo usc\u00ec la multivalvole, con 4 valvole per cilindro, denominata \u201cQuattrovalvole\u201d con un nuovo aumento della potenza a 240\u00a0hp DIN a 7000 giri/min.\nDelle \"Quattrovalvole\" ne risultano costruiti 3.790 esemplari suddivisi tra 748 GTB e 3048 GTS.\nLe 308 sono cos\u00ec tra le Ferrari costruite in un maggior numero di esemplari (di cui per\u00f2 solo 750 circa furono costruiti in fibra di vetro con lubrificazione a carter secco).\nNel 2004 la rivista \"Sports Car International\" ha eletto questa vettura al quinto posto delle migliori vetture sportive degli anni settanta.\nDifferenze tra le vetture commercializzate.\nOltre alle differenze tra una generazione e l'altra della 308, i modelli avevano diversit\u00e0 tra esemplari della stessa serie, dipendenti dal loro mercato d'esportazione. Per esempio, la 308 destinata al mercato americano aveva paraurti pi\u00f9 grandi e un telaio leggermente pi\u00f9 robusto (ed altri pi\u00f9 piccoli dettagli) e modifiche al motore per venire incontro ai pi\u00f9 rigorosi codici di sicurezza sulle strade statunitensi.\nLe vetture commercializzate sul mercato americano avevano pi\u00f9 restrizioni riguardo alle emissioni che portavano ad una riduzione della potenza, che poi consisteva semplicemente in un ritardo dell'anticipo e nell'adozione di un impianto di scarico anti-inquinamento.\nLa 308 nei media.\nLa 308 GTS divenne famosa in tutto il mondo anche per essere stata usata nella serie televisiva di grande successo \"Magnum, P.I.\" in cui era l'automobile guidata dal protagonista. Furono usati diversi esemplari, una nuova per ogni stagione, e molte di queste furono messe all'asta al termine delle riprese. Una fu acquistata dallo stesso protagonista Tom Selleck. \nIl primo fu un esemplare del 1979 che aveva numero di telaio 28251, a cui segu\u00ec una 308 GTSi del 1981 (telaio 34567) e una 308 GTS Quattrovalvole del 1984 (telaio 57685).. La Ferrari 308 GTS della serie divenne talmente iconica che ancora oggi viene identificata come \"la Ferrari di Magnum\".\nAttivit\u00e0 sportiva.\nRally.\nDal 1978 la Michelotto Automobili realizz\u00f2 diversi esemplari della 308 GTB adatti per competere nelle competizioni rallistiche. La vittoria pi\u00f9 importante la si ebbe al Tour de France Auto nel 1982, conquistata dalla vettura del team facente capo all'importatore Ferrari Charles Pozzi.\nInoltre nel 1982 Tonino Tognana vinse il Campionato Italiano alternandosi alla guida di una 308 e di una Lancia 037.\nPista.\nNel 1980-81 Carlo Facetti e Martino Finotto, consorziati nella \"Carma\" realizzarono una vettura \"Gruppo 5\" con il motore dotato di due turbo. La vettura partecip\u00f2 a varie gare di durata nel 1981, ottenendo il record sul giro in gara alla 24 Ore di Daytona.\nLa Michelotto realizz\u00f2 anche una versione, denominata 308 GT/M, per le gare del campionato IMSA. Dotata di 370 CV, adottava particolari derivati dalla Formula 1."}
{"id": "1690748", "revid": "729019", "url": "https://it.wikipedia.org/wiki?curid=1690748", "title": "Coppa Italia 2005-2006 (pallavolo maschile)", "text": "La Coppa Italia di pallavolo maschile 2005-06 fu la 28\u00aa edizione della manifestazione organizzata dalla Lega Pallavolo Serie A e dalla FIPAV.\nRegolamento e avvenimenti.\nCome negli anni precedenti, fu organizzata una \"final-eight\" con quarti, semifinali e finale, da disputarsi con gare ad eliminazione diretta. Al torneo presero parte le squadre classificate ai primi otto posti al termine del girone d'andata del campionato di 2005-06.\nI quarti di finale furono disputati il 25 e il 26 gennaio 2006 a Bassano del Grappa, mentre semifinali e finale si giocarono al PalaGalassi di Forl\u00ec il 28 e il 29 gennaio 2006. Nell'ultima gara la BreBanca Lannutti Cuneo s'impose per 3-1 sulla Copra Berni Piacenza di fronte a circa 9.000 spettatori, conquistando per la quarta volta il trofeo. MVP della finale fu nominato Giba.\nSquadra vincitrice.\nCuneo Volley\nQuarto titolo"}
{"id": "1690752", "revid": "92723", "url": "https://it.wikipedia.org/wiki?curid=1690752", "title": "Francesco Galli dei Piacentini", "text": "\u00c8 stato vescovo di Asti dal 1381 al 1408.\nBiografia.\nAlcuni studiosi lo designano come discendente della famiglia Galli di Piacenza, altri come Francesco della famiglia Piacentini.\nEnrico Morozzo della Rocca, autore de \"Le Storie dell'antica citt\u00e0 di Monteregale (ora Mondov\u00ec)\" , lo indica come cinquantesimo vescovo della diocesi di Asti con il nome di Francesco Galli dei Piacentini da Parma.\nDurante l'episcopato di Francesco II, nel 1388, per assecondare Teodoro II del Monferrato, papa Urbano VI ridimension\u00f2 la diocesi astense creando la nuova diocesi di Mondov\u00ec.\nSotto l'episcopato di Francesco II, avvenne la fondazione della Confraternita della Piccola Annunziata nel Borgo Santa Maria Nuova.\nAlla morte di Francesco II, papa Benedetto XII nomin\u00f2 amministratore della chiesa di Asti il patriarca di Antiochia Filosseno II lo Scrittore e nel settembre 1409, venne consacrato a nuovo vescovo l'astigiano Alberto Guttuario."}
{"id": "1690759", "revid": "287204", "url": "https://it.wikipedia.org/wiki?curid=1690759", "title": "Pretty. Odd.", "text": "Pretty. Odd. \u00e8 il secondo album del gruppo Panic at the Disco, uscito il 25 marzo 2008. In concomitanza con l'uscita del nuovo album la stessa band ha deciso di rimuovere dal loro nome il \"!\"."}
{"id": "1690762", "revid": "834", "url": "https://it.wikipedia.org/wiki?curid=1690762", "title": "Pierre Louis de Maupertuis", "text": ""}
{"id": "1690763", "revid": "834", "url": "https://it.wikipedia.org/wiki?curid=1690763", "title": "Pierre Louis Maupertuis", "text": ""}
{"id": "1690764", "revid": "834", "url": "https://it.wikipedia.org/wiki?curid=1690764", "title": "Pierre de Maupertuis", "text": ""}
{"id": "1690776", "revid": "56818", "url": "https://it.wikipedia.org/wiki?curid=1690776", "title": "Ostjuden", "text": ""}
{"id": "1690788", "revid": "287204", "url": "https://it.wikipedia.org/wiki?curid=1690788", "title": "Apparato di Weber", "text": "Lapparato di Weber \u00e8 una parte anatomica dell'orecchio interno in alcuni gruppi di pesci, come in quelli di acqua dolce appartenenti alla famiglia dei Cyprinidae e dei Characidae \nL'apparato consiste in alcune vertebre modificate (chiamate claustro, scafio, intercalare, tripode) che collegano la vescica natatoria al labirinto, permettendo la trasmissione e la ricezione di suoni in tal modo amplificati."}
{"id": "1690789", "revid": "339392", "url": "https://it.wikipedia.org/wiki?curid=1690789", "title": "Sranan Tongo", "text": ""}
{"id": "1690797", "revid": "287204", "url": "https://it.wikipedia.org/wiki?curid=1690797", "title": "Parkstadion", "text": "Il Parkstadion \u00e8 uno stadio multifunzione sito nella citt\u00e0 tedesca di Gelsenkirchen. Ha ospitato le gare casalinghe del club calcistico locale, fino al maggio 2001, prima di essere sostituito dall'adiacente Veltins-Arena aperta nel luglio dello stesso anno.\nLo stadio fu inaugurato nel 1973 al fine di ospitare 5 match della coppa del mondo 1974. Aveva una capienza di 62.109 spettatori di cui 45.067 seduti.\nLo stadio ospit\u00f2 anche due gare dell'Europeo 1988 (Germania Ovest - Danimarca, e Olanda - Eire), cos\u00ec come la finale d'andata della Coppa UEFA 1996-1997 tra lo Schalke e l'.\nL'ultima gara ospitata fu un match di Bundesliga tra i padroni di casa dello Schalke e l'Unterhaching il 19 maggio 2001. Alla presenza di ben 65.000 spettatori lo Schalke conquist\u00f2 il titolo di vicecampione tedesco.\nAl termine del suo utilizzo l'impianto \u00e8 stato in parte demolito e il maxischermo della curva Nord \u00e8 stato ceduto all'Erzgebirgsstadion di Aue, nel quale fu installato con il \"restyling\" del 2004."}
{"id": "1690798", "revid": "709565", "url": "https://it.wikipedia.org/wiki?curid=1690798", "title": "Lingua sranan tongo", "text": "Lo sranan tongo \u00e8 una lingua creola parlata da circa individui madrelingua nel Suriname. Al di fuori del Paese, lo \"sranan tongo\" \u00e8 anche noto come \"taki taki\" (dall'inglese \"talk talk\", letteralmente \"parla parla\").\nLo sranan tongo occupa una posizione particolare nel variegato panorama linguistico del Paese: pur non essendo lingua ufficiale, risulta infatti essere quella attualmente pi\u00f9 diffusa. Tale importanza deriva dal fatto che esso \u00e8 spesso conosciuto dalle diverse etnie presenti: creoli, indiani, giavanesi, cinesi e amerindi.\nOrigini e storia.\nLe prime lingue \"pidgin\" africane si svilupparono lungo la costa dell'Africa occidentale a seguito dei contatti tra i portoghesi e le popolazioni locali. Nello \"sranan tongo\" cos\u00ec si trovano alcune reminiscenze di tali parlate: basti pensare che parole come \"sabi\" (\"sapere\") e \"pikin\" (bambino) sono delle corruzioni di parole portoghesi.\nVa per\u00f2 detto che lo \"sranan tongo\" \u00e8 fondamentalmente una lingua creola basata sull'inglese (inglesi erano infatti i primi colonizzatori del Suriname, che vi deportarono schiavi africani). Un'ulteriore evoluzione deriv\u00f2 dal passaggio della colonia agli olandesi (nel 1667), a seguito della quale si ebbero diversi prestiti dall'olandese.\nIl lessico dello \"sranan tongo\" risulta quindi una fusione di inglese, olandese, portoghese, e lingue africane. Storicamente, esso fu inizialmente impiegato dagli schiavi africani per comunicare fra loro (visto che spesso essi parlavano idiomi diversi) e con i colonizzatori. Quando poi, con l'abolizione della schiavit\u00f9, gli olandesi decisero di impiegare nelle proprie piantagioni lavoratori provenienti dall'Asia, l'idioma si afferm\u00f2 come \"lingua franca\" per la comunicazione tra le diverse etnie del Paese.\nSpesso osteggiato dal sistema educativo olandese, lo \"sranan tongo\" ottenne alcuni riconoscimenti a partire dall'indipendenza del Paese. Ad esempio, il dittatore D\u00e9si Bouterse, nel corso degli anni ottanta, era solito tenere discorsi pubblici in \"sranan tongo\".\nLo \"sranan tongo\" esiste come lingua scritta dalla fine del diciannovesimo secolo. Tuttavia, il sistema di scrittura ufficiale venne approvato dal governo del Suriname solo il 15 luglio 1986. Esiste una tradizione letteraria, incentrata per\u00f2 su un piccolo numero di autori: fra di essi vi \u00e8 soprattutto il poeta Henri Frans de Ziel, noto come \"Trefossa\", autore dell'inno nazionale (la cui seconda strofa \u00e8, appunto, in \"sranan tongo\").\nSituazione attuale.\nLo \"sranan tongo\" rimane largamente utilizzato nel Paese dai diversi gruppi etnici. \u00c8 prevalentemente utilizzato per la conversazione, visto che in ambito ufficiale gli viene preferito l'olandese."}
{"id": "1690801", "revid": "14691", "url": "https://it.wikipedia.org/wiki?curid=1690801", "title": "Tratta atlantica", "text": ""}
{"id": "1690807", "revid": "599013", "url": "https://it.wikipedia.org/wiki?curid=1690807", "title": "Jordi Torr\u00e1s", "text": "Con la Nazionale spagnola \u00e8 stato campione del mondo nel 2004 e campione europeo per quattro edizioni consecutive (2005, 2007, 2010 e 2012).\nCarriera.\nClub.\nCentrale di stazza e di esperienza pi\u00f9 che decennale nella massima divisione spagnola, si \u00e8 formato nelle squadre catalane dapprima nel Barcellona poi nel Martorell. Da qui \u00e8 passato al Cartagena dove rimane sino al termine della stagione 2006-07. Dalla successiva stagione fino al 2010 \u00e8 in forze ai castigliani dell'Inter con cui ha vinto la supercoppa 2008 e la Coppa delle Coppe. Nel mercato estivo ritorna al Barcellona, con cui vince tre campionati nazionali e due Coppe UEFA; dei \"blaugrana\" \u00e8 stato anche capitano. Il 26 giugno 2014 si trasferisce nella compagine italiana dell'Asti con cui vince una Winter Cup e una Coppa Italia. Perseguitato dai problemi fisici ad entrambe le anche, nel dicembre del 2015 annuncia il suo ritiro dal calcio a 5 giocato in occasione del match casalingo del 29 dicembre vinto per 2-1 contro il Napoli.\nNazionale.\nCon la Nazionale di calcio a 5 della Spagna, di cui \u00e8 stato anche capitano, ha fatto parte della spedizione che ha partecipato al vittorioso UEFA Futsal Championship 2005 in Repubblica Ceca e si \u00e8 confermato campione d'Europa anche due anni dopo in Portogallo, ed \u00e8 stato tra i 14 selezionati per il vittorioso Mondiale 2004. Il 10 febbraio 2015 annuncia il suo ritiro dalla Nazionale. Nell'occasione, disputati i primi 4 minuti dell'incontro amichevole giocata contro l'Argentina, viene sostituito dall'allenatore Venancio L\u00f3pez per consentire una prolungata \"standing ovation\". Al giocatore viene inoltre consegnata una maglia numero 135, quanto il numero di presenze accumulate da Torr\u00e1s in quattordici anni di militanza nelle \"furie rosse\"."}
{"id": "1690811", "revid": "729019", "url": "https://it.wikipedia.org/wiki?curid=1690811", "title": "Pinguecola", "text": "La pinguecola o pinguecula \u00e8 una formazione degenerativa di colorito bianco nelle fasi iniziali, giallastro in quelle avanzate, leggermente sporgente nella fase infiammatoria acuta e cronica, che si forma nell'occhio sulla congiuntiva, soprattutto dal lato nasale, in genere nella zona tra le palpebre, esposta alla luce solare, in vicinanze o in coincidenza del limbus, senza normalmente coinvolgere la zona corneale. Si distingue pertanto dallo pterigio. Non ha effetti sulla funzione visiva e data la natura benigna, esita normalmente in danno meramente estetico, ma pu\u00f2 impedire l'utilizzo delle lenti a contatto.\nNatura ed evoluzione.\nSi tratta di un'ipertrofia congiuntivale con degenerazione del tessuto elastico formato dalle fibrille sottili e trasparenti di collagene della congiuntiva e cronicizza in un ammasso amorfo di colore giallastro costituito fibre degenerate, talvolta calcificate con assottigliamento dell'epitelio congiuntivale. Se diviene un problema estetico, diventa sintomatica o propende alla metaplasia ed iperplasia, la pinguecola pu\u00f2 essere escissa, per\u00f2 ha tendenza alla recidiva. Sconfina frequentemente con evoluzione in pterigio.\nA seguito di un'esposizione a fattori irritanti, come la polvere, il vento o il sole, l'aria estremamente secca tende a virare in fase infiammatoria acuta, \"pinguecolite\", vascolarizzandosi ed estendendosi talvolta verso la palpebra. In questa fase provoca una sensazione di corpo estraneo e bruciore.\nIstologicamente si presenta come degenerazione del tessuto fibroso dello stroma congiuntivale. L'epitelio squamoso, il pi\u00f9 delle volte normale, pu\u00f2 essere ispessito per aumento del numero delle cellule o assottigliato nelle zone pi\u00f9 esposte della porzione palpebrale.\nAll'esame ultrabiomicroscopico la pinguecola si presenta come una lesione congiuntivale pi\u00f9 o meno rilevata, a bassa reflettivit\u00e0.\nEziologia e diffusione.\nLa sua eziologia \u00e8 tuttora discussa. Sembra che sia in rapporto con alterazioni di nutrizione da parte dei vasi linfatici e sanguigni dovuta all'azione solare. Difatti \u00e8 diffusa soprattutto, nelle zone tropicali, tra le persone di mezza et\u00e0 o pi\u00f9 anziane che sono solite trascorrere molto del loro tempo al sole. \nSi pu\u00f2 per\u00f2 riscontrare anche nelle persone pi\u00f9 giovani ed anche nei bambini. Altri fattori ambientali, quali il calore e la polvere, sembrano giocare un ruolo preponderante.\nTrattamento.\nNelle fasi iniziali delle forme pi\u00f9 lievi o per curare o prevenire l'infiammazione si possono utilizzare lacrime artificiali ed evitare il contatto con agenti infiammatori. Nelle forme croniche si elimina attraverso l'asportazione chirurgica ma tende a recidivare.\nAssociazioni.\nSi associa frequentemente con la Malattia di Gaucher."}
{"id": "1690818", "revid": "155634", "url": "https://it.wikipedia.org/wiki?curid=1690818", "title": "Pugilato ai Giochi della XXVIII Olimpiade - Pesi mosca leggeri", "text": "La categoria dei Pesi mosca leggeri \u00e8 stata la categoria inferiore ad Atene 2004, limitata agli atleti di peso inferiore a 48\u00a0kg.\nHanno partecipato 29 atleti."}
{"id": "1690826", "revid": "125728004", "url": "https://it.wikipedia.org/wiki?curid=1690826", "title": "Palazzo Vescovile (Pienza)", "text": "Il Palazzo Vescovile di Pienza si trova sul lato sinistro della Piazza Pio II \ndi fronte a Palazzo Piccolomini. L'antico palazzo gotico fu donato da Papa Pio II \nal cardinale Rodrigo Borgia (futuro papa Alessandro VI) che all'epoca era il suo pi\u00f9 stretto collaboratore con la carica di vicecancelliere della Chiesa Cattolica; questi lo ristruttur\u00f2 nel corso del Quattrocento per farne la propria residenza.\nLa sobria facciata si caratterizza per lo slanciato portale e due ordini di finestre \na \"croce guelfa\". Sullo spigolo prospiciente il Corso del Rossellino si pu\u00f2 notare \nlo stemma della famiglia Borgia."}
{"id": "1690831", "revid": "322321", "url": "https://it.wikipedia.org/wiki?curid=1690831", "title": "Alberto Guttuario", "text": "\u00c8 stato vescovo di Asti dal 1409 al 1439.\nBiografia.\nIl vescovo Alberto proveniva dalla antichissima famiglia ghibellina dei Guttuari signori di Agliano, alleata con la famiglia Turco ed Isnardi nel consorzio dei De Castello.\nAlberto, benedettino abate di San Bartolomeo di Pavia, sal\u00ec sulla cattedra di Asti in un periodo di difficolt\u00e0 e stravolgimenti della Chiesa italiana e piemontese in particolare.\nPochi anni prima, Urbano II aveva ridimensionato la diocesi di Asti crando quella di Mondov\u00ec in seguito ai contrasti sfociati nello scisma d'Occidente.\nOra, Filippo Maria Visconti faceva pressione per accaparrarsi domini della diocesi astigiana. Alla ferma opposizione del vescovo, il duca di Milano lo fece imprigionare per un anno presso il Castel Vecchio di Asti.\nDurante il Concilio di Costanza, arriv\u00f2 la scomunica per il Visconti e l'interdetto per la citt\u00e0 di Asti. Il duca quindi, liber\u00f2 il vescovo che lo perdon\u00f2 ed anzi si rec\u00f2 a Costanza per perorare la causa del duca milanese.\nIl vescovo al ritorno ad Asti, nell'impossibilit\u00e0 di dimorare presso la sua antica sede del Castel vecchio, ormai sede della guarnigione militare, acquist\u00f2 un palazzo nelle immediate vicinanze delle abitazioni dei Catena nella contrada di San Sisto.\nIl 13 giugno 1412, il vescovo entrava in possesso della casa che era stata di Filippone Cavazone, presso la chiesa di San Sisto.\nNello stesso anno, Alberto acquistava anche una casa contigua dai fratelli Tommasi per una somma si 100 genovini d'oro.\nIl 3 agosto 1412 i canonici della cattedrale acquistarono due abitazioni accanto a quelle del vescovo ed in seguito a diatribe sorte per la propriet\u00e0 ne cedettero una con corte e torre angolare .\nQuesto gruppo di case venne riadattato e modificato in un unici palazzo signorile ed \u00e8 tuttora la sede dell'episcopio astigiano."}
{"id": "1690840", "revid": "547992", "url": "https://it.wikipedia.org/wiki?curid=1690840", "title": "Auretta Gay", "text": "\u00c8 nota principalmente per aver interpretato il ruolo di Susan Barrett in \"Zombi 2\", horror divenuto un cult movie diretto da Lucio Fulci nel 1979. La sequenza in cui la Gay si immerge nelle acque dell'oceano e viene assalita da uno zombi \u00e8 una delle pi\u00f9 note del film. \u00c8 stata anche diretta da uno dei maestri della commedia all'italiana, Pasquale Festa Campanile, in \"Il ladrone\"."}
{"id": "1690849", "revid": "767487", "url": "https://it.wikipedia.org/wiki?curid=1690849", "title": "Tutta la vita davanti", "text": "Tutta la vita davanti \u00e8 un film del 2008 diretto da Paolo Virz\u00ec, liberamente ispirato al libro \"Il mondo deve sapere\" di Michela Murgia.\nSi tratta di una commedia agrodolce sul precariato raccontata attraverso il mondo dei call center.\nTrama.\nMarta, appena laureata con lode in filosofia, partecipa a un concorso per ottenere un posto come ricercatrice; nell'attesa cerca un lavoro part-time. Mentre il fidanzato parte per gli Stati Uniti con un assegno di ricerca, Marta riesce a trovare solo un impiego come baby-sitter; si trasferisce quindi in una stanzetta dell'appartamento di Sonia, una ragazza all'incirca della sua et\u00e0, con una vita disordinata e una bambina, Lara, a cui non sembra in grado di badare. Tra Marta e la bimba si instaura presto un legame molto forte: lei le racconta spesso degli scritti dei grandi filosofi al posto delle favole.\nMarta ha per\u00f2 bisogno di guadagnare di pi\u00f9 e Sonia le consiglia di rivolgersi alla Multiple Italia, dove lavora anche lei. L'azienda commercializza un costoso elettrodomestico multifunzione tramite ragazze addette al call center e ragazzi che si occupano delle dimostrazioni a domicilio e delle vendite vere e proprie. Marta diventa cos\u00ec una telefonista, mescolando gli schemi imposti alla sua spigliatezza e inventiva riesce a ottenere molti appuntamenti; le sue colleghe sono perlopi\u00f9 ragazze ingenue, che sull'autobus parlano dei reality show, che Marta nemmeno conosce; i venditori sono ragazzi in cerca di successo e di autostima. Le tecniche di motivazione dell'azienda vanno dai messaggi sul cellulare da parte della capotelefonista alle canzoncine motivazionali, dalle premiazioni con futili gadget alle pubbliche ramanzine alla fine di ogni mese: Marta, pur risultando fin dall'inizio tra le pi\u00f9 brave a fissare appuntamenti, mantiene sempre un lucido e ironico distacco. Il primo serio turbamento etico la colpisce quando, dopo aver fatto credere ad una cliente di essere una vecchia amica della nipote per ingraziarsela, scopre che quest'ultima si \u00e8 tolta la vita perch\u00e9 non riusciva a trovare lavoro; \u00e8 intenzionata a non molestare ulteriormente l'anziana, ma questa, commossa, la cerca pi\u00f9 volte per aiutarla nel suo lavoro, vedendo nel suo caso la ristrettezza di prospettive che \u00e8 stata fatale per la nipote.\nLa bravura di Marta nel lavoro la fa entrare molto presto nelle grazie di Daniela, l'invasata capotelefonista, che si dice abbia una relazione con Claudio, il capo dell'azienda. Marta rivela a Giorgio, sindacalista della NIDIL, i criteri di licenziamento e le tecniche di motivazione e mobbing di cui \u00e8 quotidianamente testimone, a cui il primo non pu\u00f2 assistere sia perch\u00e9 ignorato dagli impiegati sia perch\u00e9 boicottato dall'azienda. Quando sembra che tra i due stia nascendo un sentimento, Marta lascia il suo fidanzato con un messaggio di posta elettronica, ma scopre immediatamente dopo che Giorgio ha avuto un'avventura con Sonia. Come per ripicca, Marta va a letto con l'esaltato Lucio, senza per\u00f2 voler iniziare con lui alcun tipo di relazione.\nQuando il comportamento antisindacale dell'azienda \u00e8 reso pubblico, all'interno si scatena una caccia alla spia, che si conclude con il licenziamento di Sonia, poich\u00e9 viene vista parlare con Giorgio. Sonia, dalla vita squinternata ma di buon cuore, voleva solo dire a Giorgio che lo avrebbe lasciato, pensando di aver ferito i sentimenti di Marta. L'azienda, dopo la cattiva pubblicit\u00e0, entra in crisi; Marta litiga con Giorgio, furiosa sia per aver constatato la sua scorrettezza (scopre infatti che ha moglie e figlio) nei confronti di Sonia, sia per la questione sindacale da lui aperta, accusandolo di aver tolto i mezzi di sussistenza a tante persone: tra le altre Sonia, che - avendo bisogno di soldi - entra nel giro delle escort.\nNel frattempo Daniela comunica a Marta di aspettare un figlio da Claudio e di attendere il suo imminente divorzio, mentre Claudio coinvolge Marta nelle sue questioni familiari facendole intendere che Daniela si fa troppe illusioni e che lui \u00e8 legatissimo ai suoi figli. L'improvvisa confidenza, peraltro niente affatto ricercata, di Marta con i capi dell'azienda le attira presto l'astio delle colleghe; in pi\u00f9 riceve un'altra telefonata dell'anziana signora con la nipote suicida, che le comunica che Lucio, saputo che la signora non poteva permettersi di acquistare l'elettrodomestico, ha avuto degli scatti d'ira, danneggiando una porta e forse portando via i 300 euro della sua pensione, che si trovavano in vista su un tavolo. L'ingenuit\u00e0, l'estrema gentilezza e persino la difesa di Lucio della signora commuovono Marta e la fanno sentire terribilmente in colpa. Il momento per lei \u00e8 pessimo, si ritrova ad essere senza alcun punto di riferimento.\nQuando Lucio, depresso per non essere riuscito a conquistare Marta e per essere poco incisivo nel lavoro, risulta il peggior venditore del mese, gli viene richiesto di subire la punizione goliardica prevista, ovvero scrivere sulla propria fronte la parola \"sfigato\" con un pennarello indelebile; ma si rifiuta, litiga per questo con i colleghi e viene prima rincorso, poi umiliato e in preda ad un raptus si licenzia. Sconvolto e in lacrime, se ne va in macchina ma ha un grave incidente stradale. L'episodio provoca da parte dei sindacalisti l'istruzione di una causa per mobbing, che tuttavia non viene intentata perch\u00e9 nel frattempo accade un grave fatto di sangue che mette definitivamente in ginocchio l'azienda.\nDaniela comunica infatti a Claudio la propria gravidanza; la reazione di lui cancella la sua illusione d'amore e, gi\u00e0 provata dalla probabile perdita del lavoro, in un raptus lo uccide, scivolando poi nella follia e facendosi arrestare dalla polizia di stato la mattina dopo davanti al luogo di lavoro. L'azienda viene chiusa del tutto, e tutti gli impiegati, in una sorta di catarsi, si recano insieme al centro commerciale, ridono e si divertono, maschi e femmine non pi\u00f9 in reparti separati, ansia e invidie di colpo spazzate via. Proprio in quel momento a Marta giunge la notizia della morte dell'amata madre, da tempo malata di cancro.\nTornata a Roma, dopo il funerale a Palermo, Marta trova Lara per strada, in attesa che l'appartamento si liberi dai clienti della madre; indignata, decide di portare via la bambina e darla in custodia alla nonna, ma Sonia le raggiunge, e la bambina, pur molto legata a Marta, non vuole separarsi da sua madre. Marta chiede allora di essere accompagnata a casa dell'anziana signora, a cui restituisce i soldi della pensione giustificando con un errore il comportamento del suo collega. I soldi erano in realt\u00e0 il compenso corrispostole da una pubblicazione accademica inglese che aveva accettato il suo scritto riguardante il confronto tra la filosofia di Heidegger, le dinamiche di relazione tra le telefoniste di un call center e quelle dei protagonisti di un reality show. La signora, ben lieta, abbraccia Marta che scoppia in un pianto liberatorio. Il film si conclude con Marta, Sonia e Lara che pranzano con l\u2019anziana signora e la piccola alla domanda su cosa far\u00e0 da grande risponde che studier\u00e0 anche lei filosofia.\nProduzione.\nNel film la rappresentazione teatrale del lavoro alla Multiple \u00e8 interpretata da Teresa Saponangelo, che aveva interpretato l'opera teatrale omonima ispirata dal libro \"Il mondo deve sapere\" di Michela Murgia; durante lo spettacolo appaiono in cameo Francesca Archibugi, Serena Dandini, Antonietta De Lillo, Renato De Maria, Francesco Lagi, Andrea Purgatori, Stefano Rulli e lo stesso regista Paolo Virz\u00ec. Teresa Marchesi fa un cameo nei panni di una giornalista.\nDistribuzione.\nIl film \u00e8 uscito in anteprima nelle sale italiane il 28 marzo 2008."}
{"id": "1690850", "revid": "110157", "url": "https://it.wikipedia.org/wiki?curid=1690850", "title": "Banca Nuova", "text": "Banca Nuova S.p.A. era una banca italiana con sede a Palermo, in Sicilia. La banca aveva filiali principalmente nell'isola e nella regione Calabria. Era una controllata della Banca Popolare di Vicenza (BPVi). A giugno 2017 la banca \u00e8 stata acquistata da Intesa Sanpaolo con bail-out finanziato dal governo seguendo il destino della capogruppo Banca Popolare di Vicenza. Nel 2018 la banca \u00e8 stata fusa per incorporazione in Intesa Sanpaolo.\nStoria.\nI predecessori della banca, Banca Nuova S.p.A. e Banca del Popolo - Banca Popolare (Banca del Popolo S.p.A., con sede a Trapani), sono stati acquisiti dalla Banca Popolare di Vicenza nel 2000. Nel luglio 2002 la Banca Nuova \u00e8 stata fusa in Banca del Popolo, che \u00e8 stata rinominata Banca Nuova S.p.A. , trasferendo la propria sede legale da Trapani a Palermo.\nBanca del Popolo - Banca Popolare (1883-2002).\nBanca del Popolo - Banca Popolare S.c.a.r.l. era una banca cooperativa fondata nel 1883 a Trapani. Nel 1996, fu esposto che uno degli azionisti della banca (8% del capitale sociale), Vincenzo Piazza, era legato alla mafia. In termini di filiali, Banca del Popolo non faceva parte della top 10 delle banche dell'isola nel 1999; tuttavia, la banca era il secondo istituto di credito dopo Banca Sicula all'interno della provincia di Trapani per una quota di mercato del 12,06% nel 1997, in termini di depositi, con sportelli nelle provincie di Trapani e di Palermo. La quota di maggioranza della banca \u00e8 stata acquisita da Banca Popolare di Vicenza nel 2000 e con una \" offerta pubblica di acquisto \" (OPA) le rimanenti azioni sono state acquistate alla fine del 2000 e OPA completata nel febbraio 2001. Dopo l'acquisizione, la banca \u00e8 stata demutualizzata ed \u00e8 diventata una societ\u00e0 per azioni intorno al 2000-01. La banca \u00e8 stata fusa con la rete di Banca Nuova di BPVi nel luglio 2002.\nBanca Nuova (2002-2018).\nLa [vecchia] Banca Nuova S.p.A. era una nuova societ\u00e0 costituita il 25 agosto 2000 nella Provincia di Treviso, che ha acquisito 20 filiali (19 nella regione Calabria e 1 a Rieti, regione Lazio) dal gruppo bancario Banca Intesa (rispettivamente dalle sue controllate Banca Carime e Cassa di Risparmio di Rieti) il 1 \u00b0 gennaio 2001.\nNel febbraio 2002 aveva 30 filiali nella suddetta zona, nonch\u00e9 nell'isola della Sicilia, dove la societ\u00e0 aveva sede. La banca ha iniziato ad aprire filiali da sola dal 2000.\nLa banca nasce nel 2000 nell'ambito del \"Progetto Centro Sud'\" di Banca Popolare di Vicenza. Nel 2002, a seguito dell'acquisizione da parte della Popolare di Vicenza della Banca del Popolo - fondata nel 1883 - viene incorporata da questa mantenendo il nome di Banca Nuova e lasciando la sede legale a Palermo. Diretta dalla fondazione da un manager proveniente da Mediocredito, Francesco Maiolini, dopo le sue dimissioni nel maggio 2012 si sono succeduti Umberto Seretti, Adriano Cauduro, Gabriele Piccinni. Dalla fusione di Banca Nuova e Banca del Popolo, la banca ha ampliato la sua rete acquisendo da altri gruppi bancari, nonch\u00e9 aprendo nuove filiali dalla banca stessa. Nel 2004, Banca Antoniana Popolare Veneta ha ceduto 30 filiali a Banca Nuova. Nel 2005 \u00e8 stata rilevata una controllata di Banca Popolare di Vicenza, PrestiNuova S.p.A. La societ\u00e0 era specializzata in prestiti garantiti (per un quinto dello stipendio). Al 31 dicembre 2009 , Banca Nuova deteneva l'88,67% delle azioni. Gli altri azionisti erano allora la controllante BPVi (6,34%) e la banca siciliana Banca Popolare Sant'Angelo (5%). [14] Il 1 \u00b0 marzo 2011, la vecchia persona giuridica di Banca Nuova \u00e8 stata sostituita da un'altra con lo stesso nome, quest'ultima \u00e8 stata costituita il 31 agosto 2010. Dopo l'accordo, PrestiNuova \u00e8 diventata una societ\u00e0 sorella di Banca Nuova, invece di una controllata, di cui BPVi possedeva il 95% e di cui ha raggiunto il 100% delle azioni nel 2013.\nBanca Nuova e la sua controllante Banca Popolare di Vicenza hanno sofferto di carenze di capitale nel 2016 (ad esempio, il coefficiente di capitale primario di Banca Nuova era pari al 6,74% al 31 dicembre 2015, appena superiore al requisito, stessa condizione nella capogruppo (il CET1 ratio del gruppo era 6,65 %). Dopo il fallimento dell'offerta pubblica iniziale delle sue azioni da quando \u00e8 diventata una societ\u00e0 per azioni , la societ\u00e0 madre \u00e8 stata salvata dal suo sottoscrittore Atlante a met\u00e0 2016 per circa 1,5 miliardi di euro, che ha sostituito UniCredit come sottoscrittore. \nL'acquisizione.\nNell'ambito dello scandalo della controllante BPVi nel 2016-17, la banca \u00e8 stata vittima di una causa riguardante la vendita abusiva delle azioni di BPVi ai depositanti della banca, nel corso della quale la societ\u00e0 madre era una societ\u00e0 cooperativa per azioni. Dopo che la situazione finanziaria di BPVi \u00e8 ulteriormente peggiorata, \u00e8 stato dichiarato dalla Banca centrale europea (il supervisore di BPVi) che il gruppo bancario era insolvente nel 2017. Il governo italiano ha finanziato il salvataggio dei depositanti (e il bail-in dell'investitore di BPVi) da parte di Intesa Sanpaolo, il secondo gruppo bancario italiano per totale attivo, che ha acquisito la maggior parte delle attivit\u00e0 e passivit\u00e0 di Banca Popolare di Vicenza, nonch\u00e9 Banca Nuova. Il 26 ottobre \u00e8 stato annunciato che la banca sarebbe stata assorbita da Intesa Sanpaolo come filiali, perdendo il marchio e lo stato di incorporazione separata. Il progetto di fusione \u00e8 stato approvato dal consiglio di amministrazione di Intesa Sanpaolo il 5 febbraio 2018.\nUna decisione dell'Autorit\u00e0 Garante della Concorrenza , ha rivelato che la banca (come parte di BPVi), aveva una quota di mercato, in termini di depositi , del 5-10% nella provincia di Trapani, come oltre lo 0-5% anche in altre 8 province della Sicilia prima della fusione; la stessa decisione ha anche rivelato che BPVi (attraverso Banca Nuova e la societ\u00e0 consociata) aveva una quota di mercato, in termini di prestiti alle famiglie del 10-20% nel Provincia di Trapani e 5-10% nelle province di Agrigento, Caltanissetta, Enna, Messina, Palermo e del 0-5% nelle province di Catania, Ragusa e Siracusa . L'11 luglio 2017 \u00e8 stato inoltre annunciato che Banca Nuova aveva restituito parte dei crediti deteriorati a BPVi, che ora fungeva da cattiva banca (bad bank). A seguito del decreto governativo del 25 giugno 2017, essendo la stessa una controllata della Banca Popolare di Vicenza, \u00e8 entrata a far parte del gruppo Intesa Sanpaolo. La banca contava 80 filiali al febbraio 2018.\nBanca Nuova S.p.A. \u00e8 stata incorporata in Intesa Sanpaolo dal 7 aprile 2018."}
{"id": "1690856", "revid": "1573940", "url": "https://it.wikipedia.org/wiki?curid=1690856", "title": "Palazzo Comunale (Pienza)", "text": "Il Palazzo Comunale di Pienza, gi\u00e0 Palazzo Pubblico, \u00e8 l'antica residenza dei Priori e si trova sulla Piazza Pio II, di fronte al Duomo.\nCaratteristiche del Palazzo.\nIl Palazzo, forse disegnato da Bernardo Rossellino ma rimaneggiato nel 1900, si caratterizza per il portico a tre archi che poggiano su colonne di ordine ionico. \nLa facciata, tutta in travertino, \u00e8 aperta superiormente da quattro bifore e presenta una torre con orologio costruita in cotto, con finestre lunghe e coronata da un doppio ordine di merli. All'interno del portico la facciata risulta adornata da graffiti e dagli stemmi in pietra dei vari Podest\u00e0 che vi dimorarono, oltre a quelli del Papa Pio II Piccolomini, della Provincia e del Comune di Pienza.\nSulla sinistra del Palazzo \u00e8 interessante notare una casetta del '400 con i fianchi a sporti, che affaccia sulla via Marconi.\nAll'interno del Palazzo, nella Sala del Consiglio, \u00e8 presente un affresco di Scuola senese del '400 che raffigura la \"Madonna col Bambino\" e i \"Patroni di Pienza\" (San Vito, San Modesto e San Matteo)."}
{"id": "1690867", "revid": "61051", "url": "https://it.wikipedia.org/wiki?curid=1690867", "title": "Dirigibilista", "text": ""}
{"id": "1690868", "revid": "124123", "url": "https://it.wikipedia.org/wiki?curid=1690868", "title": "Christian Streiff", "text": "Christian Streiff \u00e8 stato nominato amministratore delegato della compagnia Airbus il 2 luglio 2006; venne sostituito in questo ruolo il 9 ottobre 2006 da Louis Gallois, dopo che Streiff stesso aveva rassegnato le dimissioni, nemmeno tre mesi dopo aver accettato l'incarico. Streiff infatti si era trovato isolato nel suo piano di ristrutturazione della Airbus.\nUn mese pi\u00f9 tardi venne nominato amministratore delegato del gruppo PSA Peugeot Citro\u00ebn.\nNel 2009 viene colpito da un ictus.\nDa Maggio 2013 ricopre la carica di Vice Chairman presso il consiglio di amministrazione di Safran S.A."}
{"id": "1690872", "revid": "339392", "url": "https://it.wikipedia.org/wiki?curid=1690872", "title": "Aeroporto internazionale G.B. Pastine", "text": ""}
{"id": "1690879", "revid": "66387", "url": "https://it.wikipedia.org/wiki?curid=1690879", "title": "Termogetto", "text": ""}
{"id": "1690892", "revid": "834", "url": "https://it.wikipedia.org/wiki?curid=1690892", "title": "Zuri\u00f1e", "text": ""}
{"id": "1690893", "revid": "78273", "url": "https://it.wikipedia.org/wiki?curid=1690893", "title": "Fiume Volkhov", "text": ""}
{"id": "1690894", "revid": "1573940", "url": "https://it.wikipedia.org/wiki?curid=1690894", "title": "Chiesa di Santa Lucia (Cagliari)", "text": "La chiesa di Santa Lucia \u00e8 un luogo di culto cattolico del Castello, quartiere di Cagliari, situata in via Martini, la strada che dal lato nord di piazza Indipendenza conduce alla piazza Palazzo, dedicata alla martire siracusana.\nStoria e descrizione.\nLa chiesa e l'adiacente ex convento (che oggi ospita un asilo e una scuola elementare) vennero edificati nel XVI secolo. Nel 1539 il vicer\u00e9 Antonio Cardona fece dono del complesso monastico a un gruppo di clarisse, arrivate a Cagliari da Barcellona su richiesta di papa Paolo III.\nL'edificio presenta linee architettoniche riferibili allo stile gotico - aragonese, importato in Sardegna nella prima met\u00e0 del XIV secolo, che vide il prototipo isolano nel santuario di Nostra Signora di Bonaria, eretto intorno al 1324. Nel quartiere Castello si trovano diversi esempi di costruzioni in questo stile, cominciando dalla trecentesca \"Cappella della Sacra Spina\", nel transetto del Duomo, per arrivare alle cinquecentesche chiese della Purissima, della Speranza, di Santa Maria del Monte e appunto Santa Lucia.\nQuest'ultima presenta una facciata a salienti, molto essenziale, priva di ornamenti. Vi si apre il semplice portale, sormontato da un oculo tamponato. Dalla panoramica piazzetta Mundula, vicina alla chiesa, \u00e8 possibile vedere il retro dell'edificio che, come le costruzioni vicine, poggia direttamente sulla roccia, a strapiombo sul sottostante viale Regina Elena. Da questa postazione \u00e8 possibile vedere anche la torretta quadrangolare, residuo delle fortificazioni pisane, entro la quale venne ricavata la sacrestia della chiesa.\nL'interno \u00e8 a pianta rettangolare, a unica navata divisa in due campate, con cappelle laterali. La volta delle campate \u00e8 a crociera semplice, costolonata e con gemma pendula scolpita, poggiante su peducci scolpiti. Il presbiterio, pi\u00f9 stretto rispetto alla navata, presenta invece volta a crociera stellare, costolonata e con cinque gemme pendule. L'arco a sesto acuto del presbiterio poggia su semipilastri a fascio con capitelli scolpiti. Le cappelle sul lato sinistro sono semplici, ricavate da ambienti dell'attiguo convento. Interessanti le due cappelle, a pianta rettangolare e di uguale dimensione, che si aprono sul lato destro della seconda campata: la prima, eretta tra il XVI e il XVII secolo, ha volta a botte lunettata, di gusto rinascimentale, mentre la seconda presenta una particolare volta composta da una crociera completa pi\u00f9 una mezza crociera, soluzione adottata anche nella chiesa della Speranza."}
{"id": "1690895", "revid": "298229", "url": "https://it.wikipedia.org/wiki?curid=1690895", "title": "WWE SmackDown vs. Raw 2009", "text": "WWE SmackDown vs. Raw 2009 \u00e8 il decimo capitolo della serie di videogame di wrestling realizzata dalla THQ sulla World Wrestling Entertainment; tale videogioco rappresenta il seguito di WWE SmackDown vs. Raw 2008. La produzione del gioco fu annunciata ufficialmente il 27 marzo 2008 da IGN e dalla THQ. Il gioco \u00e8 stato sviluppato da YUKE's Future Media Creators, mentre lo sviluppo della versione per Nintendo DS \u00e8 stato effettuato dalla TOSE. Il primo trailer ufficiale del gioco raffigura Randy Orton, Mr. Kennedy, Matt Hardy e Jeff Hardy. Dopo \"So don't just watch, live it\" dell'edizione 2007, e \"How will you play\" di quella 2008, il motto del videogame di quest'anno \u00e8 \"Alone you're great, together you're unstoppable\", evidenziando come innovazione l'introduzione delle Tag Team Finisher.\nIl gioco \u00e8 disponibile per le seguenti piattaforme: PlayStation 3, Xbox 360, PlayStation 2, PlayStation Portable, Wii, Nintendo DS. Il sequel \u00e8 \"WWE SmackDown vs. Raw 2010\".\nFunzioni principali del gioco.\ne, come tanto richiesto dai fans, nel prossimo gioco le storyline saranno pi\u00f9 adeguate per ogni diversa Superstar.\nRoad To Wrestlemania Mode.\nLa RTW di Triple H:La RTW di Triple H ha inizio a Raw dove Triple H diventer\u00e0 il N.1 Contender al titolo Wwe battendo in un triple Treath Match Edge &amp; Mr.Kennedy, quest'ultimi decidono di attaccarlo a fine match ma verr\u00e0 soccorso da Orton Campione Wwe in carica nonch\u00e9 suo principale avversario, i due decideranno di metter da parte i propri rancori e faranno squadra contro Edge &amp; Mr.Kennedy alla Rumble dove i due accerrimi nemici ne usciranno vincitori, nella stessa sera Shawn Michaels vince la Rumble e decide di sfidare Randy Orton per il prossimo Ppv No Way Out, nel corso delle settimane che seguono prima di No Way Out sia Orton che Hbk cercheranno di portare di Triple H dalla loro parte con l'intento o di riformare L'Evolution o La D-Generation X arrivati a No Way Out toccher\u00e0 al giocatore se scegliere di allearsi o con Orton o con Shawn Michaels, se sceglieremo di aiutare Orton a difendere il titolo Wwe riformeremo l'Evolution insieme a Orton stesso, Batista e Ric Flair e nel mentre inizieremo una breve ma intensa faida con Hbk, con passare del tempo Triple H si rende \nconto che riformare l'Evolution \u00e8 solo un patetico tentativo di Orton di conservare il suo titolo ai danni di Triple H, scoperto l'inghippo inizieremo una faida con Randy Orton per il titolo Wwe faida che si concluder\u00e0 a Wrestlemania dove Triple H conquister\u00e0 il titolo Wwe, se invece si decide di aiutare Shaw Michaels nel tentavito di conquistare il titolo Wwe, riformeremo la DX \u00e8 inizieremo una faida proprio contro l'Evolution, al termine della faida viene annunciato che a Wrestlemania, Triple H affronter\u00e0 Shaw Michaels per il titolo Wwe dopo un duro e combatuttissimo match, Triple H avr\u00e0 la meglio sull'amico conquistando il titolo e nel finale i due festeggiano assieme ai fan \nLa RTW di John Cena: La RTW di John Cena a inizio al Tribute to the Troops dove sconfigger\u00e0 MvP, quest'ultimo dopo l'ennessima batosta si dice \"Stanco\" degli stati uniti e di John Cena, e di come lui e altri wrestler vengano messi da parte per far s\u00ec in modo che gente come Cena si prenda le luci della ribalta, nel corso delle settimane che seguono MvP insieme a William Regal e Umaga forma l'Utopia una stable di Heel con l'intento di sconfiggere John Cena, nel corso delle settimane seguenti John Cena inizier\u00e0 una vera \u00e8 propria guerra con MvP e la sua stable il tutto porter\u00e0 a uno scontro tra i due a Wrestlemania dove John Cena avr\u00e0 la meglio su MvP smattelando una volta per tutte la sua stable grazie anche all'aiuto di Tony un soldato degli stati uniti nonch\u00e9 grande amico di John Cena attacco in precedenza da Mvp e dalla sua Stable \nLa RTW di Cm Punk: La RTW di Cm Punk ha inizio in Ecw dove lo stesso Punk diventa il N.1 Contender al titolo Ecw detenuto da Tommy Dreamer, i due si affrontano in un extreme rules match per il titolo Ecw alla Royal Rumble, il Match viene vinto da Punk che per\u00f2 infortunia gravemente Tommy Dreamer, la cosa non viene presa per niente bene dai dirigenti sia della Wwe che della Ecw che decidono di privare Punk del titolo e di bandire l'Extreme rules Match, nel corso delle settimane che seguono viene annunciato un torneo per decretare il nuovo campione Ecw,al tornero vi partecipa anche Punk che per\u00f2 sotto consiglio da parte di Tommy Dreamer si far\u00e0 squalificare dal suddetto torneo per mandare un forte messaggio ai piani alti della compagnia del Brand dell'Estremo in particolar modo a Tazz commentatore e supervisore del brand dell'estremo, in ogni caso il torneo verr\u00e0 poi vinto da Elijah Burke quest'ulimo viene sfidato da Punk in un last man standing match con in palio suddetto titolo ma a un passo dalla vittoria, Tazz attaccher\u00e0 Punk e grazie al suo aiuto Burke menter\u00e0 la cintura, nel corso delle settimane che seguono inizier\u00e0 una vera \u00e8 propria guerra tra il team di Punk &amp; Dreamer &amp; il team di Burke &amp; Tazz il tutto porter\u00e0 a uno scontro tra le due fazioni a Wrestlemania con in palio il titolo Ecw in un Extreme Rules match, il match viene vinto da Punk che riconquista la cintura ma quest'ultimo in segno di rispetto nei confronti del mentore, decide di darli l'opportunit\u00e0 di riconquistare il titolo Ecw in un match tra loro due subito dopo il match precedente contro Tazz e Burke, dopo un duro e combattutissimo scontro il Match viene vinto da Punk e nel finale Dreamer stringe la mano a Punk in segno di rispetto \nLa RTW di Chris Jericho: La RTW di Chris Jericho inizia a Raw dove Y2J diventa il N.1 Contender al titolo Wwe contro John Cena alla Royal Rumble, arrivati al Ppv in questione Jericho si trova a un passo dalla vittoria quando per\u00f2 viene attaccato da un misterioso ceffo mascherato perdendo di fatto la possibilit\u00e0 di conquistare il titolo, nel corso delle settimane che seguono Jericho inizier\u00e0 ad indagare si chi possa essere il misterioso mascherato tra i vari sospettati ci sono il Gm di Raw Shane McMahon, Shaw Michaels, Jeff Hardy, Finlay, Randy Orton e Mr.Kennedy quest'ultimi sono i maggiori sospettati visto che anche loro hanno fatto parte del Match per decretare il N.1 Contender contro Cena a inizio gioco il tutto porter\u00e0 a un faccia a faccia tra Jericho e il misterioso ceffo mascherato, nel tentativo di smacheralo Jericho viene attaccato da un altro ceffo mascherato, la sera a dopo a Raw si scopre che i due ceffi mascherati sono proprio Orton &amp; Mr.Kennedy, da qui inizier\u00e0 una lotta a 4 molto serrata per il titolo Wwe, il tutto si conclude a Wrestlemania in un fatal four way match tra Jericho, Cena, Orton e Kennedy con in palio il suddetto titolo alla fine del Match sar\u00e0 proprio il Nostro Chris Jericho a vincere e nel finale si prender\u00e0 la sua rivincita contro Orton e Kennedy \nLa RTW di Undertaker: La RTW di Undertaker inizia a Smack Down, dove Santino Marella e Finlay annunciano l'arrivo di una misteriosa entitat\u00e0 che sconfigger\u00e0 una volta per tutte l'Undetaker nelle settimane che seguono iniziermo una faida con Santino Marella &amp; Finlay, a No Way Out per\u00f2 Undetaker verr\u00e0 attaccato dalla misteriosa Entit\u00e0 che si rivel\u00e0 essere The Boogeyman, quest'ulimo lancia la sfida a Undetaker in un Hell in a Cell a Wrestlemania in palio nonc'e solo la Strek del Deadman ma anche i suoi poteri \"rubati\" da Boogeyman i due si affrontano a Wrestlemania e ad avere la meglio \u00e8 proprio Undertaker che non solo mantiene intata la strek ma riesce anche a riconquistare i suoi poteri \nLa RTW di Batista &amp; Rey Mysterio: La RTW di Batista &amp; Rey Mysterio inizia a Smack Down dove Batista e Rey diventano i N.1 contender ai titoli di Coppia dello Show azzurro detenuti da Miz e John Morrison nelle settimane che seguono inizier\u00e0 una faida tra i due team dove alla fine ne usciranno vincitori proprio Batista e Rey conquistando di fatto i titoli di coppia, arrivati alla Rumble al giocatore verr\u00e0 data la possibilit\u00e0 di continuare il resto della storia o nei panni dell'animale Batista o in quelli del Folletto di San Diego Rey Msyterio, una volta scelto uno dei due protagonisi si participer\u00e0 al Royal Rumble Match dove alla fine vinceremo la rissa reale, nelle settimane che seguono inzieremo una faida con Edge per il titolo Mondiale dei Pesi Massimi, il tutto porter\u00e0 a un match tra il nostro protagonista e la Rated R Superstar a No Way Out dove conquisteremo il titolo Mondiale, nelle settimane che seguno prima di Wrestlemania si creaono molte frizoni tra il nostro protagonista e il nostro tag team parthner, il tutto porter\u00e0 prima alla perdita di titoli di coppia e poi a una ver\u00e0 e propria rivalit\u00e0 che sfocer\u00e0 nel main event di Wrestlemania dove affrontermo il nostro ex-tag team parthner con in palio il titolo Massimo, nel finale a seconda della scelta che faremo manteremmo il titolo mondiale dei pesi massimi e nel finale ci riappacificheremo con il nostro parther con il pieno sostegno dei fan\nAccoglienza.\nLa rivista \"Play Generation\" lo classific\u00f2 come il sesto miglior gioco picchiaduro del 2008."}
{"id": "1690899", "revid": "1305772", "url": "https://it.wikipedia.org/wiki?curid=1690899", "title": "San Marcelliano", "text": "Con il nome di San Marcelliano si indicano:"}
{"id": "1690902", "revid": "97126", "url": "https://it.wikipedia.org/wiki?curid=1690902", "title": "Chiesa della Speranza", "text": ""}
{"id": "1690907", "revid": "123632306", "url": "https://it.wikipedia.org/wiki?curid=1690907", "title": "Cattedrale di Brindisi", "text": "Il duomo di Brindisi, ufficialmente pontificia basilica cattedrale di Brindisi o duomo di Brindisi o basilica della Visitazione e San Giovanni Battista, fu consacrata dal papa Urbano II nel 1089 e completata nel 1143. Ha la dignit\u00e0 di basilica minore.\nStoria.\nLa cattedrale fu pesantemente danneggiata dal terremoto del 1743 e ricostruita tre anni dopo, in seguito \u00e8 stata sottoposta a numerosi restauri. Dell'impianto romanico (eretto nel periodo normanno tra il 1089 e il 1143) \u00e8 rimasta la planimetria basilicale, simile a quello della basilica di San Nicola di Bari: tre navate senza transetto; insieme ad un cornicione sostenuto da teste di elefanti sull'abside destra e frammenti di mosaico pavimentale. Nell\"'Itinerario\" di Giovanni e Anselmo Adorno (1470) e in altri testi locali viene citata la presenza di un vaso, ritenuto una delle sei idrie delle nozze di Cana (menzionate dal vangelo di Giovanni), portato a Brindisi dai crociati. Girano fatti anche attorno alle reliquie di San Teodoro d'Amasea, vedendo l'approdo forzato della nave che le trasportava in et\u00e0 federiciana come volont\u00e0 del santo. L'approdo a Brindisi \u00e8 raffigurato anche nella straordinaria arca del reliquiario, in parte opera di oreficeria dalmata del XIII secolo.\nLa posizione odierna della facciata della chiesa \u00e8 la stessa di quella originaria: tripartita verticalmente in fasce corrispondenti alle varie navate. \nNegli anni venti fu completata la facciata con un timpano, sostituito poi nel 1957 da statue di san Teodoro, san Lorenzo, san Leucio d'Alessandria e San Pio X, sostituite a loro volta con l'ultimo restauro nel 2007 con altrettante statue in pietra leccese, di colore chiaro, di altezza 2,90\u00a0m che rappresentano san Leucio, san Teodoro di Amasea, san Lorenzo da Brindisi e san Giustino de Jacobis. \nNegli interni si possono trovare frammenti del pavimento musivo del 1178, che mostra figure e stilemi affini al coevo (1163-65) mosaico di Otranto del presbitero Pantaleone, il coro in legno del 1594 realizzato da intagliatori locali, il fonte battesimale del XVI secolo e alcune tele settecentesche. Nella cappella dedicata a san Teodoro d'Amasea, patrono della citt\u00e0 di Brindisi assieme a san Lorenzo, sono custodite le spoglie mortali del martire. Il 6 gennaio 2010, per volont\u00e0 dell'arcivescovo di Brindisi-Ostuni Rocco Talucci, alla cappella di san Teodoro \u00e8 stato attribuito il titolo di \"ecumenica\", quale luogo privilegiato di preghiera per cattolici e ortodossi.\nAccanto alla cattedrale, si innalza il campanile, ultimato nel 1795 e dall'altra parte l'episcopio ed il palazzo del Seminario, costruito nel XVIII secolo utilizzando materiali della distrutta basilica di San Leucio.\nLa basilica ha subito dei lavori di restauro ed \u00e8 stata riaperta al culto il 18 novembre 2007 alla presenza del cardinale Tarcisio Bertone, segretario di Stato vaticano.\nLa basilica \u00e8 stata chiusa per lavori di restauro iniziati nel Gennaio del 2019, e riaperta in occasione del Corpus Domini il 23 Giugno del 2019\nCentro studi teodoriani.\nIl Centro studi teodoriani \u00e8 un'istituzione permanente che promuove, con metodo scientifico, lo studio e la conoscenza della figura di san Teodoro d'Amasea, la cui venerazione \u00e8 diffusa in modo capillare dall'Oriente all'Occidente.\nL'Associazione ha sede in Brindisi presso la cattedrale in piazza Duomo, dove, da circa ottocento anni, riposano le spoglie mortali del martire Teodoro d'Amasea.\nIl Centro studi teodoriani persegue i seguenti scopi: promuovere, coordinare e attuare ricerche e studi sulla figura di san Teodoro d'Amasea (dalla storia all'agiografia, dall'arte/letteratura alla liturgia, dalla musica alle tradizioni popolari e al folklore); organizzare incontri di carattere scientifico, quali convegni, seminari, giornate di studio, mostre, concorsi; costituire un archivio iconografico e una biblioteca specializzata sul santo; sviluppare scambi culturali con altre istituzioni a livello nazionale e internazionale, con le universit\u00e0, le accademie, i musei pubblici e privati, le gallerie; promuovere la collaborazione fra studiosi; promuovere e favorire l'ecumenismo."}
{"id": "1690909", "revid": "1305772", "url": "https://it.wikipedia.org/wiki?curid=1690909", "title": "Chiesa di Santa Maria del Monte", "text": ""}
{"id": "1690910", "revid": "767487", "url": "https://it.wikipedia.org/wiki?curid=1690910", "title": "La polizia ringrazia", "text": "La polizia ringrazia \u00e8 un film del 1972 diretto da Stefano Vanzina e interpretato da Enrico Maria Salerno.\nPer molti critici \u00e8 il film capostipite del genere cinematografico \"poliziottesco\".\nTrama.\nRoma: due giovani rapinatori uccidono il proprietario di una gioielleria, ed un passante accorso per fermarli. Il commissario Bertone, capo della squadra omicidi, incaricato di risolvere il caso, riesce a individuare uno dei due malviventi che prima della cattura, viene eliminato da un misterioso gruppo, in una vera e propria esecuzione. Altri criminali cadono sotto l'azione dei giustizieri, compresa una prostituta ed un ex partigiano, nel quadro di un disegno pi\u00f9 ampio, ossia ottenere il consenso dell'opinione pubblica allo scopo di un'instaurazione di un regime autoritario.\nBertone nel frattempo viene posto sotto inchiesta dall'integerrimo sostituto procuratore della Repubblica Ricciuti, con l'accusa di avere permesso o favorito il pestaggio di un pregiudicato da parte di alcuni uomini della sua squadra, ma lentamente, e con l'aiuto di Sandra, una giornalista sua amica, egli riesce a risalire ai membri ed ai sostenitori di questa particolare associazione eversiva, tra i quali l'ex questore Stolfi, suo amico. Il commissario Bertone, tradito dal suo collega Santalamenti, viene ucciso mentre sta per arrestare Stolfi. Il suo corpo viene ritrovato sotto un ponte lungo il fiume Tevere. Il procuratore Ricciuti, ormai convintosi della tesi di Bertone, decide di portare avanti le indagini, mostrando la sua determinazione nel perseguire anche le importanti personalit\u00e0 legate all'associazione.\nProduzione.\nIn questo e nel successivo film drammatico con Alberto Sordi, \"Anastasia mio fratello\", il regista si firma con il suo vero nome, Stefano Vanzina, poich\u00e9 riteneva che il suo pseudonimo Steno fosse troppo legato alla commedia.\nDistribuzione.\nIl film \u00e8 stato distribuito nel circuito cinematografico italiano il 25 febbraio del 1972.\nIn Germania Ovest \u00e8 stato distribuito il 17 novembre del 1972 con il titolo \"Das Syndikat\".\nFu in seguito distribuito anche in Francia con il titolo \"Soci\u00e9t\u00e9 anonyme anti-crime\" e nei paesi anglofoni con il titolo \"Execution Squad\".\nAccoglienza.\nIl film fu accolto molto favorevolmente dal pubblico: incass\u00f2 infatti 1.696.360.000 lire dell'epoca, risultando il 19\u00b0 miglior incasso in Italia della stagione cinematografica 1971-72."}
{"id": "1690915", "revid": "1226", "url": "https://it.wikipedia.org/wiki?curid=1690915", "title": "Casa Cogollo detta del Palladio", "text": ""}
{"id": "1690916", "revid": "1855146", "url": "https://it.wikipedia.org/wiki?curid=1690916", "title": "Serie gioviana", "text": "La Serie gioviana \u00e8 una collezione di ritratti ospitata nei corridoi monumentali della Galleria degli Uffizi di Firenze, sorta come copia della celebre galleria di ritratti del Musaeum di Paolo Giovio presso Como.\nStoria e descrizione.\nFu iniziata nel 1552, su iniziativa di Cosimo I de' Medici, che invi\u00f2 il pittore Cristofano dell'Altissimo a copiare i ritratti della \"Galleria universale degli uomini\" del vescovo di Como Paolo Giovio. Nella sua villa sul Lago di Como, Giovio aveva conservato il suo \"museo\" di ritratti, desunti da innumerevoli fonti, quali affreschi, dipinti, ritratti funerari e medaglie, che aveva collezionato fin da quando era stato ospite di Giulio de' Medici, a Firenze.\nLa galleria copiata dall'Altissimo prevedeva un formato unico per i ritratti, rettangolare e medio-piccolo, a mezzo busto, in modo da essere pi\u00f9 facilmente trasportati fino a Firenze. All'epoca della seconda edizione delle \"Vite\" di Vasari erano stati copiati circa 280 ritratti, che si trovavano nella Sala del Mappamondo, a Palazzo Vecchio.\nCristofano dell'Altissimo vi lavor\u00f2 fino al 1589 e poco dopo la collezione, per il volume raggiunto, venne spostata da Ferdinando I de' Medici alla galleria degli Uffizi.\nNel 1597 venne riordinata da Filippo Pigafetta che fiss\u00f2 criteri di \"dignit\u00e0\", divise i ritratti secondo le professioni e ordin\u00f2 di colmare alcune lacune. Spostati dal corridoio nel Settecento, vennero ricollocati solo nel 1970. Le tavole sono oggi 488, compresi i ritratti di due direttori della galleria nel Settecento: Luigi Lanzi e Tommaso Puccini.\nLe serie, per completezza e vastit\u00e0, \u00e8 unica, anche per la dispersione della serie comasca originale. Comprende innumerevoli personaggi, papi e re, imperatori e sultani, cardinali e nobili, santi e religiosi, scienziati e letterati, artisti e condottieri. Numerosi sono i ritratti femminili. Il ritratto, presente nella serie, \u00e8 rimasto a volte l'unica testimonianza di opere poi perdute, come la \"Serie vaticana\", affrescata da Piero della Francesca e copiata da Giulio Romano, che fu poi distrutta per far posto agli affreschi delle Stanze di Raffaello."}
{"id": "1690917", "revid": "36426", "url": "https://it.wikipedia.org/wiki?curid=1690917", "title": "Serie Gioviana", "text": ""}
{"id": "1690921", "revid": "154326", "url": "https://it.wikipedia.org/wiki?curid=1690921", "title": "Sofia Elena Beatrice di Borbone", "text": ""}
{"id": "1690922", "revid": "159341", "url": "https://it.wikipedia.org/wiki?curid=1690922", "title": "Sfoglia", "text": "La sfoglia \u00e8 la base della pasta fresca, composta normalmente da due soli ingredienti: le uova e la farina. \u00c8 all'origine di molti piatti tipici della cucina emiliana, romagnola, mantovana, marchigiana e umbra. Con la sfoglia fatta a mano si preparano, infatti, piatti quali le tagliatelle, i tortellini, i tortelli, gli agnolini, i cappelletti e tutte le altre paste ripiene.\n\"Amurter la spoja\" in dialetto bolognese significa impastare farina e uova e ottenere un miscuglio della consistenza giusta (non troppo duro e non troppo morbido) tanto da essere lavorato (tirato) con il matterello.\nLa brava \"sfoglina\" ottiene una sfoglia rotonda e sottile che poi viene tagliata nella forma definitiva del tipo di pasta che si vuole ottenere (tagliatelle o altro), oppure suddivisa in quadri o rombi per i vari tipi di pasta ripiena (principalmente tortellini e cappelletti), sui quali viene poi collocato il \"battuto\" (impasto di formaggio grana grattugiato, sale, uova, noce moscata).\nIl 23 settembre 2009 \u00e8 stata presentata una proposta di legge alle Camere sottoscritta dai consiglieri regionali dell'Emilia-Romagna, che riguarda la tutela e la salvaguardia e la valorizzazione della sfoglia. Il titolo del progetto \u00e8 \"Disposizioni per la valorizzazione e la promozione della sfoglia emiliano-romagnola e disciplina della relativa professione\". \nLa legge prevede anche l'istituzione della figura professionale della \"sfoglina\". Inoltre la proposta di legge prevede l'istituzione di un comitato che si occupi di individuare quali sono i ristoranti e le osterie che servono ai clienti pasta fresca fatta a mano.\nLa ricetta.\nRicetta ufficiale della sfoglia per i tortellini solennemente decretata dalla \"Delegazione di Bologna dell'Accademia italiana della cucina e dalla dotta confraternita del tortellino\" e depositata con atto notarile il 7 dicembre 1974, presso la Camera di Commercio di Bologna, Palazzo della Mercanzia.\nIngredienti (per 4 persone): farina tipo 00 grammi 400, uova intere n.4 (all'occorrenza si pu\u00f2 aggiungere mezzo guscio d'acqua), una presa di sale.\nPreparazione: lavorato a mano l'impasto, la sottile sfoglia cos\u00ec ottenuta, si arrotola su un canovaccio e si fa leggermente asciugare, a qual punto \u00e8 pronta per essere stesa sul tagliere ed essere tagliata in riquadri.\nForma della sfoglia per il tortellino: riquadri di cm 4 \u2013 4,5 per lato, in cui al centro \u00e8 stata posata la giusta quantit\u00e0 di ripieno. Devono essere confezionati piccoli, in modo da poter essere contenuti in buon numero, in un cucchiaio da minestra.\nPreparazione del tortellino: il riquadro si ripiega su se stesso formando, in tal modo, una sagoma triangolare che intreccia i lembi della sfoglia attorno alla punta del dito indice e, con una leggera pressione delle dita, lo chiude. Il tortellino classico deve risultare di 5 grammi, cotto e servito in brodo di cappone."}
{"id": "1690924", "revid": "26415", "url": "https://it.wikipedia.org/wiki?curid=1690924", "title": "Ruggiero d'Altavilla", "text": ""}
{"id": "1690927", "revid": "767487", "url": "https://it.wikipedia.org/wiki?curid=1690927", "title": "Stanislao Giacomantonio", "text": "Biografia.\nAvendo dimostrato ben presto un grande temperamento artistico, \u00e8 avviato agli studi musicali presso il Conservatorio di San Pietro a Majella di Napoli dove, nel 1902 si diplomer\u00e0 in Alta Composizione.\nIn seguito, presso il Conservatorio di Palermo consegue il \"Diploma di Musica e Canto Corale\" che gli consente di dedicarsi all'insegnamento.\nRaggiunta una stabilit\u00e0 economica pu\u00f2 dare libero sfogo al suo genio musicale e compone, dopo la sua prima opera \"\"Fiore d'oblio\", rappresentata al Conservatorio napoletano, \"Fiore d'alpe\" opera in un atto su libretto che il suo amico e conterraneo Filippo Leonetti aveva tratto dalla novella della scrittrice Teresita Friedmann-Caduri.\nQuesta opera viene rappresentata per la prima volta nel Teatro Comunale di Cosenza ed il trionfale successo che ne segue induce la casa editrice musicale Sonzogno ad acquistarla, riproponendola, subito dopo la prima guerra mondiale, al pubblico di Milano che la accoglie con uno strepitoso successo.\nDell'autore cosentino sono da ricordare \"La Venere di Scauro\" e le due opere \"Quelle signore\" e \"La leggenda del ponte\" che vengono rappresentate sulle scene del comunale Teatro di tradizione A. Rendano nel centenario dalla sua nascita.\nL'opera \"Quelle signore\"\", su libretto di Filippo Leonetti tratto dall'omonimo romanzo di Umberto Notari, che affrontava lo scabroso tema della prostituzione e che alla sua pubblicazione (nel 1904) suscit\u00f2 scandalo al punto che l'autore nel 1906 venne processato per \"oltraggio al pudore\", rappresenta l'espressione pi\u00f9 viva della nuova corrente musicale introdotta dalla Giovane scuola italiana che professa ideali di rinnovamento dell'opera lirica, e della quale Giacomantonio \u00e8 un entusiasta ed attivo assertore.\nMa Stanislao Giacomantonio non si limita a comporre solo musica lirica. Nella sua carriera di compositore compone musica da camera, quali trii, quartetti, musica sacra, musica vocale, strumentale e da camera, di cui buona parte \u00e8 andata perduta a seguito degli ultimi eventi bellici.\nTra le composizioni che \u00e8 stato possibile recuperare sono da citare una \"\"Scena lirica per soprano ed orchestra\" da \"I promessi sposi\" di Ghislanzoni, una \"Elegia\" per archi e piccola orchestra, una \"Sonata per flauto e orchestra\", un \"Moderato\" per archi, strumentini, corni, arpe e timpani, una \"Ave Maria\" per baritono ed orchestra e inni, sonate, liriche e romanze.\nLa morte prematura interrompe l'attivit\u00e0 compositiva del musicista, come interrotto rimase il programma di musicare \"Maternit\u00e0\" di Filippo Leonetti, \"La Gorgonia\" di Sem Benelli e \"Frate Angelico\" di Nicola Misasi.\nStanislao Giacomantonio fu anche fondatore e direttore di una fiorente \"Scuola d'Archi\" istituita dal Municipio di Cosenza, nonch\u00e9 membro onorario dell'Accademia Cosentina.\nA Cosenza, il locale Conservatorio \u00e8 stato intitolato a suo nome.\nA suo nome e a nome di suo figlio Giuseppe, da alcuni anni \u00e8 stato costituito a Cosenza il \"Concorso Lirico Internazionale Stanislao e Giuseppe Giacomantonio\"\"."}
{"id": "1690935", "revid": "26415", "url": "https://it.wikipedia.org/wiki?curid=1690935", "title": "Duomo di Brindisi", "text": ""}
{"id": "1690941", "revid": "6923", "url": "https://it.wikipedia.org/wiki?curid=1690941", "title": "Venaria valcasotto", "text": ""}
{"id": "1690959", "revid": "156107", "url": "https://it.wikipedia.org/wiki?curid=1690959", "title": "Verzino", "text": "Verzino (IPA: , \"Virz\u00ecnu\" in calabrese) \u00e8 un comune italiano di abitanti della provincia di Crotone in Calabria. Posto a 549 metri s.l.m., Verzino presenta le caratteristiche tipiche della collina dell'alto crotonese: a campi coltivati, vigneti, oliveti e frutteti si alternano zone boschive o zone argillose a tratti brulle. Nel mese di Agosto si svolge il Festival Amore &amp; Rabbia\nOrigini del nome.\nSulle origini del toponimo sono state formulate numerose teorie.\nSecondo alcuni, la scelta del toponimo \"Verzino\" sarebbe attribuire agli arabi, che vi avrebbero identificato un luogo dove cresceva spontaneamente una cospicua quantit\u00e0 di \"verzino\", ampiamente usato per fini tintori.\nSecondo altri, un'origine vegetale sarebbe da legare al cavolo bruzio (ancor'oggi localmente chiamato \"virdia\") menzionato da Plinio il Vecchio.\nUna terza ipotesi identificherebbe Verzino nel centro di \"Vertinae\", citato da Strabone.\nStoria.\nLe origini di Verzino sono piuttosto incerte: se la fondazione ad opera di Filottete riportata da Strabone appartiene con altissima probabilit\u00e0 al campo della mitologia, \u00e8 invece pi\u00f9 verosimile che i primi insediamenti sorsero con il definitivo stanziamento da parte di piccole trib\u00f9 enotriche che, prima dell'arrivo dei Greci, vivevano di caccia e pastorizia.\nNonostante nel territorio si siano ritrovati attestati numerosi insediamenti brettii (IV-III secolo a.C.), l'insediamento rupestre su cui insiste il vecchio borgo \u00e8 probabilmente di epoca alto-medioevale: ricavato sulle quinte di arenaria della collina, presenta una struttura a terrazze che fa presumere sia stato abitato sin dall'et\u00e0 bizantina.\nMonumenti e luoghi d'interesse.\nArchitetture religiose.\nChiesa di Santa Maria Assunta.\nUna lapide all\u2019interno chiesa rivela che l'edificio fu costruito nel 1686 in una zona pianeggiante, su volont\u00e0 dell'allora vescovo di Cerenzia e Cariati, Mons. Gerolamo Barzellino. I lavori previdero il riutilizzo di inerti provenienti della demolizione della vecchia chiesa, che a differenza dell'erigenda si trovava su un \"\u00abalto e precipitoso clivo\u00bb\". Ristrutturata alla fine dell' '800, la matice si presenta ancora oggi con una facciata che riprende gli stilemi dell'architettura romanica.\nChiesa di San Biagio.\nQuella che oggi si presenta come chiesetta ad aula profondamente ristrutturata in tempi moderni, un tempo costituiva una chiesa che, dotata di cappelle laterali, apparteneva a un convento domenicano. Alla vecchia chiesa risale uno stemma presente sulla facciata: un leone di fronte ad un albero che sembra una quercia. Di questo convento, a pi\u00f9 riprese attivo dalla prima met\u00e0 del Cinquecento ai primi dell'Ottocento, non rimane pi\u00f9 alcuna traccia.\nAll'interno, parti di muratura a vista lasciano vedere tecniche una struttura con pietrame equilibrato, regolarmente intervallato da strati di cotto e fori per le impalcature. Le pareti riportano moderne icone d'ispirazione bizantina.\nFestival Amore &amp; Rabbia.\nNel mese di Agosto si svolge il Festival Amore &amp; Rabbia giunto alla sua XI edizione. Il Festival viene organizzato dall'Associazione Culturale \"La Ginestra\" e propone un ricco cartellone di musica dal vivo, convegni, mostre e tanto altro. Il piccolo centro dell'Alto Crotonese in Agosto per 4 giorni ospita uno tra i pi\u00f9 importanti appuntamento culturali del territorio che attira ogni anno appassionati e turisti da tutta Italia.\nAltro.\nDi recente sono state oggetto di studio scientifico le grotte di Loc. Sperone. Ubicato lungo le pendici occidentali del rilievo collinare su cui insiste il centro storico della cittadina, si affaccia sul solco vallivo del cosiddetto \u201cCanal Grande\u201d, ad un\u2019altitudine media di 537 metri s.l.m. Il terreno geologico della zona, costituito da una tenera arenaria, ha fatto s\u00ec che gran parte della collina venisse utilizzata nel corso del tempo per la realizzazione di architetture di tipo \u201csottrattivo\u201d, dai moduli planimetrici ricorrenti e dall\u2019articolazione interna piuttosto semplificata. Nel suo complesso l\u2019insediamento si compone di un centinaio di \u201cgrotticelle\u201d, di cui quarantatr\u00e9 regolarmente censite e documentate nelle loro caratteristiche interne. Le cavit\u00e0 si aprono su quattro distinti livelli altitudinali raccordati tra loro da sentieri e gradoni tagliati nella roccia. Le origini del luogo sembrano collocarsi, allo stato attuale delle conoscenze, in epoca tardo medievale Parte delle grotte sono attualmente utilizzate per il ricovero del bestiame o per il deposito di materiali o derrate alimentari.\nTra le grotte si ricorda quella dei Furfari, databile al Neolitico, situata in localit\u00e0 Cona.\nEconomia.\nIn passato sul territorio di Verzino si esercitava una significativa attivit\u00e0 di estrazione di argento. Nella frazione Vigne, ampiamente coltivata a vigneti, si estraevano anche gesso e alabastro. Queste attivit\u00e0 vennero tuttavia interrotte per scarsit\u00e0 di filoni..\nLa popolazione, in costante diminuzione, vive per lo pi\u00f9 di terziario, ma anche di agricoltura e pastorizia, seguendo le antiche tradizioni di allevamento e coltivazione. Gli allevamenti di bestiame sono costituiti principalmente da vacche e capre, ma non mancano gli allevamenti di suini e di animali da cortile. Le produzioni agricole sono indirizzate verso i cereali, i prodotti dell'orto e la frutta.\nDiscrete sono le produzioni di formaggi tipici e dei salumi. In entrambi i casi la lavorazione avviene secondo le antiche tradizioni e la produzione \u00e8 sempre familiare; non ci sono industrie alimentari e il consumo \u00e8 prettamente locale.\nInfrastrutture e trasporti.\nI collegamenti con i paesi limitrofi e la citt\u00e0 di Crotone sono scarsi e insufficienti."}
{"id": "1690963", "revid": "83531", "url": "https://it.wikipedia.org/wiki?curid=1690963", "title": "Palazzo di Gr\u00e5sten", "text": "Il Palazzo di Gr\u00e5sten (in danese: \"Gr\u00e5sten Slot\") \u00e8 un palazzo della Danimarca, conosciuto per essere la residenza estiva della famiglia reale danese. Si trova a Gr\u00e5sten, nello Jutland, regione del sud della Danimarca. Si trova vicino al parco di divertimenti Legoland, dove ogni anno si recano i bambini della famiglia reale. L'edificio principale presenta una facciata moderna interamente bianca, con porte veneziane che si aprono nel grande giardino con vialetti in ghiaia.\nStoria.\nLa leggenda narra che il Palazzo di Gr\u00e5sten fu il luogo in cui Hans Christian Andersen scrisse \"La piccola fiammiferaia\" durante la sua visita nel 1845. L'attuale edificio principale potrebbe essere stata l'ala meridionale della seconda struttura che fu costruita nel 1603 per sostituire la palazzina della caccia, distrutta da un incendio a met\u00e0 del XVI secolo. Nei tre secoli e mezzo successivi, dopo essere stato di propriet\u00e0 di alcuni nobili danesi, il Palazzo di Gr\u00e5sten fu acquisito dallo stato, fu restaurato e nel 1935 divenne residenza estiva dell'allora Principe della Corona Federico, poi Re Federico IX, e della Principessa della Corona Ingrid, la futura Regina Ingrid, che ador\u00f2 fortemente il palazzo.\nDescrizione.\nCome detto, la propriet\u00e0 comprende grandi giardini con prati e viali coperti di ghiaia. Tutta la struttura, e i giardini in particolare, sono ispirati secondo lo stile anglosassone. La cappella del palazzo, l'unica parte della tenuta aperta al pubblico, \u00e8 una copia della chiesa gesuita di Anversa. Nonostante l'interno raffigurante le guerre dello Schleswig, che \u00e8 danneggiato, la cappella \u00e8 magnificamente decorata con 80 dipinti. Questa struttura ospita congregazioni bilingui, con messe in lingua danese e tedesca per andare incontro alla cultura locale mista. La tenuta, nel suo complesso, si estende per un'area di 6,6 km\u00b2."}
{"id": "1690964", "revid": "1821847", "url": "https://it.wikipedia.org/wiki?curid=1690964", "title": "Amleto Vespa", "text": "Biografia.\nAmleto Vespa nacque all'Aquila \"da un padre agiato e di buona cultura provinciale\". Circa l'anno di nascita, lo stesso Vespa, nel libro \"Segret agent of Japan\", dichiara di essere nato nel 1888, ma il giornalista della RAI Franco Totoro ha rinvenuto, nell'Archivio di Stato dell'Aquila, il suo foglio di congedo dal servizio militare che riporta l'anno di nascita 1884. Vespa rivel\u00f2 gi\u00e0 da adolescente la sua passione per l'avventura. Di carattere autonomo e insofferente, aveva rifiutato di terminare l'universit\u00e0 a Roma, facendo invece il servizio militare per ottenere il passaporto e partire in cerca di gloria. Era un giovane di statura media e di presenza gradevole, gli occhi scuri sotto una fronte arquata e spaziosa, quello che, nel 1910, si present\u00f2 al cospetto del generale messicano Francisco Madero, capo del movimento rivoluzionario, coetaneo e poi nemico di Benito Ju\u00e1rez. Era arrivato da Vera Cruz, sulla costa orientale del Golfo del Messico, con un vapore da carico partito dal porto di Napoli, dopo tre settimane di navigazione burrascosa tra gli uragani del tropico\".\nL'esperienza messicana.\nA seguito di una colluttazione con un guarda-caccia che aveva scoperto suo fratello minore Augusto andare a caccia nelle campagne aquilane in un periodo vietato dalla legge, Amleto decide di lasciare l'Italia per un certo periodo di tempo in modo da far calmare le acque e parte nel 1910 a soli 22 anni per il Messico dove, spinto dal desiderio di ricerca dell'avventura oltre che dalla necessit\u00e0 di allontanarsi dall'Italia, si arruola nell'esercito rivoluzionario del generale Francisco Madero, considerato un paladino della democrazia messicana e propugnatore di profonde riforme sociali.\nMadero, proprio nel 1910, aveva dato inizio alla insurrezione che sarebbe passata alla storia come rivoluzione Messicana, in cui lott\u00f2 a fianco del leggendario rivoluzionario e guerrigliero Pancho Villa e per un certo tempo anche di concerto con l'altro famoso combattente Emiliano Zapata (con il quale tuttavia in seguito avrebbe avuto una fase di conflitto) contro il dittatore Porfirio D\u00edaz, il quale conduceva un duro regime dittatoriale nel Messico sin dal 1884.\nIl regime di Diaz si era contraddistinto, negli ultimi anni, per la forte compressione dei diritti politici e sociali, come la soppressione delle libert\u00e0 di stampa e di assemblea, accompagnata dall'uso indiscriminato della forza per reprimere gli scioperi e le contestazioni in atto nel Paese.\nSebbene, tramite varie concessioni ad imprese straniere e un ampliamento del potere dei latifondisti vi fosse stato un certo sviluppo industriale e commerciale, tutto ci\u00f2 aveva portato a un ulteriore aggravamento delle condizioni di vita dei proletari e dei contadini messicani, il che, unito ad una forte repressione nei confronti dei settori intellettuali, port\u00f2 alla famosa insurrezione guidata da Madero, che nel 1911 rovesci\u00f2 il regime dittatoriale di Diaz e divenne il nuovo presidente del Messico.\nUn tale contesto senza dubbio richiam\u00f2 l'attenzione di un giovane dall'indole avventurosa come Vespa che combatt\u00e9 per due anni a fianco dei ribelli messicani, rimanendo ferito per due volte guadagnandosi cos\u00ec il grado di capitano. Infine lasci\u00f2 il Messico nel 1912.\nGli anni dei viaggi come giornalista indipendente.\nDopo aver lasciato il Messico nel 1912, Vespa inizi\u00f2 una lunga serie di viaggi come giornalista indipendente attraverso gli Stati Uniti, l'America del Sud, l'Australia, l'Indocina Francese e la Mongolia. In uno dei suoi viaggi Vespa conobbe una contessa polacca che spos\u00f2 in seguito e dalla quale ebbe due figli: Ginevra Vespa ed Italo Vespa.\nLa sua attivit\u00e0 da agente segreto.\nDurante i suoi viaggi tra Siberia, Manciuria e Cina, successivi all'esperienza messicana, Vespa affront\u00f2 una lunga serie di vicissitudini alternando esperienze e attivit\u00e0 varie e disparate, ai limiti della legalit\u00e0 ma sempre, indiscutibilmente avventurose.\nDivenne prima spia dei giapponesi e trafficante d'armi, successivamente pass\u00f2 al servizio dei cinesi, ritorn\u00f2 ai Giapponesi nel periodo dell'occupazione della Cina per passare definitivamente sotto la bandiera degli Stati Uniti nel 1938.\nUna buona parte delle sue \"avventure\" sono state da lui stesso descritte nel libro \"Secret Agent of Japan\" che fu pubblicato nel 1938 prima a Londra e poi negli Stati Uniti. Il libro divenne un documento \"scomodo\" per i Giapponesi documentando crudamente alcuni aspetti dell'occupazione militare della Cina. Non vi sono riscontri chiari sulla sua morte ma \u00e8 molto probabile che venne ucciso dai Giapponesi nelle Filippine nel 1941."}
{"id": "1690965", "revid": "339392", "url": "https://it.wikipedia.org/wiki?curid=1690965", "title": "Letoya Luckett", "text": ""}
{"id": "1690967", "revid": "287204", "url": "https://it.wikipedia.org/wiki?curid=1690967", "title": "Juan U\u00f1a G\u00f3mez", "text": " \nBiografia.\nLaureato in giurisprudenza e in lettere, fu brillante avvocato e professore della Universit\u00e0 Centrale di Madrid di cui fu segretario nel 1868-1869.\nAppartenne alla cosiddetta \"prima promozione\", ovvero dei primi seguaci della filosofia del tedesco Karl Krause, diffusasi in Spagna per opera del filosofo e professore Juli\u00e1n Sanz del R\u00edo, fra cui si annoverano Francisco Giner de los R\u00edos, Nicol\u00e1s Salmer\u00f3n, Gumersindo de Azc\u00e1rate, Joaqu\u00edn Costa, Teodoro Sainz Rueda, Segismundo Moret y Prendergast, e altri con cui fond\u00f2 la Instituci\u00f3n Libre de Ense\u00f1anza (ILE) di cui, sembra sia stato l'autore del suo Statuto, ma di cui certamente fu anche professore e rettore nel corso del 1882-1883.\nDurante il cosiddetto \"sessennio democratico\" (1868-1874), sotto la Prima Repubblica spagnola fu responsabile della Direzione Generale dell'Istruzione Pubblica dal maggio 1873 al gennaio del 1874.\nSuccessivamente dal 1882 fino alla sua morte nel 1909 fu membro del Consiglio della Pubblica Istruzione.\nLa sua opera di pedagogo e pubblicista fu pi\u00f9 importante della sua attivit\u00e0 politica in campo progressista-repubblicano di cui rimase sempre un convinto assertore. Tradusse la Metafisica di Kant in spagnolo castigliano.\nFu editore e direttore della rivista \"La Ense\u00f1anza\", collaboratore di \"La Democracia\", \"La Discusi\u00f3n\", \"El Imparcial\" ecc.\nA Badajoz, oltre a una strada, gli \u00e8 stata intitolata il 20 ottobre 1997 la \"\u201cFondazione Juan U\u00f1a per l'Educazione e lo Sviluppo in Estremadura\u201d\" che raccoglie tutte le pubblicazioni della BILE (\"Bolet\u00edn de la Instituci\u00f3n Libre de Ense\u00f1anza\") di cui Juan U\u00f1a G\u00f3mez nel 1877 inizi\u00f2 la raccolta continuata da suo figlio Juan U\u00f1a Sartou e conclusa da suo nipote Juan U\u00f1a Diez Pedregal nel 1936 che, pochi anni prima della sua morte, don\u00f2 appunto alla Fondazione intestata al nonno."}
{"id": "1690971", "revid": "154326", "url": "https://it.wikipedia.org/wiki?curid=1690971", "title": "Marguerite-Louise d'Orleans", "text": ""}
{"id": "1690974", "revid": "139103", "url": "https://it.wikipedia.org/wiki?curid=1690974", "title": "Gallina padovana", "text": ""}
{"id": "1690978", "revid": "1543377", "url": "https://it.wikipedia.org/wiki?curid=1690978", "title": "R-tree", "text": "Gli R-tree o R-alberi sono un tipo di albero simile al B-Albero, ma sono usati per indicizzare spazi multidimensionali, ad esempio le coordinate spaziali (X, Y) per dati geografici. Una richiesta di esempio che usi un R-tree potrebbe essere \"Trova tutti i musei entro 2 km dalla mia posizione attuale\".\nLa struttura dati divide lo spazio in MBR (minimum bounding rectangles, infatti R-tree deriva proprio da Rectangle) innestati gerarchicamente e quando possibile sovrapposti.\nOgni nodo dell'R-tree ha un numero variabile di entry (fino ad un massimo predeterminato). Ogni entry che non sia un nodo foglia contiene due entit\u00e0: una identifica il nodo figlio, l'altra l'MBR che contiene tutte le entry del nodo figlio.\nL'algoritmo di inserimento e cancellazione di entry dagli MBR assicura che elementi \"vicini\" siano posizionati nello stesso posto (nodo foglia): un nuovo elemento andr\u00e0 nel nodo foglia che richiede il minor numero di estensioni delle dimensioni dell'MBR).\nGli algoritmi di ricerca usano gli MBR per decidere se cercare o meno nel nodo figlio del nodo corrente. In questo modo la maggior parte dei nodi non viene esplorata dagli algoritmi. Per questo motivo, come per i B-tree, ci\u00f2 rende gli R-tree adatti ai database, dove i nodi possono essere copiati in memoria solo quando necessario.\nDiversi algoritmi possono essere usati per dividere i nodi quando diventano troppo estesi, ovvero quando vengono aggiunti in un nodo un numero di elementi che supera il limite prestabiito.\nGli R-tree non garantiscono una performance ottima di caso peggiore, ma in generale si comportano molto bene con dati reali. Per questo nel 2004 \u00e8 stato sviluppato un nuovo algoritmo (Priority R-tree), che cerca di essere efficiente ed allo stesso tempo ottimo rispetto al caso peggiore.\nAlgoritmi.\nRicerca.\nL'input \u00e8 un rettangolo MBR. La ricerca \u00e8 simile a quella dei B-tree. Essa parte dal nodo radice e si estende ad ogni nodo figlio (contenente sia rettangoli MBR che puntatori ai nodi figli). Giunti al nodo foglia si hanno i veri e propri oggetti multidimensionali.\nPer ogni MBR incontrato si verifica se esso \u00e8 sovrapposto con il rettangolo di ricerca (di input) o meno.\nSe esso \u00e8 sovrapposto si cerca anche in quel nodo corrispondente, altrimenti no. La ricerca procede quindi in un modo ricorsivo, fermandosi quando tutti gli MBR sovrapposti sono stati esplorati. Un oggetto viene aggiunto all'insieme di ricerca (l'output dell'algoritmo) quando si trova in un MBR che si sovrappone all'MBR query.\nAggiunta di nodi.\nPer inserire un oggetto l'albero \u00e8 visitato ricorsivamente dal nodo radice. Un elemento \u00e8 inserito in un MBR che necessita il minor numero di estensione delle dimensioni che l'aggiunta comporterebbe. A parit\u00e0 di numero di estensioni, viene scelto il nodo con MBR di area minima. Trovato il nodo foglia corretto, viene aggiunto l'oggetto vero e proprio.\nSe viene aggiunto un nodo ad un MBR che contiene gi\u00e0 un numero-limite di elementi (di solito chiamato \"C\", capacity), la regione (MBR) viene divisa in due regioni con un algoritmo di split. Tale algoritmo realizza le due nuove regioni tendendo a creare MBR con area minima (tra tutti quelli possibili)."}
{"id": "1690981", "revid": "154326", "url": "https://it.wikipedia.org/wiki?curid=1690981", "title": "Margherita Luisa d'Orleans", "text": ""}
{"id": "1690982", "revid": "151000", "url": "https://it.wikipedia.org/wiki?curid=1690982", "title": "Stalinsk", "text": ""}
{"id": "1690983", "revid": "139103", "url": "https://it.wikipedia.org/wiki?curid=1690983", "title": "Gallina Rhode Island", "text": ""}
{"id": "1690984", "revid": "151000", "url": "https://it.wikipedia.org/wiki?curid=1690984", "title": "Ol'\u017eeras", "text": ""}
{"id": "1690985", "revid": "804", "url": "https://it.wikipedia.org/wiki?curid=1690985", "title": "Mozilla Prism", "text": "Prism, \u00e8 un'applicazione che semplifica la configurazione e l'integrazione del vecchio ma noto \"WebRunner\", tramite XULRunner della Mozilla.\nConsiste in un programma indipendente e un'estensione di Firefox, che integra totalmente l'applicazioni web con il desktop, permettendo alle applicazioni web di essere eseguite dal desktop ed essere configurate indipendentemente dal browser web predefinito che \u00e8 Firefox, ma anche di non avere tutte le limitazioni di sicurezza (attivabili separatamente) dei browser in quanto \u00e8 concepito per far funzionare le applicazioni RIA alla massima velocit\u00e0, libert\u00e0 e potenzialit\u00e0 come un vero e proprio programma comune.\nDa notare che permette di utilizzare le estensioni di Firefox come veri programmi indipendenti come la calcolatrice, client-FTP e altro e inoltre permette d'usare tutte le potenzialit\u00e0 del XML-XUL. Fornisce inoltre tutta una completa libreria X-JavaScript e XML e API-Mozilla totalmente libere lato client.\n\u00c8 usato con applicazioni AJAX Google, come Gmail o Google Docs ma anche nei veri e propri programmi sviluppati con interfaccia WEB come contabilit\u00e0, archiviazione dati, ecc.\nPrism \u00e8 distribuito in versione di sviluppo."}
{"id": "1690986", "revid": "139103", "url": "https://it.wikipedia.org/wiki?curid=1690986", "title": "Gallina New Hampshire", "text": ""}
{"id": "1690987", "revid": "212348", "url": "https://it.wikipedia.org/wiki?curid=1690987", "title": "Gallina Barnevelder", "text": ""}
{"id": "1690988", "revid": "339392", "url": "https://it.wikipedia.org/wiki?curid=1690988", "title": "Gallina Ancona", "text": ""}
{"id": "1690990", "revid": "139103", "url": "https://it.wikipedia.org/wiki?curid=1690990", "title": "Gallina Polverara", "text": ""}
{"id": "1690994", "revid": "320578", "url": "https://it.wikipedia.org/wiki?curid=1690994", "title": "Gallina Plymouth Rock barrata", "text": ""}
{"id": "1690998", "revid": "174925", "url": "https://it.wikipedia.org/wiki?curid=1690998", "title": "Call off the Search", "text": ""}
{"id": "1691003", "revid": "181699", "url": "https://it.wikipedia.org/wiki?curid=1691003", "title": "Diocesi di Ripatransone-San Benedetto del Tronto", "text": ""}
{"id": "1691005", "revid": "181699", "url": "https://it.wikipedia.org/wiki?curid=1691005", "title": "Diocesi di San Benedetto del Tronto", "text": ""}
{"id": "1691007", "revid": "139103", "url": "https://it.wikipedia.org/wiki?curid=1691007", "title": "Gallina ermellinata di Rovigo", "text": ""}
{"id": "1691008", "revid": "139103", "url": "https://it.wikipedia.org/wiki?curid=1691008", "title": "Gallina Millefiori di Lonigo", "text": ""}
{"id": "1691010", "revid": "181699", "url": "https://it.wikipedia.org/wiki?curid=1691010", "title": "Diocesi di Montalto delle Marche", "text": ""}
{"id": "1691021", "revid": "228587", "url": "https://it.wikipedia.org/wiki?curid=1691021", "title": "Akshay Kumar", "text": "Biografia.\nNato in una famiglia Punjabi \u00e8 uno degli attori bollywoodiani pi\u00f9 noti. Il suo vero nome \u00e8 Rajiv Hari Om Bhatia. Ha recitato in oltre 80 film di Bollywood. \u00c8 particolarmente conosciuto per la saga di Khiladi. Ha recitato in oltre 100 film, sia film drammatici che comici, e specialmente d'azione. Ha avuto anche occasione di recitare di fianco ad attori hollywoodiani come Sylvester Stallone, Denise Richards e Holly Valance.\n\u00c8 noto anche per le sue doti di stunt-man, dovute anche al fatto di essere un esperto di arti marziali: \u00e8 infatti cintura nera di Karate, di kudo ed ha anche praticato Muay Thai nel suo soggiorno a Bangkok, in Thailandia.\nInoltre \u00e8 anche un abile cuoco dal momento che, prima di entrare nel mondo cinematografico, ha lavorato come chef in Thailandia. Ha dato prova di essere anche un ottimo presentatore televisivo in diverse occasioni. Da alcuni anni infatti presenta la famosa trasmissione TV Khatron Ke Khiladi e nel 2010 ha anche presentato un reality show culinario, MasterChef India.\nPer quanto riguarda la sua vita personale, ha avuto delle relazioni con diverse attrici di Bollywood, tra cui Raveena Tandon e Shilpa Shetty.\nDal gennaio 2001 \u00e8 sposato ed ha un figlio e una figlia con l'attrice Twinkle Khanna, figlia degli attori Rajesh Khanna e Dimple Kapadia."}
{"id": "1691032", "revid": "638792", "url": "https://it.wikipedia.org/wiki?curid=1691032", "title": "Hattori Heiji", "text": ""}
{"id": "1691034", "revid": "139103", "url": "https://it.wikipedia.org/wiki?curid=1691034", "title": "Gallina Valdarnese bianca", "text": ""}
{"id": "1691035", "revid": "287204", "url": "https://it.wikipedia.org/wiki?curid=1691035", "title": "Passo della Crocetta", "text": "Il passo della Crocetta \u00e8 una valico dell'Appennino ligure a 599\u00a0m s.l.m.\nIl passo \u00e8 punto di partenza per molti escursionisti diretti a Monte Pegge e al Monte Manico del Lume \nGeografia.\nIl colle, punto di passaggio per raggiungere la val Fontanabuona dal golfo del Tigullio, mette in comunicazione il comune di Rapallo con quelli dell'entroterra, quali Coreglia Ligure, Orero, Cicagna.\nCiclismo.\nIl valico \u00e8 una meta frequentata da cicloamatori genovesi e liguri.\n\u00c8 possibile ottenere il Brevetto della Crocetta, ideato dalla \"Societ\u00e0 Geo Davidson 2019 Rapallo\", seguendo le istruzioni riportate nella pagina http://www.geodavidson.it/brevetto-della-crocetta/"}
{"id": "1691038", "revid": "183694", "url": "https://it.wikipedia.org/wiki?curid=1691038", "title": "Regno di Peak", "text": "Il Regno di Peak si form\u00f2 nella parte meridionale del territorio del Regno dei Pennini dopo la morte del sovrano Pabo Post Prydein (c.a. 530); Il regno di Peak, insieme all'altro regno dei Pennini settentrionali, il Dunoting, fu conquistato dal Regno di Bernicia tra il 590 ed il 595."}
{"id": "1691056", "revid": "367445", "url": "https://it.wikipedia.org/wiki?curid=1691056", "title": "Itziar", "text": "Origine e diffusione.\nRiprende il nome di un quartiere della citt\u00e0 basca di Deba, nella provincia di Guip\u00fazcoa, dove si trova un santuario del XIII secolo dedicato alla Vergine Maria. \u00c8, come anche Arantzazu e Ainhoa, uno dei prenomi baschi originatisi grazie al culto mariano.\nIl significato non \u00e8 chiaro. Alcune fonti forniscono come possibile significato \"vecchia pietra\", mentre un'altra ipotesi riporta \"altura ricoperta da pini che guarda sul mare\".\nOnomastico.\nIl nome \u00e8 adespota, ovvero non \u00e8 portato da alcuna santa. L'onomastico ricorre quindi il 1\u00ba novembre, per la festa di Ognissanti."}
{"id": "1691060", "revid": "2153076", "url": "https://it.wikipedia.org/wiki?curid=1691060", "title": "Piece by Piece (Katie Melua)", "text": "Piece By Piece \u00e8 il secondo album della cantante georgiana-inglese Katie Melua, pubblicato nel 2005."}
{"id": "1691065", "revid": "713168", "url": "https://it.wikipedia.org/wiki?curid=1691065", "title": "Lago St. Clair", "text": "Il lago St. Clair \u00e8 un lago che si trova sul confine tra la provincia canadese dell'Ontario, e lo stato americano del Michigan.\n\u00c8 situato a 10\u00a0km a nord-est di Detroit e Windsor in Ontario. Ha una superficie di circa 1.114\u00a0km\u00b2 e fa parte del sistema dei Grandi Laghi, ma a causa delle sue dimensioni relativamente modeste raramente viene citato in questo sistema, anche se a tutti gli effetti ne fa parte. Il lago, insieme ai fiumi St. Clair e Detroit, fornisce il collegamento tra il lago Huron, a nord, e il lago Erie, a sud.\nIl lago da nord a sud misura 42 chilometri, da est a ovest 37 chilometri. Si tratta di un lago molto superficiale con una profondit\u00e0 media di soli 3\u00a0m, e un punto di massima profondit\u00e0 fissata a 6,4\u00a0m, anche se \u00e8 stato scavato un canale navigabile che tocca gli 8,2\u00a0m di profondit\u00e0. Il lago \u00e8 alimentato dal lago Huron a nord attraverso il fiume Saint Clair, che possiede il pi\u00f9 ampio delta all'interno del sistema dei Grandi Laghi. I fiumi Thames e Sydenham sono altri immissari del lago sulle sponde dell'Ontario, mentre il Clinton lo \u00e8 per la sponda del Michigan.\nL'unico emissario del lago \u00e8 il fiume Detroit, che si getta nel Lago Erie.\nL'acqua in entrata nel lago impiega mediamente 7 giorni ad uscirne, ma questo lasso di tempo pu\u00f2 variare dai 2 ai 30 giorni a seconda della direzione del vento."}
{"id": "1691067", "revid": "2153076", "url": "https://it.wikipedia.org/wiki?curid=1691067", "title": "Pictures (Katie Melua)", "text": "Pictures \u00e8 il terzo album della cantante georgiana-inglese Katie Melua, pubblicato nel 2007.\n\"Pictures\", \u00e8 stato pubblicato il 1\u00ba ottobre 2007; il primo singolo s'intitola \"If You Were A Sailboat\".\nL'edizione dell'album disponibile su iTunes Store include anche la bonus track \"Under the Cherry Moon\".\nQuesto \u00e8 quanto l'autrice dice su questo album:\nE ancora:"}
{"id": "1691070", "revid": "287204", "url": "https://it.wikipedia.org/wiki?curid=1691070", "title": "Gattuso", "text": ""}
{"id": "1691073", "revid": "834", "url": "https://it.wikipedia.org/wiki?curid=1691073", "title": "Sebc", "text": ""}
{"id": "1691076", "revid": "834", "url": "https://it.wikipedia.org/wiki?curid=1691076", "title": "SEBC", "text": ""}
{"id": "1691086", "revid": "438678", "url": "https://it.wikipedia.org/wiki?curid=1691086", "title": "Giulio (moneta)", "text": "Il Giulio era una moneta pontificia da 2 grossi.\nStoria.\nIl nome veniva da papa Giulio II che l'aveva aumentata di peso e di intrinseco nel 1504. Con ordinanza del 20 luglio 1504 il Papa stabil\u00ec: \"Reformetur stampae monetariae pro ducatis, carlenis, bononiensis etc. Cogitetur de cunio monetae si posset reduci Urbs ad monetam papalem exclusa forensi etc.\". I carleni (o carlini) furono quindi riformati e cambiarono il loro nome in \"giuli\", in modo da distinguerli da quelli precedenti. Contenevano 4 grammi abbondanti di argento. Il loro valore divenne quindi superiore di un terzo al carlino pontificio.\nPochi anni dopo, nel 1508, gi\u00e0 il contenuto d'argento era calato sotto i 4 grammi. Nel 1535 ci fu un'ulteriore riduzione a 3,65 grammi. La prima coniazione di Giulio II recava al dritto le armi papali ed al rovescio i santi Pietro e Paolo.\nNel 1540 Paolo III coni\u00f2 le monete con 3,85 grammi di fino che presero il nome di paoli.\nIl nome di \"giulio\" fu usato anche dalle altre zecche papali e da alcune italiane.\nIl giulio papale di Bologna fu contraffatto a Masserano da un Fieschi prima del 1597. Questa moneta pesava solo 3,4 grammi.\nL'ultima moneta coniata con questo nome fu il \"giulio\" d'argento battuto da Pio VII nel 1817; pesava 2,642 g ed aveva un titolo di 917/1000. Valeva ancora 2 grossi ossia 10 baiocchi.\nI nomi di \"paolo\" e \"giulio\" erano in uso a Roma, anche quando queste monete non erano pi\u00f9 in circolazione, per indicare la moneta da 20 baiocchi."}
{"id": "1691089", "revid": "1442080", "url": "https://it.wikipedia.org/wiki?curid=1691089", "title": "Motore EP", "text": "Il motore EP (noto anche come \"motore Prince\") \u00e8 un motore endotermico a ciclo Otto alimentato a benzina prodotto a partire dal 2005 da una joint-venture tra la casa automobilistica tedesca BMW ed il gruppo francese PSA.\nStoria.\nGli accordi tra BMW e Gruppo PSA per la realizzazione di questo motore iniziarono nel 2002, anche se per vedere il primo motore realizzato si sarebbero dovuti aspettare altri tre anni. L'idea di questa joint-venture fu quella di realizzare un motore che andasse a sostituire sia i vecchi motori TU del gruppo francese, sia i Tritec utilizzati da BMW. In particolare, la casa dell'elica non se la sentiva pi\u00f9 di continuare una joint-venture con la Chrysler, acquisita da qualche anno dal gruppo Daimler-Benz, storico rivale della casa di Monaco. Pertanto fu avviata la joint-venture con il colosso francese.Dal punto di vista della progettazione e realizzazione, ogni parte mise le sue tecniche a disposizione. Dal Gruppo PSA arriv\u00f2 infatti il vecchio monoblocco dei motori TU, mentre dalla BMW arrivarono le pi\u00f9 recenti innovazioni, consistenti nel dispositivo di fasatura variabile Vanos sugli alberi a camme di aspirazione e scarico e di alzata variabile Valvetronic, nel caso delle versioni aspirate, e nell'alimentazione ad iniezione diretta nel caso delle versioni sovralimentate.A ci\u00f2 si \u00e8 aggiunta la progettazione e la realizzazione di un nuovo alloggiamento per l'albero a gomiti che garantisce una maggior rigidit\u00e0 e minori vibrazioni.Nel 2005 il primo motore Prince fu ultimato, ma la prima a montarne uno sarebbe stata la Peugeot 207 nel 2006, seguita pochissimo tempo dopo dalla nuova Mini.Negli anni successivi, questo motore avrebbe equipaggiato molti modelli del Gruppo PSA, partendo da quelli di fascia minore, per arrivare a quelli di fascia superiore. La joint-venture tra Gruppo PSA e BMW \u00e8 scaduta tra la fine del 2010 e l'inizio del 2011.\nVersioni.\nIl motore EP \u00e8 stato proposto in pi\u00f9 varianti volte a rimpiazzare le varie versioni dei precedenti \"motori TU\". Di seguito vengono descritte le principali caratteristiche di ogni versione.\nEP3 o N12B14.\nQuesto motore rappresenta la base della gamma dei motori Prince. Le misure di alesaggio e corsa sono di 77x75 mm, per una cilindrata di 1397 cm\u00b3. La potenza massima erogabile \u00e8 di 95 CV a 6000 giri/min e la coppia massima \u00e8 di 136 Nm a 4000 giri/min.\nViene inoltre accompagnato nella nomenclatura, insieme alla cilindrata, dalla dicitura VTi, che sta a indicare \"\"Variable Valve Lift and Timing injection\", ovvero \"motore aspirato a iniezione diretta e con valvole a fasatura variabile\"\".\nTale motore \u00e8 stato introdotto per affiancare ed in seguito sostituire l'unit\u00e0 ET3J4, anch'essa bialbero e a 16 valvole, mentre presso la BMW \u00e8 un motore di fascia del tutto inedita. Il nuovo 1.4 annovera tra le sue particolarit\u00e0 la distribuzione a fasatura variabile sia sul lato aspirazione sia sul lato scarico, nonch\u00e9 del sistema di alzata variabile direttamente derivato dal Valvetronic BMW. Presso la casa bavarese questo motore era noto come N12B14. Originariamente in grado di soddisfare la normativa Euro 4, tra il 2009 ed il 2010 \u00e8 stato modificato in modo da rispettare anche la pi\u00f9 stringente normativa Euro 5. La sigla del propulsore cos\u00ec adattato diventa EP3C. Il nuovo propulsore \u00e8 stato utilizzato su:\nA partire dal 2009, del 1.4 EP \u00e8 stata proposta una variante sensibilmente depotenziata, in grado di erogare fino a 75 CV di potenza massima, con un picco di coppia pari a 120 N\u00b7m a 2500 giri/min. Questo motore \u00e8 stato montato sulla \"Mini Ray\" (2009-10).\nDurante la prima met\u00e0 del 2010, e relativamente alla sola gamma Mini, le due varianti del 1.4 Prince sono state sostituite da altrettante varianti del 1.6, anch'esse depotenziate. Il 1.4 ha per\u00f2 continuato ad essere utilizzato regolarmente dal Gruppo PSA. Per esempio, dal 2011 questo motore \u00e8 stato proposto anche in versione bi-fuel benzina/GPL, solo per la \"DS3\". In tale configurazione, la potenza massima erogata \u00e8 di 91 CV.\nEP6 o N12B16.\nQuesta variante (EP6 per PSA ed N12B16 per BMW) ha una cilindrata di 1598 cc, ottenuta grazie all'allungamento della corsa, portata a 85.8\u00a0mm. \u00c8 caratterizzata da un elevato rapporto di compressione, pari a 11:1. La potenza massima \u00e8 di 120 CV a 6000 giri/min e la coppia massima raggiunge i 160 N\u00b7m a 4250 giri/min. Analogamente alla versione 1.4, anche il 1.6 \u00e8 passato nel 2010 dalla normativa Euro 4 alla normativa Euro 5 ed anche in questo caso la sigla del motore \u00e8 stata aggiornata da \"EP6\" ad EP6C. In tale configurazione il motore ha subito un leggerissimo aumento di potenza, salendo a 122 CV. Anche il 1.6 Prince aspirato monta la fasatura variabile, ed \u00e8 stato montato su:\nNella prima met\u00e0 del 2010, sono state introdotte due varianti depotenziate di questo motore, entrambe destinate a sostituire nella sola gamma Mini le due unit\u00e0 da 1.4 litri, sia quella da 75 CV sia quella da 95.\nDi queste due varianti depotenziate, il 1.6 meno potente eroga 75 CV a 6000 giri/min, mentre la coppia massima raggiunge il suo picco di 140 Nm a 2250 giri/min. La seconda di queste due varianti, invece, eroga 98 CV a 6000 giri/min, con una coppia massima di 153 Nm a 3000 giri/min. In questa configurazione, tale motore ha trovato applicazione su:\nIn alcuni mercati, per\u00f2, come per esempio quello tedesco, il 1.4 da 75 CV ha continuato per qualche tempo ad essere proposto nella gamma Mini, dove pertanto non \u00e8 mai stato presente il 1.6 di pari potenza appena descritto.\nInvece, per quanto riguarda i modelli del Gruppo PSA, il 1.4 da 95 CV ha continuato a venire regolarmente utilizzato per alcune applicazioni, anche se nel corso degli anni verr\u00e0 soppiantato dal tre cilindri EB, a causa dell'eccessivo consumo d'olio. All'inizio del 2016, solo la \"C3 Picasso\" continuer\u00e0 a proporlo in gamma.\nEP6 sovralimentato o N14B16A.\nIl 1.6 EP sovralimentato utilizza un turbocompressore con tecnologia \"Twin-Scroll\", un sistema in grado di utilizzare il flusso gassoso proveniente dallo scarico tenendo conto dell'ordine di accensione dei cilindri, cos\u00ec da evitare interferenze tra il flusso gassoso proveniente da una coppia di cilindri con quello proveniente dall'altra. I due flussi gassosi sono convogliati in due sezioni diverse della turbina, sempre allo scopo di non farli interferire tra loro. Caratterizzato dall'alimentazione ad iniezione diretta di benzina, questo motore si differenzia dalle versioni aspirate anche per il fatto che, a seconda delle varianti, pu\u00f2 montare o meno il dispositivo Valvetronic e pu\u00f2 montare la fasatura variabile doppia o su un solo asse a camme.\nIl motore montato sulle vetture francesi \u00e8 accompagnato, dopo la cilindrata, dalla sigla THP, che sta a indicare \"Turbo High Pressure\", ovvero \"t\"urbocompressore ad alta pressione\"\".\nPerci\u00f2 sono esistite ed esistono ancora diverse varianti di questo motore, con potenze che partono da 125 CV per arrivare a ben 270 CV nella variante prevista per la \"RCZ-R\", descritti nella tabella seguente.\nRiepilogo motori EP6 sovralimentati.\nLa variante pi\u00f9 potente, che al momento del suo debutto rappresenta il pi\u00f9 potente 1.6 stradale al mondo, ha potuto beneficiare di un simile aumento di prestazioni grazie anche all'ausilio di pistoni forgiati MAHLE, bielle MAHLE di nuova concezione, un collettore di scarico dal disegno specifico, un monoblocco ad alta resistenza alle sollecitazioni meccaniche e termiche ed una testata (e relativa guarnizione) pi\u00f9 robusta.\nMotori derivati e altri motori Prince.\nIl motore N13.\nNel 2011 il 1.6 Prince sovralimentato \u00e8 stato oggetto di alcune modifiche piuttosto consistenti da alcuni punti di vista, modifiche che hanno portato alla nascita del motore N13, sempre da 1.6 litri, sempre sovralimentato con turbocompressore twin-scroll e sempre con doppia fasatura variabile e dispositivo Valvetronic. Tale motore \u00e8 stato impiegato nelle BMW di segmento C e D prodotte a partire dalla seconda met\u00e0 del 2011.\nIl motore EP8FDT.\nPer il solo mercato cinese \u00e8 stata sviluppata un'ulteriore variante del motore Prince, siglata \"EP8FDT\". Di fatto, fa parte di questa famiglia di motori esattamente come il 1.4 e le numerose versioni del 1.6, sia aspirato che sovralimentato. Questo motore \u00e8 un 1.8 con cilindrata di 1751\u00a0cm\u00b3, derivato dal 1.6 turbo ed in grado di erogare una potenza massima di 204 CV a 5500 giri/min, con una coppia massima che raggiunge il suo picco di 280 Nm fra 1400 e 4000 giri/min. Questo motore ha trovato applicazione sotto il cofano di:\nA partire dal 2019, tale motore \u00e8 stato proposto anche in una variante leggermente pi\u00f9 potente, pari a 211 CV a 550 giri/min, con picco di coppia pari a 300 Nm compresi fra 1900 e 4500 giri/min. Questa variante \u00e8 stata montata sotto il cofano della Peugeot \"4008 II 400 THP\" (a partire dal 2019)."}
{"id": "1691096", "revid": "287204", "url": "https://it.wikipedia.org/wiki?curid=1691096", "title": "Lampada a carburo", "text": "La lampada a carburo o ad acetilene \u00e8 un tipo di lampada che \u00e8 stata utilizzata nel passato principalmente dai minatori, ed \u00e8 attualmente utilizzata dagli speleologi all'interno di grotte e miniere, anche se oggi \u00e8 stata quasi completamente sostituita dall'illuminazione elettrica a LED, pi\u00f9 pratica e meno inquinante.\nStoria e tecnica.\nFu inventata intorno al 1900 e costitu\u00ec un'innovazione importante poich\u00e9 forniva molta pi\u00f9 luce delle lampade a petrolio o delle lucerne.\nIn passato ne sono state prodotte versioni adatte all'uso domestico, ed altre utilizzate come fanali per l'illuminazione dei veicoli.\nLa lampada utilizza come combustibile l'acetilene, un gas pi\u00f9 leggero dell'aria (formula chimica C2H2), prodotto dalla reazione chimica generata dal contatto dell'acqua con il carburo di calcio (formula chimica CaC2).\nQuesto tipo di lampada ha sostituito in passato nell'uso minerario le precedenti a olio per la sua praticit\u00e0 di utilizzo, per la chiarezza della luce generata dalla fiamma dell'acetilene e per il basso costo del carburo di calcio, che si ottiene a partire dal carbonato di calcio, attraverso un passaggio intermedio in ossido di calcio.\nStruttura.\nLa lampada ad acetilene \u00e8 composta da due contenitori sovrapposti: in quello inferiore \u00e8 contenuto il carburo di calcio, in quello superiore l'acqua. L'acqua, attraverso un foro (regolato da una vite), precipita a gocce sul carburo innescando la reazione chimica che genera l'acetilene; quest'ultimo, attraverso un condotto che nella maggioranza dei casi attraversa il contenitore dell'acqua, viene indirizzato verso un beccuccio posto sulla parte superiore della lampada, da cui fuoriesce e dove pu\u00f2 essere incendiato con un fiammifero o un apparato piezoelettrico.\nI due contenitori, quello del carburo e quello dell'acqua, sono accorpati con un attacco a baionetta o a vite. Il tutto a rassomigliare una caffettiera.\nSulla parte superiore del contenitore dell'acqua sono presenti, oltre al beccuccio di fuoriuscita dell'acetilene, anche la valvola per il carico dell'acqua e la vite di regolazione del flusso di caduta dell'acqua.\nLampada ad acetilene per speleologia.\nLa lampada ad acetilene per speleologia \u00e8 concettualmente analoga a quella normale, ma viene separata in due componenti: l'ugello di uscita dell'acetilene viene separato dal corpo della lampada, ed installato sul caschetto; un tubo (generalmente di gomma) lo unisce poi alla lampada. L'ugello \u00e8 normalmente dotato di alcuni accessori, quali un riflettore metallico ed un impianto di accensione piezoelettrico, che rendono l'accensione della lampada autonoma da fonti esterne di fuoco.\nUn diverso tipo di lampada, ormai in disuso, aveva invece semplicemente dietro al beccuccio un riflettore metallico che permetteva di avere una luce direzionale pi\u00f9 intensa. La lampada poteva essere agganciata al cinturone o tenuta in mano. Ad oggi anche nel mondo speleologico questo tipo d'illuminazione sta progressivamente scomparendo lasciando il posto ai LED."}
{"id": "1691097", "revid": "123587625", "url": "https://it.wikipedia.org/wiki?curid=1691097", "title": "Giacinto Calandrucci", "text": "Biografia.\nAnd\u00f2 a Roma per istruirsi alla scuola di Carlo Maratta e del conterraneo Pietro del P\u00f2.\nIn seguito ebbe incarichi nella citt\u00e0 pontificia grazie al suo stile che si ispirava a quello del suo maestro.\nCos\u00ec realizz\u00f2 opere nella chiesa di Sant'Antonio dei Portoghesi, nella chiesa di San Bonaventura al Palatino, nella Cappella Altieri della chiesa di Santa Maria in Campitelli e nella chiesa di San Paolo alla Regola.\nCol passare degli anni pass\u00f2 dai colori vivaci della scuola del Maratta a colori pastello e tenui e man mano avvicinantisi al Rococ\u00f2.\nCos\u00ec realizza gli affreschi di Santa Maria dell'Orto in Trastevere, ossia la \"Resurrezione di Cristo\" (1703) nel sottarco del transetto di destra ma soprattutto la grandiosa \"Assunzione di Maria\" (1706) sulla volta della navata centrale, il cui disegno complessivo per\u00f2 \u00e8 attribuito al suo stesso maestro Carlo Maratta.\nIn Sicilia, dove ebbe riconoscimenti con meno fortuna, realizz\u00f2 opere nell'Oratorio dei Santi Francesco e Lorenzo a Palermo.\nDato il sopraggiungere della sua morte, queste opere furono portate a termine dal fratello Domenico.\nSuo nipote Giovanbattista termin\u00f2 altre opere di Giacinto (ottenendo anche un riconoscimento dall'Accademia di San Luca) tra cui alcune opere di Palermo, la chiesa di San Lorenzo in Borgo, la Cappella di Sant'Anna e la chiesa di San Lorenzo in Peschiera a Roma."}
{"id": "1691114", "revid": "767487", "url": "https://it.wikipedia.org/wiki?curid=1691114", "title": "Nine Million Bicycles", "text": "Nine Million Bicycles \u00e8 un singolo della cantante Katie Melua pubblicato nel settembre 2005, primo estratto dall'album \"Piece by Piece\".\nIl disco.\nIl brano \u00e8 stato scritto e prodotto da Mike Batt e ha raggiunto la posizione numero cinque nella classifica britannica diventando il primo singolo in top 5 della Melua, anche se in realt\u00e0 in precedenza aveva partecipato al Band Aid 20 che nel 2004 avevano raggiunto la vetta della classifica con la loro versione di \"Do They Know It's Christmas?\".\nSecondo la Melua, l'ispirazione per il brano venne, nel periodo in cui la sua interprete mostr\u00f2 alla cantante ed al suo manager Mike Batt la Cina. L'interprete diede loro informazioni circa la citt\u00e0 di Pechino in cui si trovavano, dicendo loro come nella citt\u00e0 ci fossero circa nove milioni di biciclette. Due settimane dopo, al loro ritorno in Inghilterra, Batt scrisse la canzone intorno al concetto dei nove milioni di biciclette. Adrian Brett, che nel brano suona il flauto contribu\u00ec alla stesura del testo. Nel brano sono stati usati anche una ocarina ed un Flauto indiano..\nIl video.\nIl video del singolo, diretto da Kevin Godley, vede la Melua essere trascinata dalla corrente lungo una variet\u00e0 di ambienti diversi, fra cui anche Pechino.\nControversie.\nIl 30 settembre dello stesso anno, dalle pagine del prestigioso \"The Guardian\" lo scienziato e divulgatore Simon Singh critic\u00f2 il testo di \"Nine Million Bicycles\", in quanto considerava un attacco all'accuratezza dei calcoli dei cosmologi il passaggio:\nIl \"Guardian\" ricevette molte lettere dei lettori, pro e contro: il 15 ottobre Melua e Singh parteciparono a un faccia a faccia nel \"Today programme\" della BBC, e Melua present\u00f2 un nuovo testo che includeva gli emendamenti di Singh:\nEntrambe le parti quindi convennero che il nuovo testo aveva meno probabilit\u00e0 di ottenere successo commerciale, cos\u00ec il problema di accuratezza scientifica venne risolto come una licenza poetica. Melua rivel\u00f2 che avrebbe dovuto saperlo, avendo fatto parte del club di astronomia a scuola."}
{"id": "1691125", "revid": "22475", "url": "https://it.wikipedia.org/wiki?curid=1691125", "title": "Omero, Iliade", "text": "Omero, Iliade \u00e8 una riscrittura e reinterpretazione del poema epico omerico dell\"'Iliade\", scritta da Alessandro Baricco e pubblicata da Feltrinelli nel 2004.\nStile e struttura.\nL'opera \u00e8 basata sulla traduzione dell\"'Iliade\" da parte di Maria Grazia Ciani.\nAlessandro Baricco fa narrare la vicenda direttamente da parte dei protagonisti della vicenda, ai quali dedica interi capitoli in cui si esprimono per monologhi. Alcuni dei capitoli hanno dialoghi a pi\u00f9 voci, quali il quarto (\"Pandaro, Enea\"), l'ottavo (\"Diomede e Ulisse\") e il decimo (\"Sarpedonte, Aiace di Telamone, Ettore\").\nRispetto al testo originale, Baricco ha optato per eliminare alcune delle ripetizioni e la presenza delle divinit\u00e0, mentre per quanto riguarda il linguaggio, ha scelto un italiano moderno, rimuovendo cos\u00ec, con le sue parole, \u00abtutti gli spigoli arcaici che allontanano dal cuore delle cose\u00bb.\nA conclusione della storia, che non affronta direttamente la vicenda del Cavallo di Troia e della caduta della citt\u00e0, Baricco ha poi aggiunto un capitolo in cui viene narrata la fine della guerra, che riprende il canto di Demodoco dall\"'Odissea\" di Omero e \"La presa di Ilio\" di Trifiodoro.\nReading.\nIl testo di Baricco \u00e8 stato presentato sotto forma di reading nel corso di tre serate, il 24, 25 e 26 settembre 2004 presso l'Auditorium Parco della Musica di Roma, poi replicate il 1\u00b0, 2 e 3 ottobre 2004 presso l'Auditorium Gianni Agnelli di Torino.\nLa musica dell'evento \u00e8 stata curata da Giovanni Sollima, mentre gli interpreti dei monologhi sono stati rispettivamente"}
{"id": "1691132", "revid": "2135291", "url": "https://it.wikipedia.org/wiki?curid=1691132", "title": "Monumento a Vittorio Emanuele II (Milano)", "text": "Il monumento a Vittorio Emanuele II \u00e8 un gruppo scultoreo posto nel centro di piazza del Duomo a Milano. Fu solennemente inaugurato il 24 giugno 1896.\nStoria e descrizione.\nIl monumento venne commissionato allo scultore italiano Ercole Rosa da re Umberto I alla morte del padre Vittorio Emanuele avvenuta nel 1878, ma venne collocato nel centro della piazza solo nel 1896 in quanto lo scultore mor\u00ec prima di averlo terminato.\nNel 1893, quando vennero terminate le fusioni delle parti in bronzo (fuse presso la fonderia Barigozzi, all'Isola), si discusse a lungo su dove fosse stato maggiormente appropriato porre la statua, se nei pressi di Palazzo Reale o in centro alla piazza del Duomo ed infine la scelta ricadde su quest'ultima. In quello stesso anno, alla morte del Rosa, i lavori vennero proseguiti dai fratelli Barzaghi sino al 1892 (?) sotto la direzione dello scultore Ettore Ferrari.\nIl monumento ritrae Vittorio Emanuele nell'atto di frenare improvvisamente il cavallo per voltarsi a incitare i suoi soldati prima dell'attacco alla baionetta nella battaglia di San Martino del giugno 1859, ultimo degli scontri della seconda guerra d'indipendenza italiana.\nLa statua equestre \u00e8 posta su di un basamento in granito rosso attorniato da una gradinata in marmo bianco dalla quale si innalza un ulteriore piedistallo in marmo di Carrara decorato con un rilievo che raffigura l'ingresso delle truppe piemontesi a Milano dopo la battaglia di Magenta, durante la seconda guerra di indipendenza oltre a rami di palme allegorici. Sul fronte del piedistallo si trova la data \u00abgiugno 1859\u00bb a rimarcare l'ingresso del re a Milano (8 giugno 1859), mentre sul lato opposto si trova la scritta \u00ab14 giugno 1896\u00bb in riferimento alla data d'inaugurazione del monumento.\nLa scultura soprastante, in bronzo, rappresenta il re nell'atto di frenare la foga del suo cavallo, dando grande energia alla composizione che pure poggia con tutte e quattro le zampe dell'animale sul piedistallo, dando cos\u00ec anche stabilit\u00e0 alla scultura.\nAlla base si trovano inoltre due leoni sdraiati sulle gradinate laterali che posano una zampa ciascuno su una targa con inciso il nome \u00abRoma\u00bb e \u00abMilano\u00bb, in riferimento alle grandi conquiste del risorgimento.\nIl 18 maggio 2012 sono stati rinvenuti al di sotto della statua i vani di fondazione al di sopra dei quali \u00e8 stato realizzato il monumento."}
{"id": "1691133", "revid": "729019", "url": "https://it.wikipedia.org/wiki?curid=1691133", "title": "Small Wonder Records", "text": "La Small Wonder Records era un'etichetta discografica indipendente britannica creata da Pete Stennett, specializzata in punk rock. \u00c8 nata dal negozio di dischi dello stesso nome situato a East London."}
{"id": "1691135", "revid": "1714743", "url": "https://it.wikipedia.org/wiki?curid=1691135", "title": "Francesco Giuseppe di Thurn und Taxis", "text": "Infanzia.\nFrancesco Giuseppe era il figlio primogenito di Alberto, VIII Principe di Thurn und Taxis e dell'Arciduchessa Margherita Clementina d'Austria.\nSuo padrino fu l'Imperatore Francesco Giuseppe I d'Asburgo. Francesco Giuseppe ebbe sei fratelli ed una sorella. Uno dei suoi fratelli fu il Principe Max Emanuel di Thurn und Taxis (1902\u20131994), un membro dell'Ordine di San Benedetto noto come Pater Emmeram.\nEducazione e servizio nella I Guerra Mondiale.\nFrancesco Giuseppe ricev\u00e9 una educazione umanista da insegnanti privati. A partire dal semestre invernale del 1912, Francesco Giuseppe studi\u00f2 sia all'Universit\u00e0 di Strasburgo che all'Universit\u00e0 di Lipsia. A causa dello scoppio della I Guerra Mondiale, non pot\u00e9 completare i suoi studi. Il 6 agosto 1914, Francesco Giuseppe entrato a far parte Reggimento di Elite prussiano Garde de Corps.\nDurante la guerra, fu promosso a tenente. Dopo la fine della guerra nel gennaio 1919, Francesco Giuseppe ritorn\u00f2 a Ratisbona.\nMatrimonio e famiglia.\nFrancesco Giuseppe spos\u00f2 la Principessa Isabella Maria di Braganza, figlia di Miguel, Duca di Braganza e di sua moglie la Principessa Maria Teresa di L\u00f6wenstein-Wertheim-Rosenberg, il 23 novembre 1920 al Castello di Bronnbach, a Wertheim in Baviera.\nFrancesco Giuseppe e Isabella Maria ebbero cinque figli:\nInsieme con sua moglie, Francesco Giuseppe and\u00f2 a risiedere allo Schloss Haus a Neueglofsheim (Alto Palatinato) dove gestiva la propriet\u00e0 e i suoi interessi. L\u00ec, acquis\u00ec anche un interesse per la caccia, la storia e l'arte. In seguito lasciato in eredit\u00e0 grande biblioteca privata dello Schloss Haus al F\u00fcrst Thurn und Taxis Hofbibliothek.\nII Guerra Mondiale.\nAll'et\u00e0 di 46 anni, Francesco Giuseppe serv\u00ec la Germania nazista nell'Invasione della Polonia nel 1939. Entro la fine di giugno 1940, era in servizio nella Campagna di Francia. Successivamente, Francesco Giuseppe fu un capo equipaggio di stanza in Francia per due anni e mezzo fino a che fu licenziato a causa di un decreto di Adolf Hitler sulla \"incapacit\u00e0 alla difesa della nobilt\u00e0 tedesca\" retroattivo al 31 marzo 1944 dal Feldmaresciallo Wilhelm Keitel dell'Esercito.\nil figlio di Francesco Giuseppe il Principe Gabriele rimase ucciso in azione il 17 dicembre 1942 nella Battaglia di Stalingrado.\nVita successiva.\nFrancesco Giuseppe risiedeva per la maggior parte dell'anno allo Schloss Haus, ma trascorreva gli inverni allo Schloss Thurn und Taxis a Ratisbona. Oltre alla gestione della tenuta di famiglia, si dedic\u00f2 sempre pi\u00f9 alla conservazione della storia di Ratisbona e all'ex Abbazia di Sant'Emmerano, la residenza del casato Principesco di Thurn und Taxis.\nIl 21 dicembre 1963, Francesco Giuseppe fu fatto cittadino onorario della citt\u00e0 di Ratisbona \"in apprezzamento per l'alto contributo alle questioni economiche, sociali e culturali.\" Fu anche nominato membro onorario della associazione studentesca cattolica romana K.D.St.V. Rupertia Regensburg.\nFrancesco Giuseppe sopravvisse alla moglie Isabella Maria, che mor\u00ec il 12 gennaio 1970, circa un anno e mezzo prima di lui. Mor\u00ec dopo una grave malattia, il 13 luglio 1971 e fu sepolto nella cappella delle sepolture nell'Abbazia di Sant'Emmerano.\nA Ratisbona, la Erbprinz-Franz-Joseph-Stra\u00dfe \u00e8 chiamata in suo onore.\nAlla sua morte il titolo di capo della casata passo al fratello Carlo Augusto, che aveva sposato la sorella di Isabella Maria, la Principessa Maria Anna."}
{"id": "1691136", "revid": "1305772", "url": "https://it.wikipedia.org/wiki?curid=1691136", "title": "Small Wonder", "text": ""}
{"id": "1691142", "revid": "767487", "url": "https://it.wikipedia.org/wiki?curid=1691142", "title": "Manuel Sanch\u00eds Mart\u00ednez", "text": "Anche suo figlio Manuel Sanch\u00eds Hontiyuelo \u00e8 stato un calciatore.\nCarriera.\nNato nella provincia di Valencia, fu tra i componenti della formazione titolare del degli anni sessanta e contribu\u00ec a conquistare quattro campionati di Primera Divisi\u00f3n spagnola, una Coppa del Generalissimo e una Coppa dei Campioni, quando faceva parte del Real Madrid \"de los Y\u00e9-y\u00e9\".\nDurante la sua carriera nel Real Madrid gioc\u00f2 143 partite nella Liga e 35 partite nelle Coppe europee.\nOltre a giocare nel difese anche i colori del CD Condal, Real Valladolid e C\u00f3rdoba CF.\nGioc\u00f2 anche 11 volte nella Nazionale spagnola e partecip\u00f2 ai campionato mondiale di calcio 1966, segnando un gol nella fase a gruppi contro la (2-1 per la Spagna il punteggio finale)."}
{"id": "1691143", "revid": "110157", "url": "https://it.wikipedia.org/wiki?curid=1691143", "title": "Igarassu", "text": "Igarassu \u00e8 un comune del Brasile nello Stato del Pernambuco, parte della mesoregione Metropolitana do Recife e della microregione di Itamarac\u00e1."}
{"id": "1691144", "revid": "767487", "url": "https://it.wikipedia.org/wiki?curid=1691144", "title": "Itapissuma", "text": "Itapissuma \u00e8 un comune del Brasile nello Stato del Pernambuco, parte della mesoregione Metropolitana do Recife e della microregione di Itamarac\u00e1."}
{"id": "1691152", "revid": "767487", "url": "https://it.wikipedia.org/wiki?curid=1691152", "title": "Abreu e Lima", "text": "Abreu e Lima \u00e8 un comune del Brasile nello Stato del Pernambuco, parte della mesoregione Metropolitana do Recife e della microregione di Recife."}
{"id": "1691153", "revid": "599013", "url": "https://it.wikipedia.org/wiki?curid=1691153", "title": "Johan Ackermann", "text": "Bench\u00e9 vanti una carriera internazionale lunga 11 anni per gli \"Springbok\" non ha mai preso parte ad alcuna edizione della Coppa del Mondo.\nBiografia.\nNel 2007 Johan Ackermann divenne lo Springbok pi\u00f9 vecchio a giocare in nazionale, all'et\u00e0 di 37 anni. Dopo la coppa del Mondo del 2007 in Francia, venne richiamato un'ultima volta in nazionale per una partita contro i Barbarians.\nAckermann usc\u00ec definitivamente dal rugby professionistico il 1\u00ba marzo 2008, quando gli Sharks sconfissero i Bulls per 29-15 allo stadio Loftus Versfeld. Divenne il giocatore pi\u00f9 vecchio di sempre nella storia del Super Rugby."}
{"id": "1691157", "revid": "110157", "url": "https://it.wikipedia.org/wiki?curid=1691157", "title": "Camaragibe", "text": "Camaragibe \u00e8 un comune del Brasile nello Stato del Pernambuco, parte della mesoregione Metropolitana do Recife e della microregione di Recife.\n\u00c8 la sesta citt\u00e0 pi\u00f9 popolosa della mesoregione e l'ottava dell'intero stato.\nEtimologia.\nIl nome Camaragibe significa \"fiume dei Camar\u00e1s\". Camar\u00e1 o cambar\u00e1 \u00e8 il nome di un arbusto presente nella regione."}
{"id": "1691158", "revid": "14691", "url": "https://it.wikipedia.org/wiki?curid=1691158", "title": "Il pirata po po", "text": ""}
{"id": "1691159", "revid": "124123", "url": "https://it.wikipedia.org/wiki?curid=1691159", "title": "Joseph Russo", "text": "Fu un mafioso di Boston, Massachusetts, tra gli anni '50 e '60, Russo conobbe la malavita, servendo il suo primo capo mafioso Paul Vario. Mentre lavorava per Vario, come copertura faceva il tassista a New York. Nel '76 Russo fu incaricato di uccidere Joseph \"The Animal\" Barboza, a San Francisco, California. Verso la met\u00e0 degli anni ottanta, Russo divent\u00f2 capo mafioso, riuscendo a controllare la maggior parte del territorio occidentale di Boston.\nInvestigazioni.\nNel novembre 1989, Russo, il suo complice Robert Carrozza ed altri membri furono accusati di estorsione, omicidi, furti, e spaccio di narcotici. Nel 1990 Russo fu ancora accusato per manomissione ai giochi d'azzardo ed un assassinio.\nIl 6 gennaio 1992 Russo fu di nuovo accusato per traffico di medicinali illegali ed un altro assassinio. Russo, accusato anche dell'omicidio di Barboza, fu multato di 758,000 dollari e condannato a 16 anni di prigione.\nPrigione.\nDopo aver ricevuto la sua condanna, Russo fu spedito a Lompoc, California. Qui conobbe Carmine \"Junior\" Persico e partecip\u00f2 spesso a dei rodei e nei complessi musicali.\nRusso mor\u00ec, per cause naturali, al Centro Medico per Prigionieri di Springfield, Missouri, il 1\u00ba giugno 1998."}
{"id": "1691160", "revid": "122586219", "url": "https://it.wikipedia.org/wiki?curid=1691160", "title": "Beatrice Lascaris di Ventimiglia", "text": "Biografia.\nFiglia di Ruggero Cane, spos\u00f2 in prime nozze il condottiero Facino Cane, che la port\u00f2 con s\u00e9 nelle sue imprese guerresche, nelle quali Beatrice si dimostr\u00f2 piuttosto partecipe e battagliera.\nSeppe anche rivestire il ruolo di pacata consigliera durante la lotta di Cane per la conquista del potere sul ducato di Milano.\nDopo essere rimasta vedova, nel 1412, si rispos\u00f2 con il duca di Milano Filippo Maria Visconti, di circa venti anni pi\u00f9 giovane, portando in dote quattrocentomila ducati d'oro e alcuni importanti territori piemontesi, tra cui le citt\u00e0 di Alessandria, Novara, Tortona, Vercelli.\nIl matrimonio era stato l'unico modo per Filippo Maria di venire in possesso del cospicuo patrimonio di Facino Cane, che questi aveva lasciato in eredit\u00e0 alla vedova.\nNel 1418, probabilmente allo scopo di sottrarle gli ingenti possedimenti, fu accusata dal marito di adulterio con un domestico, tale Michele Orombelli. Dopo aver confessato sotto tortura venne condannata a morte e decapitata nel castello di Binasco, insieme al suo presunto amante, il 13 settembre 1418. Il piano fu ordito, secondo alcuni, con la complicit\u00e0 della nobildonna Agnese del Maino, dama di compagnia di Beatrice e amante del marito Filippo. Sembra inoltre che il marito non sopportasse Beatrice a causa del carattere forte ed invasivo della donna, che trattava il duca quasi alla stregua di un precettore.\nSecondo la tradizione popolare Beatrice non si era resa responsabile di alcun tradimento, ma questo non imped\u00ec a Filippo di essere salutato con grande cortesia dal papa Martino V - allora suo alleato nell'interesse reciproco di espandere i propri domini nell'Italia centrosettentrionale - quando il pontefice pass\u00f2 da Milano quell'anno stesso.\nAlla sua vita si ispira il melodramma di Vincenzo Bellini del 1833 \"Beatrice di Tenda\", tratto a sua volta dal libro omonimo del 1825 di Carlo Tedaldi Fores.\nIl 13 giugno 1869 il comune di Binasco ha dedicato questa lapide monumentale in memoria di Beatrice di Tenda nel proprio castello:\nInoltre le sono state dedicate alcune vie, una a Binasco ed una a Tende in val Roia."}
{"id": "1691163", "revid": "110157", "url": "https://it.wikipedia.org/wiki?curid=1691163", "title": "Jaboat\u00e3o dos Guararapes", "text": "Jaboat\u00e3o dos Guararapes \u00e8 un comune del Brasile nello Stato del Pernambuco, parte della mesoregione Metropolitana do Recife e della microregione di Recife."}
{"id": "1691173", "revid": "110157", "url": "https://it.wikipedia.org/wiki?curid=1691173", "title": "Moreno (Brasile)", "text": "Moreno \u00e8 un comune del Brasile nello Stato del Pernambuco, parte della mesoregione Metropolitana do Recife e della microregione di Recife."}
{"id": "1691184", "revid": "12760", "url": "https://it.wikipedia.org/wiki?curid=1691184", "title": "Chiesa Madonnina Modena", "text": ""}
{"id": "1691187", "revid": "110157", "url": "https://it.wikipedia.org/wiki?curid=1691187", "title": "Paulista (Pernambuco)", "text": "Paulista \u00e8 un comune del Brasile nello Stato del Pernambuco, parte della mesoregione Metropolitana do Recife e della microregione di Recife.\nStoria.\nLa localit\u00e0 di Paulista era gi\u00e0 presente nel XVI secolo. Faceva parte della citt\u00e0 di Olinda, dalle quale \u00e8 stata staccata, diventando un \"munic\u00edpio\" indipendente, il 4 settembre 1935.\nSport.\nLa principale squadra di calcio di Paulista \u00e8 l'\u00cdbis Sport Club, noto come \"o pior time do mundo\" (\"la peggiore squadra del mondo\"), appellativo che ha ricevuto per il gran numero di risultati negativi, comprendenti un periodo di quasi quattro anni senza vincere alcuna partita. Altre squadre di calcio che in passato hanno rappresentato la citt\u00e0 sono il Paulistano e l'Unibol."}
{"id": "1691190", "revid": "1992900", "url": "https://it.wikipedia.org/wiki?curid=1691190", "title": "Nashville Pussy", "text": "I Nashville Pussy sono un gruppo hard rock statunitense formatosi ad Atlanta nel 1996 su iniziativa del cantante e chitarrista Blaine Cartwright (ex Nine Pound Hammer) e della moglie Ruyter Suys, anche lei chitarrista. La band \u00e8 nota per le esibizioni live piuttosto \"movimentate\" con spettacoli esplicitanti le grazie delle componenti femminili della band (soprattutto nella fasi in cui ne faceva parte la procace Corey Parks) e per le tematiche dei testi, rivolti quasi esclusivamente a sesso, droga e alcool. Nel corso degli anni il gruppo ha supportato in tour numerose band tra le quali Mot\u00f6rhead, Marilyn Manson, Reverend Horton Heat e Skid Row.\nStoria del gruppo.\nUna volta completata la formazione con l'arrivo del batterista Jeremy Thompson e della bassista Corey Parks, nel 1998 la band debutta con l'album \"Let Them Eat Pussy\", inizialmente distribuito dalla Amphetamine Reptile ed alla fine dello stesso anno, grazie al buon successo riscontrato, dalla major Mercury. Il brano \"Fried Chicken and Coffee\" venne nominato ai Grammy Awards come Best Heavy Metal Performance. Pi\u00f9 tardi Parks lascia il gruppo per lasciare posto a Tracy Alzaman al basso che compare cos\u00ec nel secondo album \"High as Hell\", registrato nel 2000. Due anni pi\u00f9 tardi esce \"Say Something Nasty\" mentre nel 2003 vede l'uscita di un DVD live relativo ad un concerto tenutosi a Parigi, \"Keep on F*ckin in Paris!\". La band affronta un nuovo cambio di bassista, questa volta con il subentro di Karen Cuda e nel 2005 viene pubblicato l'album, intitolato \"Get Some\". Nel 2009 esce \"From Hell to Texas\", album pubblicato dalla Steamhammer/Audioglobe. Nel nuovo lavoro del gruppo sono presenti, fra le altre cose, schiocchi di fruste, rumore di bottiglie vuote che cadono e di stivali che camminano, in pieno stile western. Dal 2013 la bassista Karen Kuda viene sostituita da Bonnie Buitrago."}
{"id": "1691191", "revid": "110157", "url": "https://it.wikipedia.org/wiki?curid=1691191", "title": "S\u00e3o Louren\u00e7o da Mata", "text": "S\u00e3o Louren\u00e7o da Mata \u00e8 un comune del Brasile nello Stato del Pernambuco, parte della mesoregione Metropolitana do Recife e della microregione di Recife."}
{"id": "1691192", "revid": "1444345", "url": "https://it.wikipedia.org/wiki?curid=1691192", "title": "Breathe In (Frou Frou)", "text": "Breathe In \u00e8 un singolo del gruppo musicale britannico Frou Frou, pubblicato il 13 agosto 2002 come primo estratto dal primo album in studio \"Details\"."}
{"id": "1691197", "revid": "196390", "url": "https://it.wikipedia.org/wiki?curid=1691197", "title": "Beatrice di Lascari Tenda", "text": ""}
{"id": "1691200", "revid": "1652635", "url": "https://it.wikipedia.org/wiki?curid=1691200", "title": "Francesi", "text": "I francesi (\"Fran\u00e7ais\" in lingua francese) sono un popolo localizzato prevalentemente in Francia e parlanti maggioritariamente il francese (ma anche in altre lingue come ad esempio l'occitano). Il nome proviene dai Franchi, un'antica trib\u00f9 germanica, che acquis\u00ec la lingua e la cultura latina, vissuta nell'area dell'attuale Francia prima e dopo la caduta dell'Impero romano d'Occidente.\nConsiderevoli comunit\u00e0 di parlanti la lingua francese o con antenati francesi sono presenti anche in Svizzera, Stati Uniti, Belgio e Canada. In tutto, se si contano le comunit\u00e0 extraeuropee il numero totale arriva a circa 100 milioni (70 milioni in Europa e 30 nelle Americhe). Ci sono comunque piccole comunit\u00e0 sparse in Asia, Africa e Oceania. Nel primo caso le si individuano in Medio Oriente o nel sud-est asiatico, nel secondo tra i paesi nordafricani. Per quanto riguarda l'Oceania ci sono molti immigrati e/o oriundi francesi negli arcipelaghi appartenenti ancor oggi alla Francia.\nOrigini ed etnogenesi.\nL'origine e la formazione dell'identit\u00e0 biologica della popolazione francese viene fatta risalire alla rivoluzione neolitica, e cio\u00e8 tra il 4000 e il 2500 a.C., quando la popolazione crebbe da 50.000 a 5 milioni di abitanti. Pare infatti che pi\u00f9 di 6.000 anni fa arrivarono agricoltori dal Medio Oriente. Inoltre un recente studio genetico ha scoperto che oltre l'80% dei cromosomi Y dei francesi e degli europei in generale vengono da questi agricoltori.\nL'origine dell'identit\u00e0 etnica e nazionale francese la si deve comunque ai Galli, termine con il quale i Romani indicavano le trib\u00f9 celtiche presenti sui territori dell'attuale Francia, Italia settentrionale e in parte del Centro Europa, che all'epoca erano denominati appunto Gallia, o meglio Gallie. I Galli si stanziarono nell'odierna Francia tra i secoli VIII e V a.C. e vi dominarono sino all'occupazione e la sottomissione all'Impero Romano. Sotto l'occupazione romana, fu avviato un processo di fusione dell'elemento celtico con quello latino, che diede vita alla cultura gallo-romana.\nCon la caduta dell'Impero Romano, si aggiunsero immigrazioni di altri popoli, i Franchi e le successive invasioni di trib\u00f9 barbare quali i Visigoti, i Mori e i Normanni, che contribuirono ulteriormente alla formazione dell'identit\u00e0 francese.\nIl Medioevo fu il periodo storico in cui effettivamente si formarono la Francia e i francesi, con la nascita della lingua francese, che deriv\u00f2 dalla lingua d'o\u00efl parlata a Parigi e diffusasi rapidamente in tutto il paese, ma soprattutto con il processo di unificazione nazionale avviato nella prima met\u00e0 del Trecento, e conclusosi definitivamente nel 1477.\nReligioni.\nTradizionalmente i francesi erano di religione cattolica, ma attualmente il numero di praticanti \u00e8 il pi\u00f9 basso d'Europa. Sono in crescita costante i francesi che praticano l'Islam, l'ateismo, l'agnosticismo e il buddismo.\nNel corso delle guerre religiose scoppiate in Francia nella seconda met\u00e0 del Cinquecento, furono numerosi i protestanti sterminati dai cattolici. Attualmente sono oltre 1 milione i francesi di confessione protestante, perlopi\u00f9 evangelici e pentecostali.\nComunit\u00e0 di origine francese nel mondo.\nAnche se in minor misura rispetto ad altri popoli europei, il popolo francese \u00e8 stato interessato dal fenomeno dell'emigrazione che dur\u00f2 tra l'inizio del XIX secolo fino alla met\u00e0 del XX secolo. Nel mondo, sono circa 30 milioni le persone con ascendenza francese, mentre i cittadini francesi residenti fuori dal loro paese, sono circa 2 milioni.\nL'emigrazione francese aveva caratteristiche diverse rispetto a quelle di altri paesi, si pu\u00f2 affermare che esistevano due tipi di emigrazione, quella economica diretta verso le Americhe (Stati Uniti, Canada, Argentina, Messico, Cile e Uruguay), e quella a scopo di colonizzazione, diretta appunto verso le colonie francesi del Maghreb e dell'Africa sub-sahariana.\nSi calcola che tra il 1848 e il 1939 furono 1 milione i cittadini francesi che lasciarono la propria nazione, e la maggior parte di questi provenivano dai Pirenei Atlantici, Senna, Alti Pirenei, Alto e Basso Reno, Alta Garonna e Gironda. Molto meno significativi, e pi\u00f9 scarsi, i flussi migratori diretti verso altri paesi europei, concentrati perlopi\u00f9 verso Belgio e Svizzera."}
{"id": "1691201", "revid": "436907", "url": "https://it.wikipedia.org/wiki?curid=1691201", "title": "It's Good to Be in Love", "text": "It's Good to Be in Love \u00e8 un singolo del gruppo musicale britannico Frou Frou, pubblicato il 23 maggio 2003 come secondo estratto dal primo album in studio \"Details\"."}
{"id": "1691202", "revid": "767487", "url": "https://it.wikipedia.org/wiki?curid=1691202", "title": "Cabo de Santo Agostinho", "text": "Cabo de Santo Agostinho \u00e8 un comune del Brasile nello Stato del Pernambuco, parte della mesoregione Metropolitana do Recife e della microregione di Suape."}
{"id": "1691206", "revid": "767487", "url": "https://it.wikipedia.org/wiki?curid=1691206", "title": "Ipojuca", "text": "Ipojuca \u00e8 un comune del Brasile nello Stato del Pernambuco, parte della mesoregione Metropolitana do Recife e della microregione di Suape.\nNel suo territorio si trova la spiaggia di Porto de Galinhas."}
{"id": "1691211", "revid": "1573940", "url": "https://it.wikipedia.org/wiki?curid=1691211", "title": "Aplysina", "text": "Aplysina \u00e8 un genere di spugne della famiglia delle Aplysinidae."}
{"id": "1691213", "revid": "663330", "url": "https://it.wikipedia.org/wiki?curid=1691213", "title": "Lara Dutta", "text": "Biografia.\nHa vinto il concorso di Miss Universo 2000, nello stesso anno in cui Priyanka Chopra e Diya Mirza si sono aggiudicate rispettivamente i concorsi di Miss Mondo e Miss Asia Pacific, regalando all'India una memorabile triplice vittoria.\nHa recitato in vari film, sia per la cinematografia di Kollywood che per quella di Bollywood."}
{"id": "1691214", "revid": "47992", "url": "https://it.wikipedia.org/wiki?curid=1691214", "title": "Julije Bajamonti", "text": ""}
{"id": "1691218", "revid": "123483183", "url": "https://it.wikipedia.org/wiki?curid=1691218", "title": "Details (album)", "text": "Details \u00e8 il primo ed unico disco del gruppo musicale britannico Frou Frou, pubblicato nel 2002 dall'etichetta discografica Island. Dall'album sono stati estratti quattro singoli: \"Breathe In\", \"Let Go\", \"Must Be Dreaming\" e \"It's Good to Be in Love\"."}
{"id": "1691221", "revid": "484362", "url": "https://it.wikipedia.org/wiki?curid=1691221", "title": "Coppa dell'amicizia (contenitore)", "text": "La coppa dell'amicizia (in francese, coupe de l'amiti\u00e9) \u00e8 un recipiente di legno con coperchio e vari beccucci usato in Valle d'Aosta.\nNormalmente viene usata tra amici e/o parenti. Dai vari beccucci di cui \u00e8 dotata si beve una bevanda a base di caff\u00e8 e grappa detta caff\u00e8 alla valdostana.\nViene spesso chiamata erroneamente grolla, che invece \u00e8 pi\u00f9 alta e stretta, ed \u00e8 tradizionalmente utilizzata anche in Canavese."}
{"id": "1691233", "revid": "196390", "url": "https://it.wikipedia.org/wiki?curid=1691233", "title": "Beatrice di Lascari", "text": ""}
{"id": "1691235", "revid": "599013", "url": "https://it.wikipedia.org/wiki?curid=1691235", "title": "Miguel \u00c1ngel Cobeta", "text": "Carriera.\nEsterno che vanta pi\u00f9 di quindici anni di esperienza nella massima divisione spagnola, oltre ad essere stato per 48 volte giocatore della selezione iberica e aver partecipato allo UEFA Futsal Championship 2003 in Italia, a livello di club ha giocato per pi\u00f9 di un decennio nell'Inter F\u00fatbol Sala collezionando due titoli spagnoli, due Coppe di Spagna e una Supercoppa. Passato per mezza stagione al e poi all', qui ha trovato una nuova vita tornando a conquistare il titolo nel 2006 e 2007, aggiungendo al palmares anche la Coppa delle Coppe nel 2003 e una supercoppa. Nel 2007-08 \u00e8 in forza agli aragonesi del DKV Seguros Zaragoza."}
{"id": "1691239", "revid": "2012839", "url": "https://it.wikipedia.org/wiki?curid=1691239", "title": "IMegaphone", "text": "iMegaphone \u00e8 il primo album dalla cantautrice inglese Imogen Heap, pubblicato nel 1998. Il titolo \u00e8 un anagramma di \"Imogen Heap.\""}
{"id": "1691240", "revid": "666668", "url": "https://it.wikipedia.org/wiki?curid=1691240", "title": "Miguel Angel Cobeta", "text": ""}
{"id": "1691246", "revid": "599013", "url": "https://it.wikipedia.org/wiki?curid=1691246", "title": "Roberto Paci", "text": "Carriera.\nDopo una lunga gavetta in Serie C (7 differenti squadre in 7 anni) con una media realizzativa non elevata (mai oltre le 7 reti in una stagione) e una promozione in Serie B conquistata col nella stagione 1985-86, nell'estate 1988 pass\u00f2 alla , in Serie C1, diventandone una bandiera.\nCoi rossoneri toscani conquist\u00f2 la promozione in B nella stagione 1989-1990 e, salvo una breve parentesi con la , disput\u00f2 nove campionati tra i cadetti, formando una coppia d'attacco ben assortita con Massimo Rastelli e trascinando la squadra a sfiorare le promozione in Serie A nelle stagioni 1990-1991 e 1995-1996. And\u00f2 per cinque volte in \"doppia cifra\" nella classifica cannonieri (sei con la stagione spesa fra Lucchese e Reggiana), con un record di 20 realizzazioni nella stagione 1996-1997.\nDopo la retrocessione in C1 dell'annata 1998-1999 rimase alla Lucchese ancora una stagione, per poi concludere una carriera quasi ventennale (alla quale manc\u00f2 l'esordio in Serie A) con la Viterbese.\nIn carriera ha totalizzato complessivamente 286 presenze e 108 reti in Serie B; in particolare, grazie ai 105 gol con la maglia della Lucchese \u00e8, assieme ad Andrea Caracciolo del Brescia, tra i soli ad avere realizzato pi\u00f9 di 100 reti in cadetteria con un'unica squadra."}
{"id": "1691253", "revid": "117642115", "url": "https://it.wikipedia.org/wiki?curid=1691253", "title": "Speak for Yourself", "text": "Speak for Yourself \u00e8 il secondo album registrato dalla cantautrice inglese Imogen Heap nel 2005."}
{"id": "1691255", "revid": "1873017", "url": "https://it.wikipedia.org/wiki?curid=1691255", "title": "Campionati europei di karate 2000", "text": "La 35\u00aa edizione del campionato europeo di karate si \u00e8 svolta ad Istanbul dal 5 al 7 maggio 2000."}
{"id": "1691268", "revid": "92723", "url": "https://it.wikipedia.org/wiki?curid=1691268", "title": "Principato di Ansbach", "text": "Il Principato di Ansbach o Brandeburgo-Ansbach fu un principato del Sacro Romano Impero, sviluppatosi attorno alla citt\u00e0 bavarese di Ansbach. La casata regnante era un ramo di quella degli Hohenzollern di Prussia, che qui aveva sede col titolo di margravio e di principe.\nStoria.\nIl principato venne fondato alla morte del Burgravio Federico V di Norimberga il 21 gennaio 1398, quando le sue terre vennero divise tra i suoi due figli. Il pi\u00f9 giovane di essi, Federico VI, ricevette Ansbach ed il maggiore, Giovanni III, ricevette Bayreuth. Alla morte di Giovanni III, l'11 giugno 1420, i due principati vennero riuniti sotto il controllo di Federico VI, che divenne Principe elettore col nome di Federico I nel 1415.\nAlla morte di Federico I, il 21 settembre 1440, i suoi territori vennero divisi tra i suoi figli; Giovanni ricevette Bayreuth (Brandeburgo-Kulmbach), Federico ricevette il Brandeburgo e Alberto ricevette Ansbach. Ansbach venne mantenuta da un ramo cadetto della Casa di Hohenzollern, e i suoi reggenti presero cos\u00ec il nome di Margravi di Brandeburgo-Ansbach.\nIl margravio Giorgio il Pio (noto anche come Giorgio il Confessore) fu uno dei primi seguaci di Martin Lutero ed uno dei primi principi tedeschi ad introdurre il protestantesimo nei territori da lui amministrati. Le relazioni teologiche promosse nel principato di Ansbach, chiamate Confessioni della Franconia, sono considerate oggi da teologi e storici del settore come la fase preliminare della \"Confessio Augustana\" del 1530. Lo stesso Giorgio il Pio presenzi\u00f2 personalmente alla dieta di Augusta del 1530 e divenne cos\u00ec il primo firmatario della \"Confessio\".\nTra il 1398 e il 1400, Federico I di Brandeburgo aveva fatto costruire un castello con fossato i cui resti sono ancora oggi visibili ad Ansbach; ad ogni modo, la struttura, venne convertita gi\u00e0 dal periodo rinascimentale a residenza, al'epoca del margravio Giorgio Federico I. Dal 1694, la residenza venne trasformata in un vero e proprio palazzo barocco, completato nel 1738.\nLa pace di Teschen, conclusa il 13 maggio 1779 tra l'Austria ed il Regno di Prussia, pose fine alla guerra di successione bavarese. Le normative approvate prevedevano, tra le altre cose, che l'Austria ricevesse dalla Baviera le aree del Rentamt Burghausen ad est dei fiumi Inn e Salzach, vale a dire una striscia di terra compresa tra Passavia ed il confine settentrionale dell'principato arcivescovile di Salisburgo. In cambio, la Prussia si vide riconosciuto il possesso del principato di Brandeburgo-Ansbach e di quello di Brandeburgo-Bayreuth.\nIl principato di Ansbach venne governato pi\u00f9 volte in unione personale col principato di Kulmbach (o Bayreuth dal 1604) (1495\u20131515, 1557\u20131603 e 1769\u20131791), ma rimase un territorio autonomo fino alla fine del Sacro Romano Impero nel 1806, territorio a cui geograficamente esso apparteneva. Il 2 dicembre 1791, il principe e margravio di Ansbach, Carlo Alessandro, che succedette anche al trono di Bayreuth, vendette la sovranit\u00e0 sui suoi principati al Re Federico Guglielmo II di Prussia, e Ansbach venne formalmente annessa dallo stato prussiano il 28 gennaio 1792.\nCol trattato di Sch\u00f6nbrunn del 15 dicembre 1805, la Prussia dovette cedere i principati di Ansbach e Bayreuth al Primo impero francese, ricevendone in cambio l'elettorato di Hannover; ad ogni modo dal 1\u00ba gennaio 1806, la parte del principato di Ansbach pass\u00f2 al neonato Regno di Baviera."}
{"id": "1691271", "revid": "41851", "url": "https://it.wikipedia.org/wiki?curid=1691271", "title": "ANPAL Servizi", "text": "ANPAL Servizi (precedentemente denominata Italia Lavoro) \u00e8 una societ\u00e0 in house totalmente controllata da ANPAL (Agenzia Nazionale delle Politiche Attive del Lavoro), organismo di diritto pubblico vigilato dal Ministero del lavoro e delle politiche sociali. Tale societ\u00e0 opera nel campo delle politiche attive del lavoro.\nDescrizione.\nItalia Lavoro fu istituita nel 1997 su direttiva della Presidenza del Consiglio dei ministri mediante uno scorporo di ramo d'azienda da Italia Investimenti S.p.A. (gi\u00e0 GEPI S.p.A.), con la mission di svuotare il bacino dei Lavoratori Socialmente Utili (LSU) presso gli Enti Locali e creare occupazione su tutto il territorio nazionale.\nOpera per legge come Agenzia del Ministero del lavoro e delle politiche sociali e delle altre Amministrazioni centrali per promuovere e gestire azioni su politiche del lavoro, occupazione ed inclusione sociale.\nLa compatibilit\u00e0 tra la natura di societ\u00e0 per azioni e la sua collocazione nell'ambito dell'ordinamento e dell'organizzazione amministrativa dello Stato e degli enti pubblici nazionali per perseguire compiti e funzioni pubbliche \u00e8 stata riconosciuta dalla Corte Costituzionale con la sentenza n. 363 del 19 dicembre 2003.\nRealizza azioni e programmi in collaborazione con Regioni, Province e Amministrazioni Locali, per migliorare le capacit\u00e0 del paese nel creare opportunit\u00e0 di occupazione, rivolgendosi in particolare alle categorie deboli del mercato del lavoro.\nCon l'introduzione della Legge 11 dicembre 2016, n. 232 si dispone il cambio di denominazione di Italia Lavoro in ANPAL Servizi S.p.A."}
{"id": "1691274", "revid": "144796", "url": "https://it.wikipedia.org/wiki?curid=1691274", "title": "Brandeburgo-Ansbach", "text": ""}
{"id": "1691275", "revid": "6340", "url": "https://it.wikipedia.org/wiki?curid=1691275", "title": "Kokoschka", "text": ""}
{"id": "1691278", "revid": "1305772", "url": "https://it.wikipedia.org/wiki?curid=1691278", "title": "Hide and Seek (Imogen Heap)", "text": "Hide and Seek \u00e8 un singolo della cantautrice britannica Imogen Heap, pubblicato il 19 maggio 2005 come primo estratto dal secondo album in studio \"Speak for Yourself\". Per tutta la durata del brano, la cantante esegue la melodia a cappella, con il solo accompagnamento prodotto da un vocoder che armonizza la voce stessa."}
{"id": "1691279", "revid": "144796", "url": "https://it.wikipedia.org/wiki?curid=1691279", "title": "Brandeburgo-Bayreuth", "text": ""}
{"id": "1691284", "revid": "144796", "url": "https://it.wikipedia.org/wiki?curid=1691284", "title": "Brandeburgo-Khulmbach", "text": ""}
{"id": "1691292", "revid": "78273", "url": "https://it.wikipedia.org/wiki?curid=1691292", "title": "Circuito di Montjuich", "text": ""}
{"id": "1691300", "revid": "1369234", "url": "https://it.wikipedia.org/wiki?curid=1691300", "title": "Pelliccia ecologica", "text": "Il termine pelliccia ecologica indica un tessuto che imita la pelliccia di animale. Generalmente prodotto con fibre naturali (cotone), artificiali (viscosa) e sintetiche (acrilico e modacrilico), viene colorato e stampato a somiglianza dei manti naturali e con colori di fantasia seguendo i dettami della moda.\nSe effettuata con il cotone pu\u00f2 essere nominata ecologica. Se derivata da materiali sintetici si tratta invece di pelliccia sintetica.\nOrigine.\nNasce negli anni sessanta come surrogato delle pellicce animali per diverse motivazioni:\nIn Italia il suo utilizzo \u00e8 iniziato nel 1963, per la confezione di capi d'abbigliamento, borse e calzature."}
{"id": "1691302", "revid": "144796", "url": "https://it.wikipedia.org/wiki?curid=1691302", "title": "Giovanni Federico di Brandeburgo-Ansbach", "text": "Biografia.\nGiovanni Federico era il primo figlio che Alberto II, e della sua seconda moglie, Sofia Margherita di Oettingen-Oettingen. Egli succedette al padre alla morte di questi, nel 1667. Vista la sua minore et\u00e0, venne posto sotto la reggenza di un consiglio presieduto dall'elettore Federico Guglielmo I di Brandeburgo.\nStudi\u00f2 all'Universit\u00e0 di Ginevra e di Strasburgo, compiendo poi un Grand Tour in Europa e soggiornando in Francia.\nQuando ebbe modo di governare autonomamente dal 1672, ebbe modo di distinguersi come principe tollerante e amabile, ma la sua scarsa ambizione personale lo rese dipendente dai concili. Continu\u00f2 la politica, gi\u00e0 intrapresa dal padre, di alleanza con gli Asburgo, ricevendo nel contempo gli emigranti provenienti dalla Francia ad Ansbach, cosa che contribu\u00ec alla crescita economica di Ansbach. Le sue inclinazioni musicali, in particolare per l'opera e il balletto, portarono ad ogni modo al crollo delle finanze del principato.\nMor\u00ec di vaiolo il 22 marzo 1686, all'et\u00e0 di 31 anni, e venne sepolto nella chiesa di San Gumberto ad Ansbach.\nMatrimoni e figli.\nSpos\u00f2, il 5 febbraio 1672 a Durlach, Giovanna Elisabetta di Baden-Durlach, figlia di Federico VI di Baden-Durlach. Ebbero cinque figli:\nAlla morte della prima moglie, spos\u00f2, il 4 novembre 1681, Eleonora Erdmuthe di Sassonia-Eisenach, figlia di Giovanni Giorgio I di Sassonia-Eisenach. Ebbero tre figli:"}
{"id": "1691305", "revid": "57342", "url": "https://it.wikipedia.org/wiki?curid=1691305", "title": "Mario Marti", "text": "Italianista autorevole, fu apprezzato in Italia e all'estero soprattutto per i suoi studi sulla letteratura dei primi secoli, su quella del Rinascimento e su Leopardi.\nPercorse tutti i gradi della carriera accademica, venendo infine nominato professore emerito dell'Universit\u00e0 di Lecce.\nBiografia.\nNato da genitori entrambi soletani trascorse la sua infanzia a Lecce in Via di Casanello nell'area est della periferia verso la caserma di Santa Rosa.\nLa famiglia si trasfer\u00ec poi a Soleto dove costru\u00ec una casa con giardino di fronte al piazzale del Convento e dove Mario Marti visse durante il periodo degli studi superiori al Liceo Classico \"Colonna\" di Galatina.\nAllievo di Luigi Russo, Marti studi\u00f2 presso la Scuola Normale Superiore di Pisa e si laure\u00f2 nel 1938 in Letteratura italiana presso l'Universit\u00e0 di Pisa, discutendo una tesi su Giacomo Leopardi, poi pubblicata a stampa nel 1944. Fu professore incaricato nella neonata universit\u00e0 leccese nel 1956.\nNel 1963 fu nominato professore di ruolo in Letteratura Italiana presso la Facolt\u00e0 di Lettere della stessa universit\u00e0 pur mantenendo a Roma il suo centro di studi e di ricerche filologiche.\nDal 01/11/1970 fu docente di Lingua e letteratura italiana presso la facolt\u00e0 di Magistero dell'Universit\u00e0 degli Studi di Bari, venendo eletto preside della Facolt\u00e0 di Lingue e letterature straniere dell'Universit\u00e0 di Bari per il triennio 1971-1973. Da marzo 1971 fu anche docente incaricato fuori sede presso la Facolt\u00e0 di Lettere dell'Universit\u00e0 di Lecce. A decorrere dal 01/11/1971 rassegn\u00f2 le dimissioni dalla Facolt\u00e0 di Magistero dell'Universit\u00e0 di Bari e si trasfer\u00ec all'Universit\u00e0 di Lecce, dove fu anche preside della Facolt\u00e0 di Lettere e poi rettore dal 1979 al 1981. \nMor\u00ec ultracentenario nel 2015. Dal 2001 era cittadino onorario di Lecce e professore emerito dell'Universit\u00e0. Consider\u00f2 sempre il Salento e Soleto la sua \"piccola Patria\" per una rifondazione della cultura letteraria intesa come ricerca storica dei testi, la loro introduzione critica, le annotazioni, gli indici."}
{"id": "1691312", "revid": "1873017", "url": "https://it.wikipedia.org/wiki?curid=1691312", "title": "Olympic Tower", "text": "L'Olympic Tower \u00e8 un grattacielo di 189\u00a0m di altezza per 51 piani situato a Manhattan, lungo la Fifth Avenue, all'altezza della \"51th street\".\nFinanziato da Aristotele Onassis, l'edificio fu progettato dallo studio di architettura Skidmore, Owings and Merrill nel 1976; contiene 225 appartamenti e pi\u00f9 di 23000\u00a0m\u00b2 di spazi destinati ad uffici e attivit\u00e0 commerciali. Tra le altre cose ospita gli uffici della NBA e l'esclusivo attico (su due piani) della famiglia Gucci. A New York City \u00e8 considerato uno dei pi\u00f9 lussuosi grattacieli della citt\u00e0."}
{"id": "1691324", "revid": "1776051", "url": "https://it.wikipedia.org/wiki?curid=1691324", "title": "Rock im Park 2001", "text": "Rock im Park 2001 \u00e8 il primo album dal vivo dei Limp Bizkit, pubblicato il 31 marzo 2008.\nL'album, della durata di 168 minuti, contiene quindici canzoni dei Limp Bizkit, cantate al Rock im Park il 1\u00ba giugno del 2001."}
{"id": "1691328", "revid": "155634", "url": "https://it.wikipedia.org/wiki?curid=1691328", "title": "Aventino (zona di Roma)", "text": "Aventino \u00e8 la zona urbanistica 1C del Municipio Roma I di Roma Capitale.\nPrende il nome dal colle Aventino sul quale si estende.\nGeografia fisica.\nTerritorio.\nSi estende, in diversa misura, sui rioni R. XII Ripa e R. XXI San Saba.\nLa zona confina:"}
{"id": "1691331", "revid": "834", "url": "https://it.wikipedia.org/wiki?curid=1691331", "title": "Tommaso Sanchez", "text": ""}
{"id": "1691333", "revid": "486946", "url": "https://it.wikipedia.org/wiki?curid=1691333", "title": "Fortis Juventus", "text": ""}
{"id": "1691334", "revid": "110157", "url": "https://it.wikipedia.org/wiki?curid=1691334", "title": "Embrace the Curse", "text": "Embrace the Curse \u00e8 il primo album full-length degli I Hate Kate.\nIl disco.\nL'album contiene diversi brani gi\u00e0 pubblicati nell'EP \"Act One\", ed anche altre canzoni precedentemente pubblicate e concesse in download gratuito tramite il loro sito web."}
{"id": "1691335", "revid": "287204", "url": "https://it.wikipedia.org/wiki?curid=1691335", "title": "Fort Saskatchewan", "text": "Fort Saskatchewan \u00e8 una citt\u00e0 di 24.149 abitanti (censimento del 2016) situata a 25 chilometri (16 miglia) a nord-est del centro di Edmonton, Alberta, Canada.\nStoria.\nNel 1875, sotto il comando dell'ispettore W.D. Jarvis, la North West Mounted Police ha stabilito Fort Saskatchewan come una fortezza sul fiume Saskatchewan. La fortezza fu poi incorporata come un villaggio nel 1899, un paese nel 1904 e una citt\u00e0 nel 1985.\nSociet\u00e0.\nEvoluzione demografica.\nNel 2006, Fort Saskatchewan aveva una popolazione di 14.957 abitanti, residenti in 5.825 abitazioni (un aumento del 14,0% dal 2001). La citt\u00e0 ha una superficie di 48,12\u00a0km\u00b2 (18,6\u00a0mi\u00b2) ed aveva dunque una densit\u00e0 di popolazione di 310,8\u00a0ab./km\u00b2 (805\u00a0ab./mi\u00b2).\nEconomia.\nLe industrie principali di Fort Saskatchewan sono l'agricoltura e l'industria pesante. Fort Saskatchewan fa parte dell\"'Alberta's Industrial Heartland\", la pi\u00f9 grande area industriale ad ovest di Toronto. Le compagnie competenti nel settore comprendono Dow Chemical, Sherritt International, Agrium, Shell Canada e Westaim. Queste aziende sono i principali datori di lavoro per i residenti di Fort Saskatchewan e zona circostante.\nServizi.\nFort Saskatchewan \u00e8 una comunit\u00e0 in piena espansione che offre molti servizi ai suoi residenti. Ha due scuole superiori, quattro scuole medie, e sette scuole elementari. Ha anche una grande piscina coperta con un hot-tub, sauna, oltre 35 chilometri (22 miglia) di piste ciclabili pavimentate, tre arene di hockey su ghiaccio al chiuso, un museo e numerosi parchi. Recentemente aperto, il \"Dow Centennial Centre\", un centro di polifunzionale, con un auditorium da 500 posti, un campo di calcio al coperto, una pista di pattinaggio e una struttura per il fitness.\nL\"'Elk Island National Park\" \u00e8 situato immediatamente a sud-est dalla citt\u00e0.\nSport.\nFort Saskatchewan \u00e8 sede del \"Fort Saskatchewan Athletics of the Sunburst Baseball League\". L'ex collegio e giocatori di baseball professionisti compongono il nucleo del club di baseball. I Fort Saskatchewan Traders sono stati a lungo una parte della citt\u00e0, anche se dopo la stagione 2006-2007, il team si \u00e8 trasferito a Saint Albert e la squadra \u00e8 stata rinominata \"The St. Albert Steel\"."}
{"id": "1691337", "revid": "123946339", "url": "https://it.wikipedia.org/wiki?curid=1691337", "title": "Palazzo dell'Arengario", "text": "Il palazzo dell'Arengario \u00e8 un edificio costituito da due costruzioni gemelle situato in Piazza del Duomo a Milano.\nStoria.\nFu costruito tra il 1936 e il 1956 su progetto degli architetti Portaluppi, Muzio, Galmanini, Magistretti e Griffini e decorato in facciata con bassorilievi di Arturo Martini. Prende il nome da \"arengario\", che \u00e8 sinonimo di \"broletto\", ovvero del termine con cui si definiva, in tempi antichi, la sede municipale di un comune. Poco lontano dal luogo dove sorge il moderno Palazzo dell'Arengario era infatti situato il \"Broletto Vecchio\", edificio poi ristrutturato e trasformatosi in Palazzo Reale.\nVincitore del concorso del 1937, il progetto per l'Arengario concluse il processo di rinnovamento urbanistico del centro di Milano, impostato dall'architetto Giuseppe Mengoni che aveva impresso un carattere monumentale all'area attorno al Duomo. L'Arengario fu infatti costruito dopo la demolizione della cosiddetta \"Manica Lunga\", ovvero di due ali sporgenti di Palazzo Reale verso piazza del Duomo, con la conclusione dei lavori che si ebbe con l'intervento di realizzazione della nuova Piazza Diaz.\nL'edificio \u00e8 costituito da due corpi di fabbrica uguali fronteggianti l'arco della Galleria sul lato opposto di Piazza del Duomo. L'impianto plastico doveva ridare equilibrio alla piazza segnando il passaggio dall'antico al moderno. \nLe facciate originali sono rivestite di marmo di Candoglia, aperte al primo e secondo livello da una doppia serie di alte arcate a tutto sesto, mentre nella base si aprono portali rettangolari, con cornici a raffinati motivi vegetali opera dello scultore Arturo Martini.\nDopo un periodo di abbandono, dopo la guerra, negli anni '50 fu ristrutturato e adibito a uffici comunali e provinciali.\nRistrutturazione e costituzione del Museo del Novecento.\nAll'inizio del 2009 inizi\u00f2 il cantiere che ha trasformato l'Arengario nella nuova sede del Museo del Novecento su progetto degli architetti Italo Rota e Fabio Fornasari. Inizialmente l'inaugurazione sarebbe dovuta essere nel dicembre del 2009, proprio nel centenario dell'edizione del Manifesto del Futurismo. Il Futurismo, il movimento artistico che lanci\u00f2 i movimenti d'avanguardie in Italia, riveste una grande importanza all'interno dell'esposizione museale con la presenza di molte opere legate al movimento di Marinetti e Boccioni e che compongono la pi\u00f9 completa collezione di quel movimento artistico.\nLe trasformazioni per l'apertura del museo hanno visto la costituzione di una lunga promenade tra le opere esposte, molte delle quali furono donate da privati nel corso del Novecento creando cos\u00ec un particolare legame con la citt\u00e0 che va oltre la mera collocazione in Piazza Duomo.\nQuesto legame \u00e8 sottolineato dalla rampa lunga 140 metri di collegamento dalla base della linea Metropolitana all'interno della torre che culmina sulla terrazza che dalla met\u00e0 del Novecento sovrasta Piazza Duomo. Lungo questo percorso non vi sono esposte opere d'arte ma da questo si passa ai locali del museo. \u00c8 un percorso esterno alle sale del museo e permette di vedere alcune opere che sono di suggerimento ai temi del museo stesso. In particolare si deve segnalare la presenza de Il Quarto Stato di Pellizza da Volpedo, opera che era precedentemente esposta alla Galleria di Arte Moderna, museo civico dedicato all'arte dell'Ottocento. La scelta di porlo all'inizio dell'itinerario espositivo del museo ne sottolinea il valore di icona del cambio di secolo.\nDal 19 dicembre 2007, sulla facciata del palazzo ricoperta per permettere i lavori, fu installata la prima media facciata italiana: uno schermo LED di denominato MIA (Milano In Alto). La \"mediafacciata\" milanese ha lo scopo di creare un canale diretto di comunicazione, aggiornato con la tecnologia mobile in tempo reale da una redazione giornalistica, fra la citt\u00e0 e i suoi cittadini. Al termine dei lavori la media facciata \u00e8 stata spostata in un altro luogo."}
{"id": "1691341", "revid": "125962425", "url": "https://it.wikipedia.org/wiki?curid=1691341", "title": "Chega de saudade", "text": "Chega de saudade \u00e8 una canzone composta da Vin\u00edcius de Moraes e Ant\u00f4nio Carlos Jobim. Portata al successo da Jo\u00e3o Gilberto con \"Bim-bom\" sul lato B del 78 giri, \u00e8 considerata il brano che ha dato inizio al genere della bossa nova brasiliana.\nLa composizione.\n\"Chega de saudade\" nacque dapprima come creazione musicale. Tom Jobim si trovava temporaneamente a Po\u00e7o Fundo dove era andato a trovare i genitori, e l\u00e0 sent\u00ec un giorno una ragazza al servizio della madre intonare il motivo di uno choro molto complicato mentre puliva il pavimento. Rimastone impressionato, accompagnandosi con la chitarra abbozz\u00f2 una struttura melodica che si rifaceva a uno chorinho, e al suo ritorno a Rio de Janeiro chiese a Vin\u00edcius De Moraes, con cui era legato da un fertile sodalizio artistico, di scrivere un testo che si adattasse alla musica. In attesa di perfezionamento la canzone fu accantonata finch\u00e9 dopo pi\u00f9 di un anno venne casualmente ripescata in un incontro fra il musicista e Jo\u00e3o Gilberto, e trov\u00f2 posto nell\u2019album di Elizete Cardoso \"Canc\u00e3o do amor demais\".\n\"Chega de saudade\" aveva riscosso il plauso di tutto il Brasile e dei paesi d\u2019Oltreoceano. Conteneva una serie di motivi dalle linee melodiche e armoniche che ricordavano quelle dei \"tunes\" appartenenti al repertorio del jazz moderno, sostenute da un ritmo assimilabile a quello del samba ma pi\u00f9 scorrevole (otto colpi fondamentali per battuta, pi\u00f9 vari accenti in controtempo) e soave.\nLa canzone del 1958, storicamente il primo samba della bossa nova, rappresentava il manifesto di un nuovo modo di vivere e di esprimere questo sentimento.\nIl successo.\nBen prima della pubblicazione del brano su vinile, a Rio de Janeiro nella cerchia ristretta degli appassionati circolavano dei nastri amatoriali in cui Jo\u00e3o Gilberto si esibiva in alcune esecuzioni vocali e strumentali fra le quali \"Chega de saudade\". Gli ascoltatori rimanevano ipnotizzati dalla innovativa \"batida\" introdotta da Gilberto che consisteva in una nuova tecnica di scandire il ritmo con la chitarra, e facevano a gara per imparare a riprodurla, magari aiutati da strumentisti pi\u00f9 esperti come Roberto Menescal e Carlos Lyra.\nLa prima apparizione ufficiale del motivo ebbe luogo nel disco di Elizete Cardoso \"Can\u00e7\u00e3o do amor demais\", pubblicato nel maggio 1958, e in quell\u2019occasione Gilberto accompagnava la cantante alla chitarra in due brani, \"Chega de saudade\" e \"Outra vez\". L\u2019album della Cardoso pass\u00f2 inosservato, anche per l\u2019irrilevanza sul mercato della casa discografica che distribuiva il disco. Infine, a luglio del 1958, nel corso di tempestose sedute in sala di registrazione, la composizione fu incisa su disco anche da Jo\u00e3o Gilberto. Inizialmente l\u2019accoglienza fu tiepida a causa dei rari passaggi radiofonici, perci\u00f2 si decise per un lancio in grande stile sul mercato di San Paolo, fra le perplessit\u00e0 della dirigenza paulista della casa discografica Odeon che riteneva la canzone non adatta ai gusti musicali correnti. Smentendo le riserve il disco si piazz\u00f2 al primo posto nelle vendite e, spinto dalle telefonate degli ascoltatori, il brano divenne prima la sigla di un programma radiofonico musicale molto popolare a San Paolo e sull\u2019onda del successo fu poi eseguito da Gilberto in una trasmissione televisiva assai seguita a Rio. Negli ultimi cinque mesi del 1958 il 78 giri fu venduto in 15.000 copie, e secondo alcune stime il disco ha venduto pi\u00f9 di mezzo milione di copie nel solo Brasile.\nReinterpretazioni.\nIl brano divenne presto molto popolare anche oltre i confini brasiliani, meritando l\u2019attenzione di artisti famosi e trovando posto nei loro album. Le incisioni pi\u00f9 rilevanti sono le seguenti:"}
{"id": "1691342", "revid": "135224", "url": "https://it.wikipedia.org/wiki?curid=1691342", "title": "Endodonzista", "text": ""}
{"id": "1691345", "revid": "599013", "url": "https://it.wikipedia.org/wiki?curid=1691345", "title": "Marcelo dos Reis Soares", "text": "Carriera.\nPivot brasiliano naturalizzato spagnolo dopo quasi dieci anni di carriera nella massima divisione spagnola, ha costituito uno dei punti di forza della nazionale spagnola sin dalla sua naturalizzazione. A oggi ha disputato 41 incontri con le \"furie rosse\", conquistando il titolo di campione del mondo al FIFA Futsal World Championship 2004 in Guatemala, e due volte il titolo di campione d'Europa nel 2005 in Repubblica Ceca e nel 2007 in Portogallo. Precedentemente aveva disputato e vinto con la nazionale brasiliana la Ta\u00e7a Am\u00e9rica 1995.\nA livello di club, Marcelo dopo essere migrato dal Brasile (dove aveva vinto sei campionati statuali), non ha praticamente vinto nulla, pur avendo disputato molte stagioni in squadre di primo piano come l'F\u00fatbol Sala Garc\u00eda, il Polaris World Cartagena e l'Azkar Lugo FS. Alla fine della stagione 1998-1999 si \u00e8 laureato cannoniere scelto della LNFS ed \u00e8 stato votato miglior pivot della stagione."}
{"id": "1691349", "revid": "217830", "url": "https://it.wikipedia.org/wiki?curid=1691349", "title": "Gran Premio motociclistico di Spagna 2008", "text": "Il Gran Premio motociclistico di Spagna 2008 corso il 30 marzo, \u00e8 stato il secondo Gran Premio della stagione 2008 nonch\u00e9 la cinquantanovesima edizione dello stesso, cinquantaquattresimo corso nel contesto del motomondiale. Nelle gare si sono registrate le vittorie di: Daniel Pedrosa nella MotoGP, Mika Kallio nella classe 250 e Simone Corsi nella classe 125.\nMotoGP.\nQualifiche.\nDa rimarcare in qualifica la prestazione di Jorge Lorenzo, che dopo un primo tentativo in cui gira per undici volte consecutive sotto 1'40.6, alla seconda ripartenza dai box supera il record del circuito con 1'38.964, migliorando di un decimo di secondo quello segnato da Loris Capirossi nel 2006.\nAl terzo ed al quarto tentativo si migliora ancora di qualche decimo, finch\u00e9 al primo giro del quinto ed ultimo fa un ulteriore miglioramento di mezzo secondo: 1'38.189, abbassando il record di 875 millesimi e conquistando la seconda pole position consecutiva in MotoGP.\nAnche Daniel Pedrosa, Colin Edwards e Nicky Hayden vanno sotto il tempo di Capirossi nel 2006, mentre Valentino Rossi lo eguaglia."}
{"id": "1691350", "revid": "2110845", "url": "https://it.wikipedia.org/wiki?curid=1691350", "title": "Jacques Couelle", "text": "Biografia.\n\u00c8 stato uno dei tre architetti (gli altri sono Luigi Vietti, Michele Busiri Vici, e suo figlio Savin Couelle) che hanno inventato lo stile della Costa Smeralda.\nNato in Francia, nel 1922 inizia la sua carriera con la ricerca e lo studio di materiali moderni per l'edilizia. \nLa sua architettura si caratterizza immediatamente per l'utilizzo di questi materiali, i quali gli consentono la massima plasticit\u00e0 e fantasia.\nEgli si considerava un architetto-scultore ed infatti realizza i suoi modelli approntandone le armature con legno, fil di ferro e calce. Una volta realizzate in scala reale le sue case arrivano a stravolgere la tradizionale morfologia delle forme architettoniche divenendo delle vere e proprie sculture. In esse infatti \u00e8 stata abbandonata la rigidezza delle linee e abolito l'uso dell'angolo retto per far spazio a linee morbide e arrotondate.\nDi carattere eccentrico, fu amico di Pablo Picasso e Salvador Dal\u00ed. Per i suoi meriti artistici, gli viene assegnata la Legion d'Onore all'Accademia Francese. \nNei primi anni sessanta viene convocato dal Principe Karim Aga Khan IV per far parte del Comitato d'Architettura della Costa Smeralda.\nQui mette in pratica la sua particolare tecnica architettonica utilizzando i materiali poveri della Sardegna, soprattutto granito e legno. \nIn Costa Smeralda costruisce con il figlio Savin l'Hotel \"Cala di Volpe\" e la sua villa scolpita nella roccia ad Abbiadori, oltre a numerose ville e residenze di lusso. \nMorte.\nDopo una lunga carriera muore all'et\u00e0 di 93 anni"}
{"id": "1691356", "revid": "1566286", "url": "https://it.wikipedia.org/wiki?curid=1691356", "title": "Annibale Ninchi", "text": "Biografia.\nNasce a Bologna il 20 novembre 1887 da Arnaldo e da Lidia Bedetti; il padre Arnaldo, di origini anconetane, \u00e8 colonnello del Genio.\nNel 1903 si iscrive a Firenze alla Regia Scuola di recitazione Tommaso Salvini diretta da Luigi Rasi. Annibale Ninchi \u00e8 stato il primo dei tanti Ninchi attori e persone di spettacolo; tra questi, il fratello Carlo Ninchi e la figlia di suo cugino Ave Ninchi.\nNel 1910 viene iniziato in Massoneria nella loggia \"XI Settembre 1860\" di Pesaro.\nIl suo primo ruolo cinematografico da protagonista \u00e8 in \"Scipione l'Africano\" di Carmine Gallone (1937), in cui ha una piccola parte anche suo fratello Carlo.\nNei primi anni sessanta, Federico Fellini lo sceglie per interpretare il padre del suo \"alter ego\" cinematografico Marcello Mastroianni in due suoi capolavori: \"La dolce vita\" (1960, il padre di Marcello) e \"8\u00bd\" (1963, il padre di Guido).\nAttivit\u00e0 teatrale.\nNel 1910 \u00e8 primo attore giovane nella compagnia di Giacinta Pezzana e Flavio And\u00f2. Nel 1911 entra a far parte come primo attore del teatro Argentina di Roma. Nel periodo 1914-1916 \u00e8 direttore artistico della \"Compagnia drammatica\" di Roma.\nNel 1919 \u00e8 capocomico della compagnia Ernesto Ferrero - Maria Letizia Celli; trionfa nella parte di Glauco nell'opera omonima di E. L. Morselli. Negli anni successivi crea la \"Compagnia drammatica italiana Annibale Ninchi\" della quale \u00e8 primo attore.\nNel 1925, con la propria Compagnia di giro, interpreta \"Le coc\u00f9 magnifique\". Lo spettacolo viene sospeso dal Governo fascista.\nNel 1936 \u00e8 \"Edipo a Colono\" al teatro greco di Siracusa per l'Istituto del dramma antico.\nNel 1937, per la Compagnia dannunziana, interpreta Aligi ne \"La figlia di Iorio\" di Gabriele D'Annunzio. Nello stesso anno, per l'Istituto del dramma antico di Siracusa, interpreta il \"Ciclope\" di Euripide.\nNel 1938, \u00e8 capocomico nella \"Compagnia Ninchi-Abba-Pilotto\", associata a Maria Melato.\nNel 1939, \u00e8 protagonista ne \"Il ventaglio\" di Carlo Goldoni, in \"Aminta\" di Torquato Tasso, nell\"'Aiace\" di Sofocle ed in \"Ecuba\" di Euripide.\nNel 1944-1945 porta sulle scene del teatro Eliseo di Roma \"La guerra di Troia non si far\u00e0\" di Jean Giraudoux. Nello stesso anno \u00e8 interprete delle tragedie shakespeariane \"Otello\", \"Amleto\", \"Macbeth\" e \"Re Lear\".\nSuccessivamente, debutta a San Miniato con la \"Veglia d'armi\" di Diego Fabbri e porta la \"pi\u00e8ce\" in tourn\u00e9e in tutta Italia. Interpreta in varie riprese il \"Cyrano de Bergerac\" di Edmond Rostand ed \u00e8 Neri Chiaramantesi ne \"La cena delle beffe\" di Sem Benelli.\nNel 1957, per il Piccolo Teatro di Bolzano recita il \"Re Lear\" di William Shakespeare, per la regia di Fantasio Piccoli.\nNel 1965 a Napoli \u00e8 il \"grande inquisitore\" in \"Santa Giovanna\" di George Bernard Shaw. Nello stesso anno interpreta \"Corruzione al Palazzo di Giustizia\" di Diego Fabbri.\nSi ritira dalle scene nel 1966.\nProsa radiofonica e incisioni.\nPer la radio italiana, ha recitato \"Aspettando Godot\" di Samuel Beckett, \"Il cardinale Lambertini\" di Alfredo Testoni, \"Il beffardo\" di Nino Berrini e molte altre \"pi\u00e8ces\" teatrali.\nPer la radio svizzera, ha interpretato le principali tragedie del teatro greco classico.\nPer la Fonit Cetra incide l\"'Iliade\" di Omero, \"Meriggio\" dalle \"Laudi\" di Gabriele D'Annunzio e \"Una mattina alla stazione d'autunno\" di Giosu\u00e8 Carducci.\nAttivit\u00e0 di scrittore e di insegnante.\nAnnibale Ninchi ha scritto numerosi testi teatrali e anche un libro autobiografico, \"Annibale Ninchi racconta... (Pagine spregiudicate di un chierico-vagante)\". In questo libro, Annibale Ninchi narra la vita degli attori all'inizio del '900 nelle Compagnie di giro e la sua esperienza personale in quegli anni.\nHa insegnato per molti anni all'Accademia Nazionale di Arte Drammatica \"Silvio D'Amico\" di Roma.\nCollaborazioni con altri artisti.\nPer l'attivit\u00e0 di interprete del teatro classico, Annibale Ninchi \u00e8 stato in rapporti di amicizia con i principali studiosi del proprio tempo: Ettore Romagnoli, Manara Valgimigli, Concetto Marchesi. Ha avuto rapporti di amicizia anche con scrittori come Fabio Tombari, Diego Fabbri, E. L. Morselli, Cesare Giulio Viola, Cesare Vico Ludovici, Anton Giulio Bragaglia, Vincenzo Errante e Marino Moretti.\nAttivit\u00e0 cinematografica.\nDi Annibale Ninchi, oltre ai film muti smarriti che ha interpretato, bisogna ricordare le interpretazioni in film sonori: ha recitato da protagonista in \"Fiordalisi d'oro\" di Giovacchino Forzano, poi ha interpretato il ruolo di Publio Cornelio Scipione nel film \"Scipione l'Africano\", il primo kolossal italiano con audio sonoro, diretto da Carmine Gallone.\n\u00c8 presente anche in \"Adriana Lecouvreur\" per la regia di Guido Salvini, e persino in due film diretti da Federico Fellini, il quale riconosce in lui la figura idealizzata di suo padre: \"La dolce vita\" (1960) e \"8\u00bd\" (1963).\nRecita anche in due produzioni francesi del 1961: \"Che gioia vivere\" di Ren\u00e9 Cl\u00e9ment e in \"Les grandes personnes\" di Jean Val\u00e8re."}
{"id": "1691357", "revid": "73843", "url": "https://it.wikipedia.org/wiki?curid=1691357", "title": "Michael Supnick", "text": "Biografia.\nIn U.S.A. studia prima alla Indiana University, Bloomington poi in seguito al Berklee College of Music di Boston.\nRisiede in Italia dal 1986, dove vive nella zona ovest della capitale insieme alla moglie Jole e ai due figli Davide ed Aurora; \u00e8 diventato uno dei principali artisti di New Orleans jazz.\nGuida la Sweetwater Jazz Band, da lui fondata nel 1996.\nCuriosit\u00e0.\nNel film Forever Blues diretto e interpretato da Franco Nero, dove Nero fa la parte di un trombettista blues, l'esecuzione delle musiche con la tromba sono state doppiate da Michael Supnick che appare anche come trombonista nel video. Nella scena finale le mani appartengono a Michael Supnick che diteggia lo strumento che appare in mano a Franco Nero.\nRadio e Televisione.\nPer Radio RAI:\nTrasmissioni televisive RAI:\nPer Canale 5:\nPer Stream TV:"}
{"id": "1691363", "revid": "293539", "url": "https://it.wikipedia.org/wiki?curid=1691363", "title": "Romolo Liverani", "text": "Biografia ed opere.\nFu allievo prediletto di Pietro Tomba nella locale scuola di architettura. Dal 1824 era gi\u00e0 attivo come acclamato scenografo nei teatri di Faenza, Ravenna, Senigallia e Lugo. Lavor\u00f2 in tutta l'Italia settentrionale e centrale presso i pi\u00f9 importanti teatri, ma particolarmente in Romagna e a Faenza. Straordinario interprete della decorazione faentina dell'Ottocento, prosegu\u00ec con il fratello maggiore Antonio la tradizione neoclassica inaugurata da Felice Giani arricchendola di stilemi romantici.\nNel 1830 esegu\u00ec decorazioni prospettiche nel Palazzo Mazzolani, del 1831 \u00e8 lo scomparto della Chiesa di San Vitale, del 1837 i decori di Villa Rotonda, nel '39 il convento di San Domenico, nel 1840 decor\u00f2 lo studiolo di Palazzo Gessi, e del 1842 sono le decorazioni di Palazzo Pasolini Zanelli. Negli stessi anni opera con il fratello Antonio in molti palazzi e case faentine.\nNel 1843 fu attivo nelle dimore patrizie di Ravenna. Verso il 1848 dipinse le lunette dipinte nel Palazzo Laderchi a Faenza raffiguranti le due ville di campagna di propriet\u00e0 dei Conti Laderchi: villa il \u201cPrato\u201d e la villa di Prada. L'anno 1851 cur\u00f2 la realizzazione del teatrino Perticari di Sant'Angelo in Lizzola. Tra il 1852 e il 1857 esegu\u00ec, sempre col fratello, la decorazione della Cappella dell'Immacolata della Chiesa di San Girolamo all'Osservanza di Faenza, dedicandola al padre, morto nel 1848.\nNegli anni 1856 e 1858 restaur\u00f2 le chiese del Suffragio e di San Maglorio. Negli stessi anni, tra il 1850 e il 1865, realizz\u00f2 le scenografie per il nuovo presepe dei Conti Zucchini. Tra altri lavori nelle chiese, dipinse nel 1859 due lunette nella cappella del Crocifisso nella Cattedrale di Faenza. Comp\u00ec numerosi viaggi per le terre di Romagna, registrando puntualmente nei suoi taccuini scorci di citt\u00e0, paesi e paesaggi.\nEbbe rapporti di lavoro molto stretti con gli artisti ravennati Odoardo Gardella e Luigi Ricci."}
{"id": "1691369", "revid": "1776051", "url": "https://it.wikipedia.org/wiki?curid=1691369", "title": "Zebrahead (EP)", "text": "Zebrahead, noto anche come \"Yellow\", \u00e8 il primo album della band statunitense Zebrahead, ed appartiene alla fase iniziale del gruppo in cui lo stile era orientato verso il funk metal/alternative metal. \u00c8 stato pubblicato nel 1998 sotto la Doctor Dream Records."}
{"id": "1691372", "revid": "339392", "url": "https://it.wikipedia.org/wiki?curid=1691372", "title": "Luigi Augusto di Borbone del Maine", "text": ""}
{"id": "1691373", "revid": "174925", "url": "https://it.wikipedia.org/wiki?curid=1691373", "title": "Fl\u00e8che Braban\u00e7onne", "text": ""}
{"id": "1691377", "revid": "91792", "url": "https://it.wikipedia.org/wiki?curid=1691377", "title": "Chiesa di San Rocco (Cittanova)", "text": "La chiesa di San Rocco, \u00e8 un luogo di culto cattolico di Cittanova.\nStoria.\nTra le pi\u00f9 grandi della provincia di Reggio Calabria, la chiesa venne costruita sul sito dove sorgeva precedentemente il Convento degli Alcanterini edificato nel 1728. Il terremoto del 1783 distrusse completamente il complesso monastico, si salvarono solo le statue di San Rocco e San Pasquale, un calice di argento cesellato ed una colonna di pietra sormontata da una croce in ferro.\nLa ricostruzione fu intrapresa a partire dal 1835, su progetto dell'architetto Vincenzo Tarsitani, e la chiesa di San Rocco venne completata nei primi anni del XX secolo grazie all'impegno del sacerdote Giacomo Petropaolo.\nDescrizione.\nOpere di rilievo all'interno della chiesa:"}
{"id": "1691379", "revid": "15756", "url": "https://it.wikipedia.org/wiki?curid=1691379", "title": "Andreu Linares", "text": "Carriera.\nLaterale d'attacco, ha militato \u2013 spesso in coppia con il gemello Joan \u2013 in diverse tra le migliori societ\u00e0 spagnole. Ha vinto numerose competizioni nazionali e internazionali, tra le quali spiccano cinque campionati, tre Coppe di Spagna, quattro supercoppe, due Coppe UEFA, una Coppa delle Coppe, quattro Coppe Intercontinentali. Al termine della stagione 1996-97 \u00e8 stato nominato giocatore rivelazione della LNFS, mentre nel 2000 e nel 2002 \u00e8 stato eletto miglior ala sinistra del campionato spagnolo."}
{"id": "1691382", "revid": "1048993", "url": "https://it.wikipedia.org/wiki?curid=1691382", "title": "Carlo Ninchi", "text": "Biografia.\nFratello di Annibale (1887-1967) e cugino del padre di Ave (1915-1997), debutt\u00f2 nella compagnia del fratello impersonando Pilade nell\"'Oreste\" di Alfieri, per poi essere chiamato nelle maggiori compagnie teatrali italiane dove si trov\u00f2 a dividere la scena con altri futuri grandi quali Paolo Stoppa e Gino Cervi.\nA partire dalla met\u00e0 degli anni Trenta, si avvicin\u00f2 all'industria cinematografica. Si riveler\u00e0 un felice connubio che lo porter\u00e0 ad incarnare numerosi personaggi drammatici, spesso di derivazione letteraria come il manesco Compare Alfio della \"Cavalleria rusticana\" (1939) di Amleto Palermi, accanto alla sex-symbol del Regime, Doris Duranti; il tormentato Innominato dai manzoniani \"Promessi sposi\" (1941), diretto da Mario Camerini con gran dispendio produttivo (venne ricostruito in studio il Duomo di Milano come appariva nel 1627) e un cast di lusso per l'epoca; ma soprattutto il Conte Ugolino di derivazione dantesca, nell'omonimo film (1949) di Riccardo Freda, forse il pi\u00f9 alto risultato per Ninchi, sempre a suo agio nelle interpretazioni drammatiche che gli permettevano di sfoderare la sua robusta formazione teatrale. \nAltrettanto magistrale la sua parte nello stupendo film \"Desiderio\" di Roberto Rossellini (1946), dove impersona l'ultima speranza per Paola di affrancarsi dalla prostituzione.\nComparve anche nel kolossal \"Fabiola\" (1948) di Alessandro Blasetti e in \"Messalina\" (1951) di Carmine Gallone. Nonostante tutto, rimangono indimenticabili anche sue caratterizzazioni comiche se non addirittura auto-parodistiche: valga per tutte il redivivo Pep\u00e8 Le Mok\u00f2 nel gustoso \"Tot\u00f2 le Mok\u00f2\" (1949) di Carlo Ludovico Bragaglia.\nA partire dagli anni cinquanta la qualit\u00e0 artistica dei suoi film registr\u00f2 un notevole calo; uniche eccezioni lo sceneggiato televisivo \"Il conte di Montecristo\" (1966) e il film \"La ciociara\" (1960).\nSuo nipote Alessandro, nato nel 1935, segu\u00ec inizialmente la carriera attoriale, per poi abbracciare quella registica."}
{"id": "1691387", "revid": "21880", "url": "https://it.wikipedia.org/wiki?curid=1691387", "title": "Pristiophoriformes", "text": ""}
{"id": "1691402", "revid": "125374947", "url": "https://it.wikipedia.org/wiki?curid=1691402", "title": "Confiteor", "text": "Il Confiteor \u00e8 una tradizionale preghiera penitenziale del rito romano. I libri liturgici per la Messa tridentina prescrivono il suo uso all'inizio della messa (dopo la recita del Salmo 42), nell'ora di compieta e all'inizio dei sacramenti dell'unzione degli infermi e della penitenza. I libri successivi al Concilio Vaticano II lo presentano come una delle forme dell'atto di penitenza con cui si inizia la celebrazione della messa, in alternativa con altre formule.\nNella messa tridentina esso viene recitato prima dal celebrante e poi dai ministri o (a partire dal XX secolo per influsso del movimento liturgico) dal popolo. Dopo ognuna delle due volte lo segue una preghiera, il \"Misereatur\", per chi l'ha recitato. Poi il sacerdote d\u00e0 l'assoluzione dai peccati veniali con la preghiera \"Indulgentiam\".\nNella messa riformata dopo il Concilio Vaticano II il Confiteor, se si usa, \u00e8 recitato in comune da tutta l'assemblea.\nAl di fuori della messa pu\u00f2 esser recitato, con piccole varianti, nella preghiera individuale. Per esempio pu\u00f2 sostituire o seguire l'esame di coscienza previsto nella compieta. \nStoria.\nMentre le liturgie orientali iniziano con una confessione dei peccati fatta dal celebrante, i pi\u00f9 antichi documenti del rito romano presentano la messa che ha principio con l'introito, sebbene il celebrante potrebbe aver recitato una confessione simile al \"confiteor\" come preghiera privata in sacrestia. Solo nel X o XI secolo ci sono prove della preparazione della messa recitata all'altare.\nFuori della messa alcune preghiere simili al confiteor apparivano gi\u00e0 in precedenza. La \"Regola Canonica\" di Crodegango di Metz (morto nel 743) raccomanda: \"Prima di tutto prostratevi umilmente alla vista di Dio... e pregate la Beata Maria con i santi apostoli e martiri e confessori di pregare il Signore per voi.\" Egberto di York (morto nel 766) d\u00e0 una forma breve che \u00e8 il germe della preghiera presente: \"Dite a colui a cui desiderate confessare i vostri peccati: per mia colpa ho troppo peccato in pensieri, parole e opere.\" In risposta il confessore diceva quasi esattamente il \"Misereatur\".\nIl \"Confiteor\" \u00e8 menzionato per la prima volta come parte dell'introduzione della messa da Bernoldo di Costanza (morto nel 1100) nella forma: \"Confiteor Deo omnipotenti, istis Sanctis et omnibus Sanctis et tibi frater, quia peccavi in cogitatione, in locutione, in opere, in pollutione mentis et corporis. Ideo precor te, ora pro me\". Seguono il \"Misereatur\" e l\"Indulgentiam\", il primo leggermente differente, ma il secondo identico al testo del messale del 1962. La forma del \"confiteor\" del 1962 si trova identica nell'\"Ordo Romanus XIV\" del XIV secolo con una leggera variante: \"Quia peccavi nimis cogitatione, delectatione, consensu, verbo et opere\" e compare parola per parola in un decreto del Terzo Concilio di Ravenna (1314). \nComunque, la forma, e specialmente l'elenco dei santi invocati, variavano considerabilmente durante il Medioevo. In molti messali \u00e8 pi\u00f9 breve: \"Confiteor Deo, beatae Mari\u00e6, omnibus sanctis et vobis\". Nel Messale di Paolo III (1534-1549) \u00e8: \"Confiteor Deo omnipotenti, B. Mari\u00e6 semper Virgini, B. Petro et omnibus Sanctis et vobis Fratres, quia peccavi, mea culpa: precor vos orare pro me\". La forma scelta per il messale tridentino di papa Pio V (1570) fu l'unica in uso nel rito romano fino al 1969, ad eccezione dei certosini, carmelitani e domenicani, i cui messali al momento del concilio di Trento erano pi\u00f9 antichi di 200 anni. Queste tre forme erano piuttosto brevi e contenevano solo un \"mea culpa\"; i domenicani invocano, accanto alla Beata Vergine, san Domenico. Inoltre, altri ordini ebbero il privilegio di aggiungere il nome del proprio fondatore dopo quello di san Paolo (ad esempio i francescani), e il patrono del luogo fu pure inserito in questo punto in alcuni usi locali.\nTesti.\nTesto latino nel messale tridentino.\nDi seguito si riporta il testo latino e traduzione, con note gestuali fra parentesi quadre.\n\"S.\" indica le parole pronunciate soltanto dal sacerdote (celebrante), mentre \"C.\" indica le parole pronunciate dal chierico o dall'assemblea di tutti i presenti:.\n\u00ab[\"Nota\": al Confiteor si sta si sta mediocremente inchinati fin dopo il Misereatur del sacerdote; alle parole \"tibi, Pater\" e \"te, Pater\" alquanto rivolti verso il celebrante].\nS. Confiteor Deo omnipotenti, beatae Mariae semper Virgini, beato Micha\u00ebli Archangelo, beato Ioanni Baptistae, sanctis apostolis Petro et Paulo, omnibus Sanctis et vobis, fratres, quia peccavi nimis cogitatione, verbo et opere, mea culpa, mea culpa, mea maxima culpa.\n[\"Nota\": Si percuote tre volte il petto con la mano destra distesa e le dita unite].\nIdeo precor beatam Mariam semper Virginem, beatum Micha\u00eblem Archangelum, beatum Ioannem Baptistam, sanctos Apostolos Petrum et Paulum, omnes Sanctos et vos, fratres, orare pro me ad Dominum Deum nostrum.\nC. Misereatur tui omnipotens Deus et, dimissis peccatis tuis, perducat te ad vitam aeternam.\nS. Amen.\nC. Confiteor Deo omnipotenti, beatae Mariae semper Virgini, beato Micha\u00ebli Archangelo, beato Ioanni Baptistae, sanctis apostolis Petro et Paulo, omnibus Sanctis et tibi, pater, quia peccavi nimis cogitatione, verbo et opere, mea culpa, mea culpa, mea maxima culpa.\n[\"Nota\": Si percuote tre volte il petto con la mano destra distesa e le dita unite].\nIdeo precor beatam Mariam semper Virginem, beatum Micha\u00eblem Archangelum, beatum Ioannem Baptistam, sanctos Apostolos Petrum et Paulum, omnes Sanctos et te, pater, orare pro me ad Dominum Deum nostrum.\nS. Misereatur vestri omnipotens Deus et, dimissis peccatis vestris, perducat vos ad vitam aeternam.\nC. Amen.\nS. Indulgentiam, absolutionem et remissionem peccatorum nostrorum tribuat nobis omnipotens et misericors Dominus.\n[\"Nota\": si fa il Segno della Croce].\nC. Amen.\u00bb\nNella Messa senza popolo il Confiteor viene detto dal solo sacerdote e le parti del ministro non vengono dette.\nFino al 1962 un secondo Confiteor era recitato dal diacono o dal ministro dopo la comunione del celebrante, mentre restavano genuflessi. Nella Messa cantata questo era l'unico Confiteor che il popolo poteva ascoltare; dalla prima met\u00e0 del XX secolo era uso che il popolo lo recitasse insieme al diacono o al ministro. Alla Messa pontificale il secondo Confiteor era cantato. Dopo il secondo Confiteor il celebrante genufletteva verso l'altare e quindi si rivolgeva verso il popolo con la faccia verso il lato dell'Epistola dicendo \"Misereatur vestri\" e \"Indulgentiam, absolutionem et remissionem peccatorum vestrorum tribuat vobis omnipotens et misericors Dominus.\". Pur essendo stato espunto dal Messale del 1962, il secondo Confiteor da alcuni \u00e8 stato conservato nella prassi.\nGesto.\nIl Messale tridentino prescrive che recitando il \"Confiteor\" ci si batta il petto tre volte alle parole \"mea culpa, mea culpa, mea maxima culpa\". Il messale successivo al Vaticano II dice solo di battersi il petto, senza specificare il numero delle volte. La Sezione per il Culto Divino della Congregazione per il Culto Divino e la Disciplina dei Sacramenti ha chiarito che \u00e8 sufficiente battersi una volta il petto.\nMentre pronuncia il \"Confiteor\" fino all'Amen dopo il \"Misereatur tui\" il sacerdote sta profondamente chinato verso l'altare; alla Messa solenne si volge verso i ministri dicendo \"vobis, fratres\" e \"vos, fratres\". I ministri stanno in ginocchio, profondamente chinati verso il sacerdote mentre dicono il \"Misereatur tui\", poi verso l'altare recitando il \"Confiteor\" e si volgono verso il sacerdote alle parole \"tibi, pater\" e \"te, pater\", rimangono chinati ascoltando il \"Misereatur vestri\" fino all'inizio dell'assoluzione \"Indulgentiam\".\nCuriosit\u00e0.\nAlan Menken e Stephen Schwartz hanno preso il primo verso di questo testo sacro per la colonna sonora Fuoco dell'Inferno nel film Disney Il gobbo di Notre Dame."}
{"id": "1691405", "revid": "125974486", "url": "https://it.wikipedia.org/wiki?curid=1691405", "title": "Mykola\u00efv", "text": "Mykola\u00efv (; ) \u00e8 una citt\u00e0 dell'Ucraina di 476.101 abitanti. \u00c8 il capoluogo e centro maggiore dell'oblast' di Mykola\u00efv oltre che la nona citt\u00e0 ucraina per numero di abitanti.\nGeografia fisica.\nMykola\u00efv sorge su una penisola a 65\u00a0km dal Mar Nero lungo l'estuario del fiume Bug Meridionale (che qui riceve il suo tributario Inhul). Situata nel centro-sud della propria oblast', nell'Ucraina meridionale, dista 480 km dalla capitale Kiev e circa 130 km da Odessa.\nSia il fiume Inhul sia il fiume Bug meridionale seguono corsi molto tortuosi poco prima di unirsi a nord-est del centro di Mykola\u00efv. Questo fa s\u00ec che la sezione settentrionale dell'abitato di Mykola\u00efv sia caratterizzata dalla presenza di diverse penisole lunghe e strette.\nStoria.\nLa citt\u00e0 fu fondata dal governatore generale della Nuova Russia principe Grigorij Aleksandrovi\u010d Pot\u00ebmkin il 27 agosto 1789 come \"Cantiere navale sul fiume Inhul\". Il nuovo impianto cantieristico si riveler\u00e0 di fondamentale importanza per la Marina imperiale russa nel corso della guerra contro i turchi del 1787-92. Successivamente Pot\u00ebmkin fece chiamare la nuova citt\u00e0 Nikolaev poich\u00e9 il 6 dicembre 1788, il giorno di San Nicola, le truppe al suo comando avevano conquistato la piazzaforte ottomana di O\u010dakiv.\nNikolaev divenne poi sede della Flotta del Mar Nero della Marina imperiale e nel corso della guerra di Crimea divenne una delle principali basi logistiche russe. Sul finire del XIX\u00b0 secolo divenne il principale porto d'esportazione del grano ucraino e parallelamente inizi\u00f2 a svilupparsi anche come centro industriale. \nNel corso della guerra civile russa fu brevemente occupata da un corpo di spedizione francese in appoggio all'Armata Bianca. Occupata dalle truppe naziste il 16 agosto 1941, a Nikolaev ed in il suo territorio furono uccisi oltre 35.000 civili, in particolare ebrei e comunisti. Per tutta la durata dell'occupazione tedesca fu attivo in citt\u00e0 un gruppo di partigiani dedito alla guerriglia. Fu liberata dall'Armata Rossa il 28 marzo 1944. \nNel secondo dopoguerra furono espansi e costruiti nuovi cantieri navali facendo diventare Nikolaev uno dei principali centri cantieristici dell'Unione Sovietica. Proprio per questa sua peculiarit\u00e0 fu dichiarata citt\u00e0 chiusa.\nA seguito dell'indipendenza dell'Ucraina nel 1991, ha assunto il nome attuale, in sostituzione di quello in lingua russa.\nSociet\u00e0.\nPopolazione.\nSecondo il censimento del 2001, il 72,7% dei residenti nel comune sono di etnia ucraina e il 23,1% di etnia russa. Mykola\u00efv, gi\u00e0 Nikolaev fino al 1991, \u00e8 infatti una delle parti dell'Ucraina, in cui domina la lingua russa. Dai dati statistici demografici risulta infatti che, come lingua materna, il 56,81% dei nativi della citt\u00e0 usa correntemente, abitualmente se non esclusivamente, il russo ed il 42,17% l'ucraino.\nAlcune statistiche indipendenti menzionano invece un pi\u00f9 alto numero di abitanti di madrelingua russa. Cos\u00ec \u00e8 risultato infatti da uno studio demografico condotto a partire dal 2004, che il numero della popolazione locale che parla di preferenza la lingua russa, a prescindere dall'etnia d'origine o d'appartenenza, ammonta in tutta l'Oblast di Mykola\u00efv a ben il 66%. Dal 2012 il russo, ch'era stato abolito, \u00e8 di nuovo lingua ufficiale regionale, accanto all'ucraino, nell'intera provincia di Mykola\u00efv.\nEtnie.\nNel 2017 il 63% della popolazione cittadina parlava la lingua russa a casa, il 7% l'ucraino e il 28% entrambi gli idiomi.\nEconomia.\nConosciuta come la \"citt\u00e0 dei costruttori di navi\", Mykola\u00efv vanta tre grandi cantieri navali lungo il suo porto fluviale. La storia della citt\u00e0 \u00e8 fortemente legata a quest'attivit\u00e0 e numerose classi di navi della marina militare sovietica sono state costruite nei locali cantieri.\nAltri settori economici attivi sono l'ingegneria elettrica, quella meccanica, la metallurgia e la cosmetica.\nInfrastrutture e trasporti.\nStrade.\nMykola\u00efv sorge all'intersezione tra l'autostrada M14 a le autostrade H11 e H14.\nTrasporto locale.\nIl trasporto pubblico locale dispone di rete di autobus e di una rete tranviaria composta da sei linee.\nFerrovie.\nA livello ferroviario, dalla stazione centrale si diramano diverse linee in direzione Cherson, Dnipro, Kiev e Odessa.\nAeroporti.\nLa citt\u00e0 \u00e8 servita da un aeroporto internazionale (IATA:NLV - ICAO:UKON) situato a 15 km a nord-ovest del centro.\nPorti.\nMykola\u00efv dispone di un attivo porto fluviale sul Bug.\nSport.\nLa principale squadra calcistica \u00e8 il MFK Mykola\u00efv, fondato nel 1920 come squadra degli operai dei cantieri navali, \u00e8 uno dei sodalizi sportivi ucraini pi\u00f9 antichi.\nAmministrazione.\nLa municipalit\u00e0 dipende direttamente dalla propria oblast', non \u00e8 presente il livello amministrativo intermedio del rajon."}
{"id": "1691414", "revid": "15756", "url": "https://it.wikipedia.org/wiki?curid=1691414", "title": "Pristiophoridae", "text": "I Pristiophoridae () conosciuti come squali sega sono una famiglia di pesci che appartiene alla classe Elasmobranchii (pertanto si tratta di squali).\nCaratteristiche.\nGli squali sega si differenziano dai pesci sega (\"Pristidae\") per la diversa posizione delle branchie: negli squali sono situate prima delle pinne pettorali, invece nei \"Batoidei\" sono situate in posizione ventrale. Inoltre sono differenti per le diverse dimensioni, per la forma del rostro e soprattutto dei denti.\nQuesti piccoli squali non hanno la pinna anale, e presentano un muso allungato in un rostro seghettato, che ha denti fini di varia lunghezza.\nClassificazione.\nLa famiglia \"Pristiophoridae\" comprende due generi:\nLe quattro specie del genere \"Pristiophorus\" si differenziano per distribuzione e soprattutto per la diversa forma e distribuzione dei denti della sega.\nReperti museali in Italia.\nIn Italia una buona rappresentativa di squali ascritti a questa rara e particolare famiglia \u00e8 conservata presso la Galleria nazionale dei Selachoidei di Avellino, ove sono custoditi con cura alcuni reperti appartenenti alle seguenti specie:"}
{"id": "1691421", "revid": "6923", "url": "https://it.wikipedia.org/wiki?curid=1691421", "title": "Giulio Caradonna", "text": "Biografia.\nFiglio del dirigente fascista Giuseppe Caradonna (1891 \u2013 1963), a 16 anni ader\u00ec alla Repubblica Sociale Italiana. Nel 1958 \u00e8 stato eletto alla Camera dei deputati, nel collegio di Roma-Viterbo-Frosinone-Latina, con il MSI. Presidente del \"FUAN\" fino al 1955, poi segretario del Raggruppamento giovanile studenti e lavoratori fino al 1967, il 16 marzo 1968 guid\u00f2, insieme a Giorgio Almirante, Massimo Anderson e Luigi Turchi, i circa 200 militanti di MSI e di Volontari Nazionali che attaccarono la facolt\u00e0 di Lettere dell'Universit\u00e0 di Roma \"La Sapienza\" per fermare l'occupazione del movimento studentesco.\nNel 1973, dopo la guerra del Kippur, si rec\u00f2 al Museo dell'Olocausto di Gerusalemme per deporre una corona di fiori. Non venne eletto nel 1976, ma torn\u00f2 poi in Parlamento nel 1979, dove rest\u00f2 fino al 1994.\nSua cugina Silvana, con cui aveva dei dissapori, fu la leader del coordinamento femminile di tale partito e, per indicarne le militanti coni\u00f2 il neologismo \"Donniste\".\nMassone, nel 1981 si scopr\u00ec che era iscritto alla P2.\nNel 1992 ricevette due voti al decimo scrutinio delle elezioni del Presidente della Repubblica. Non fu ricandidato alle elezioni politiche del 1994 e non ha aderito ad Alleanza Nazionale, visto le forti divergenze ideologiche con il Segretario Gianfranco Fini.\nNel 1995 sulle pagine del \"Corriere della Sera\" Dario Fertilio lo ha definito l'\"ex picchiatore per antonomasia\". Pochi giorni dopo, in una lettera al quotidiano, ha negato di avere \"mai svolto la funzione di picchiatore\", ricordando invece di essere invalido agli arti inferiori. Nel 2000 ha fatto causa all'associazione Isole nella Rete riguardo ad un dossier sul suo passato politico e di picchiatore ospitato sul sito, sostenendo che tali contenuti fossero diffamatori nei suoi confronti e chiedendo un risarcimento. Nel 2004 la domanda \u00e8 stata rigettata perch\u00e9 infondata.\nHa lavorato con Giuseppe Ciarrapico. Nel 2006 \u00e8 diventato amministratore unico della sua societ\u00e0 \"Partecipazioni e Consulenze\". Si \u00e8 dichiarato vicino a Forza Nuova, ma per le elezioni del 2008 ha esortato a votare Il Popolo della Libert\u00e0.\nMuore a Roma il 18 novembre 2009 all'et\u00e0 di ottantadue anni."}
{"id": "1691423", "revid": "45891", "url": "https://it.wikipedia.org/wiki?curid=1691423", "title": "Matteo Bagnaresi", "text": ""}
{"id": "1691424", "revid": "287204", "url": "https://it.wikipedia.org/wiki?curid=1691424", "title": "Nikolaev", "text": ""}
{"id": "1691426", "revid": "2138831", "url": "https://it.wikipedia.org/wiki?curid=1691426", "title": "Omicidio di Gabriele Sandri", "text": "L'omicidio di Gabriele Sandri fu un fatto di cronaca nera verificatosi l'11 novembre 2007 a seguito di alcuni scontri tra tifoserie calcistiche avvenuti sull'autostrada A1 presso Badia al Pino (Arezzo), il quale cost\u00f2 la vita a un giovane disc jockey di 26 anni di Roma.\nLa vittima.\nNato a Roma il 23 settembre 1981, Gabriele Sandri, 26 anni, soprannominato \"Gabbo\", era un noto disc jockey della capitale, tifoso della Lazio e i suoi genitori erano proprietari di un negozio di abbigliamento in zona Balduina.\nL'omicidio.\nLa mattina dell'11 novembre 2007 Sandri e altri quattro amici si trovavano sull'A1, diretti a Milano per assistere all'incontro di calcio tra Inter e Lazio previsto alle 15:00 allo stadio Giuseppe Meazza di San Siro. I cinque, a bordo di una Renault M\u00e9gane, si fermarono all'area di servizio \"Badia al Pino\" all'altezza di Civitella in Val di Chiana (Arezzo) per attendere l'arrivo di altri amici, provenienienti sempre da Roma su una Renault Clio. Attorno alle 9:00, i tifosi laziali entrarono in contatto con alcuni sostenitori della Juventus e tra i due gruppi scoppi\u00f2 una rissa.\nI tafferugli attirarono l'attenzione di una pattuglia della Polizia stradale che si trovava sul lato opposto della carreggiata e che, azionata la sirena, si port\u00f2 a bordo strada; mentre il gruppo di amici di Sandri risaliva in auto e si accingeva a ripartire, l'agente Luigi Spaccarotella \u2013 stando alla sua testimonianza, convinto che i quattro stessero fuggendo a seguito di una rapina \u2013 scese dall'auto di servizio, prese la mira e da una distanza di circa cinquanta metri esplose due colpi di pistola.\nIl secondo proiettile oltrepass\u00f2 la rete divisoria fra le carreggiate e raggiunse la M\u00e9gane, che nel frattempo si era messa in movimento, centrando al collo Sandri che dormiva al centro del sedile posteriore. I compagni di viaggio si resero immediatamente conto delle gravi condizioni di Gabriele e si fermarono perci\u00f2 nell'area di servizio successiva, 30 km pi\u00f9 avanti, per allertare sia le forze dell'ordine sia il soccorso sanitario ma l'ambulanza giunse sul posto quando ormai il ragazzo era gi\u00e0 deceduto.\nReazioni e conseguenze.\nAlla diffusione della notizia segu\u00ec la scelta, da parte della FIGC, di rinviare la gara tra Inter e Lazio: per le altre partite, fu disposto l'inizio con 10 minuti di ritardo; per il successivo week-end, la FIGC dispose la sospensione di serie B e serie C. Diversi stadi furono teatro di incidenti, causati dalle tifoserie in segno di protesta contro le forze dell'ordine: a Bergamo, l'incontro tra Atalanta e Milan venne sospeso dopo pochi minuti per le intemperanze dei supporter orobici. Altre reazioni violente si ebbero a Parma e Taranto. A Lavello (PZ) la tifoseria del Brindisi si rese protagonista di alcuni episodi di violenza contro le forze dell'ordine e sei tifosi pugliesi furono tratti in arresto, mentre Milano e Roma furono invase da cortei di tifosi che aggredirono le caserme e gli agenti. Per ragioni di sicurezza pubblica, anche il posticipo tra Roma e Cagliari in programma alle 20:30 nella capitale fu rinviato.\nCome misura immediata, la FIGC espresse l'idea di vietare le trasferte ritenute pi\u00f9 pericolose e di rendere obbligatorio il riconoscimento all'entrata degli stadi. Gi\u00e0 dal 2008 fu poi promossa la tessera del tifoso, sebbene negli anni seguenti il problema della violenza negli stadi e tra le tifoserie non sia mai stato completamente risolto.\nGli Statuto dedicarono a Sandri il brano \"\u00c8 gi\u00e0 domenica\", uscito sull'omonimo album nel 2010.\nFunerali.\nIl funerale di Sandri si tenne il 14 novembre 2007, nella Chiesa di San Pio X alla Balduina. Alla cerimonia presenziarono migliaia di persone, tra cui l'intera squadra della Lazio, il capitano della Roma Francesco Totti e l'allenatore Luciano Spalletti. All'uscita del feretro, alcuni presenti intonarono slogan contro le forze dell'ordine e sulla bara furono lasciate sciarpe di altre squadre.\nI procedimenti giudiziari.\nNel luglio 2009, Spaccarotella fu condannato a 6 anni di reclusione per omicidio colposo con colpa cosciente: la sentenza fu poi riformata in appello nel dicembre 2010 e tramutata in omicidio volontario, declassando il dolo a eventuale, e inasprendo la pena a 9 anni e 5 mesi di reclusione.\nNel 2012 la Corte di Cassazione, cui la difesa di Spaccarotella aveva fatto ricorso, ribad\u00ec il verdetto di secondo grado della corte d'assise d'appello di Firenze, confermando la condanna per omicidio volontario. A dieci anni dal delitto, nell'autunno 2017, all'agente fu concessa la semilibert\u00e0, per poter svolgere attivit\u00e0 di volontariato."}
{"id": "1691430", "revid": "767487", "url": "https://it.wikipedia.org/wiki?curid=1691430", "title": "2 Young 4 Me - Un fidanzato per mamma", "text": "2 Young 4 Me - Un fidanzato per mamma (\"I Could Never Be Your Woman\") \u00e8 un film del 2007 scritto e diretto da Amy Heckerling, con protagonisti Michelle Pfeiffer e Paul Rudd.\nTrama.\nRosie \u00e8 una sceneggiatrice di una serie televisiva per ragazzi. Rosie si innamora di un nuovo attore, Adam, nonostante lui sia molto pi\u00f9 giovane di lei; mentre sua figlia Izzie \u00e8 alle prese con i primi amori.\nDistribuzione.\nPer numerose vicissitudini della casa produttrice Bauer Martinez Studios, e per problemi di accordi distributivi con la MGM, negli Stati Uniti il film non \u00e8 stato distribuito nelle sale cinematografiche, ma direttamente in DVD nel 2008. Il film \u00e8 uscito solo in DVD anche in Germania, Regno Unito, Finlandia e Australia. Nel 2007 il film ebbe una classica distribuzione cinematografica in altri paesi, come Spagna, Brasile, Grecia, Belgio e Paesi Bassi. In Italia il film \u00e8 stato in programmazione, nel gennaio del 2008, con il titolo originale, in pochissime citt\u00e0 (Milano, Firenze, Roma) e per un esiguo numero di giorni, distribuito dalla Andrea Leone Films. Da febbraio poi il film \u00e8 stato pubblicato in DVD.\nColonna sonora.\n\u00c8 presente una versione strumentale della canzone \"I Wanna Be Sedated\" della band punk Ramones suonata dalla band belga Neven. Inoltre sono presenti canzoni del gruppo statunitense punk rock Blink-182, come \"What's My Age Again?\" o \"Dammit\", nonch\u00e9 \"Your woman\" di White Town, dal cui ritornello \u00e8 stato preso il titolo originale del film."}
{"id": "1691432", "revid": "123457956", "url": "https://it.wikipedia.org/wiki?curid=1691432", "title": "L'etica della libert\u00e0", "text": "L'etica della libert\u00e0 \u00e8 uno dei pi\u00f9 importanti saggi filosofici ed economici dell'economista statunitense Murray N. Rothbard. Pubblicato per la prima volta nel 1982 in America, questo libro presenta una sofisticata e rigorosa esposizione del pensiero politico libertario. Un ruolo centrale in questa opera \u00e8 rappresentato dal giusnaturalismo, dal quale Rothbard parte per espletare tutta la sua teoria."}
{"id": "1691434", "revid": "124412245", "url": "https://it.wikipedia.org/wiki?curid=1691434", "title": "Augusto Grandi", "text": "Biografia.\nDopo alcune esperienze in radio e testate locali, nel 1987 \u00e8 diventato redattore del quotidiano economico Il Sole 24 ORE, come corrispondente per Torino, Piemonte e Valle d'Aosta.\nOltre all'ambito giornalistico si occupa di romanzi di narrativa e saggistica.\nNel 1997 ha vinto il \"premio giornalistico Saint-Vincent\" e nel 2011 \u00e8 membro della giuria del \"Premio Acqui Storia\" nella sezione divulgativa.\nDal 2018 dirige Electo Magazine, giornale online di denuncia da lui fondato, il cui direttivo comprende anche l'avvocato Vittorio Maria Corelli (editore) Adriano Segatori e Federica Balza (vicedirettori).\nDal 2011 \u00e8 senior fellow del Centro studi Nodo di Gordio con cui collabora attivamente nella stesura di diversi articoli a sfondo geopolitico. Nel 2020 ha assunto la presidenza del Centro studi Vox Populi\nDal 2011 sono itineranti in Italia le sue mostre fotografiche sullo sfruttamento del lavoro nel mondo e sulla condizione del lavoro femminile, realizzate nell'ambito del Festival Nazionale della Sicurezza promosso dall'associazione Elmo e dal comune di Pergine Valsugana (Trento), col patrocinio dell'OSCE.\nNel 2017 ha lasciato il Sole 24 Ore e ha condotto la trasmissione \"Il Tafano\" su Electoradio e su Radio Antenna 1 per un paio d'anni. Gi\u00e0 editorialista sul mensile Espansione, collabora con la testata online \"ongood\"."}
{"id": "1691446", "revid": "409613", "url": "https://it.wikipedia.org/wiki?curid=1691446", "title": "Pesce sega", "text": ""}
{"id": "1691452", "revid": "143369", "url": "https://it.wikipedia.org/wiki?curid=1691452", "title": "Pesci sega", "text": ""}
{"id": "1691457", "revid": "78273", "url": "https://it.wikipedia.org/wiki?curid=1691457", "title": "Pristiophoriformi", "text": ""}
{"id": "1691467", "revid": "486946", "url": "https://it.wikipedia.org/wiki?curid=1691467", "title": "Mykolayiv", "text": ""}
{"id": "1691469", "revid": "1654832", "url": "https://it.wikipedia.org/wiki?curid=1691469", "title": "Accendiamo la lampada", "text": "Accendiamo la lampada \u00e8 una commedia musicale in due atti scritta da Pietro Garinei in collaborazione con Iaia Fiastri nel 1979, con musiche di Armando Trovajoli. La prima rappresentazione \u00e8 stata il 30 dicembre 1979 al Teatro Sistina di Roma.\nLa commedia \u00e8 l'ultima scritta da Pietro Garinei dopo la morte di Sandro Giovannini. Rappresenta, inoltre, l'ultima esibizione di Bice Valori che si ammal\u00f2 gravemente durante le recite e mor\u00ec poco dopo; a causa di ci\u00f2, anche Paolo Panelli abbandon\u00f2 lo spettacolo, non sentendosi pi\u00f9 in grado di continuare senza la compagna. I due furono sostituiti, rispettivamente, da Isa Di Marzio e Elio Pandolfi.\nTrama.\nNel lontano Oriente, Al\u00ec (Johnny Dorelli), scrivano ambulante e balbuziente, entra in possesso della famosa lampada di Aladino, che gli viene donata da un mercante di passaggio (Enzo Garinei). Il buon scrivano decide di ricorrere alla lampada per aiutare la bella tessitrice Leila (Gloria Guida) e suo padre, condannati a divenire schiavi della perfida usuraia Zobeida (Bice Valori). Il prode Al\u00ec riesce quasi nell'impresa ma a complicare la vicenda ci si mette il Sultano (Paolo Panelli) che si invaghisce della splendida tessitrice. Ma con l'aiuto della lampada e soprattutto della fiducia in se stesso lo scrivano metter\u00e0 in atto una serie di esilaranti scambi di persona riuscendo, infine, a salvare Leila e a coronare il suo sogno d'amore."}
{"id": "1691473", "revid": "47767", "url": "https://it.wikipedia.org/wiki?curid=1691473", "title": "Zuniari", "text": ""}
{"id": "1691481", "revid": "287204", "url": "https://it.wikipedia.org/wiki?curid=1691481", "title": "Aplysinidae", "text": "Aplysinidae \u00e8 una famiglia di spugne.\nTassonomia.\nLa famiglia comprende i seguenti generi:"}
{"id": "1691485", "revid": "486946", "url": "https://it.wikipedia.org/wiki?curid=1691485", "title": "Nikolajev", "text": ""}
{"id": "1691486", "revid": "22356", "url": "https://it.wikipedia.org/wiki?curid=1691486", "title": "Anthracosaurus russelli", "text": "L'antracosauro (Anthracosaurus russelli) \u00e8 un tetrapode estinto, appartenente agli embolomeri. Visse nel Carbonifero superiore (circa 312 - 305 milioni di anni fa) e i suoi resti sono stati rinvenuti in Scozia e in Inghilterra.\nDescrizione.\nIl cranio di questo animale era lungo oltre 40 centimetri, e si suppone che l'intero animale potesse raggiungere i 3 metri di lunghezza. In generale, \"Anthracosaurus\" doveva assomigliare ad altri embolomeri di grandi dimensioni, come \"Eogyrinus\" e \"Pholiderpeton\". \"Anthracosaurus\", tuttavia, si differenziava da questi ultimi per alcune caratteristiche, come le articolazioni tra le ossa della tavola cranica e della parte laterale del cranio molto pi\u00f9 rigide, la presenza di corna tabulari (due proiezioni ossee della parte posteriore del cranio) biramate, e l'osso quadrato dotato di un'ampia area esposta dorsalmente. I denti marginali di \"Anthracosaurus\", inoltre, erano relativamente pochi, aguzzi e di grandi dimensioni, ed erano presenti lunghe zanne palatali. \"Anthracosaurus\" era dotato di grandi ossa pterigoidi a forma di piastre, i cui rami anteriori si incontravano formando una sutura mediana e si estendevano lateralmente rispetto alle zanne palatine; le ossa pterigoidi, inoltre, erano quasi sprovviste della flangia discendente. La mandibola era caratterizzata dalla presenza di finestre meckeliane che confluivano in un'unica apertura. \nLo scheletro postcranico non \u00e8 ben conosciuto, ma si suppone che \"Anthracosaurus\" fosse dotato di un corpo allungato, una lunga coda appiattita lateralmente e brevi arti. \"Anthracosaurus\" era dotato delle tipiche vertebre da embolomero, ma caratterizzate dal canale nella notocorda occluso da un \"tappo\" osseo al centro. Anche l'interclavicola possedeva una forma distintiva. \nClassificazione.\n\"Anthracosaurus\" appartiene a un gruppo di animali (di aspetto simile a quello degli anfibi) noti come embolomeri, vissuti tra il Carbonifero e il Permiano e un tempo raggruppati insieme ai temnospondili sotto il nome collettivo di labirintodonti, poi caduto in disuso. Alcune caratteristiche degli embolomeri sono molto simili a quelle dei rettili primitivi, e da molti scienziati vengono classificati, insieme ai seimuriamorfi e diadectomorfi, nel grande gruppo dei rettiliomorfi (Reptiliomorpha). Anthracosaurus, in particolare, \u00e8 stato attribuito a una famiglia a s\u00e9 stante, Anthracosauridae. \n\"Anthracosaurus russelli\" venne descritto per la prima volta nel 1863 da Thomas Henry Huxley, sulla base di resti fossili rinvenuti in Scozia nei pressi di Airdrie vicino a Glasgow, in terreni della fine del Carbonifero. Un altro cranio \u00e8 stato rinvenuto in seguito in Inghilterra, nella contea di Tyne and Wear.\nPaleoecologia.\nI denti conici, simili a pugnali, permettevano ad \"Anthracosaurus\" di azzannare i pesci, sue prede abituali. Doveva essere un predone analogo a un coccodrillo, e probabilmente si muoveva con movimenti serpeggianti nelle paludi carbonifere (il nome \"Anthracosaurus\" significa \"lucertola del carbone\")."}
{"id": "1691490", "revid": "287204", "url": "https://it.wikipedia.org/wiki?curid=1691490", "title": "Verongida", "text": "Verongida \u00e8 un ordine di spugne della classe Demospongiae.\nTassonomia.\nL'ordine comprende le seguenti famiglie:"}
{"id": "1691491", "revid": "81195", "url": "https://it.wikipedia.org/wiki?curid=1691491", "title": "Magnetochimica", "text": "La magnetochimica \u00e8 un campo della chimica fisica che si occupa dello studio delle propriet\u00e0 magnetiche delle sostanze. I primi studi sono dovuti al fisico francese Paul Langevin (1905), ma furono successivamente sviluppati negli anni 1920 dal chimico tedesco Wilhelm Klemm che pose le basi dello sviluppo di questa disciplina.\nTramite misure della suscettivit\u00e0 magnetica o del momento magnetico \u00e8 possibile risalire alla configurazione elettronica di ioni metallici o molecole non metalliche caratterizzate dal possedere particolari caratteristiche magnetiche. In chimica inorganica la magnetochimica ha contribuito allo sviluppo della teoria del campo dei leganti e della chimica di coordinazione. In chimica organica ha contribuito allo studio della polimerizzazione (la graduale scomparsa dei doppi legami \u00e8 dimostrabile tramite la magnetochimica), del carattere di aromaticit\u00e0 e dei radicali organici.\nPropriet\u00e0 magnetiche.\nIl diamagnetismo consiste in una opposizione al campo magnetico esterno ed \u00e8 caratteristico delle specie chimiche che possiedono orbitali completamente pieni, come ad esempio i gas nobili, gli ioni che assumono la configurazione elettronica di un gas nobile o le molecole a \"guscio chiuso\". La suscettivit\u00e0 magnetica di questi materiali assume valore negativo ed \u00e8 di debole entit\u00e0 (dell'ordine di 10-6).\nIl paramagnetismo \u00e8 caratteristico delle specie che presentano elettroni spaiati e si manifesta macroscopicamente con l'attrazione da parte del materiale paramegnetico nei confronti del campo magnetico esterno applicato. La suscettivit\u00e0 magnetica di questi materiali assume tipicamente valori positivi maggiori di un fattore 10-1000 rispetto alla suscettivit\u00e0 delle sostanze diamagnetiche.\nIl ferromagnetismo, caratteristico dei metalli di transizione come ferro, cobalto e nichel, \u00e8 una propriet\u00e0 magnetica che si manifesta senza la presenza di un campo magnetico esterno. Questo genere di materiali possiede dipoli magnetici permanenti tutti con la medesima orientazione e la suscettivit\u00e0 \u00e8 molto elevata (positiva, dell'ordine di 103). I materiali ferromagnetici possiedono sempre dipoli magnetici permanenti, ma questi sono caratterizzati dal fatto di essere parzialmente anti-allineati (alcuni dipoli hanno orientazione opposta). Per azione di un campo magnetico esterno presentano propriet\u00e0 anisotropiche. L'antiferromagnetismo, caratteristico a temperature inferiori alla temperatura di N\u00e9el, si origina invece per la presenza di spin elettronici ordinati sistematicamente in modo antiparallelo e che tendono ad annullare i momenti magnetici locali.\nSuscettivit\u00e0 magnetica.\nUn campo magnetico esterno interagisce con la materia inducendo una precessione degli elettroni che produce una corrente elettrica indotta che in ultima analisi genera un campo magnetico in risposta al campo esterno applicato. La suscettivit\u00e0 magnetica formula_1 \u00e8 una grandezza che misura l'entit\u00e0 della magnetizzazione ed \u00e8 ricavabile, dal punto di vista molecolare, dall'equazione\ndove formula_3 \u00e8 il numero di Avogadro, formula_4 la polarizzabilit\u00e0 magnetica, formula_5 il momento magnetico permanente, formula_6 la costante di Boltzmann e formula_7 la temperatura assoluta.\nIl prodotto formula_8, spesso indicato come formula_9, \u00e8 una costante caratteristica per ciascuna sostanza o specie chimica e viene definita \"suscettivit\u00e0 molare\". I valori di formula_9 possono considerarsi approssimativamente additivi e in letteratura specialistica esistono tabelle che ne riportano i valori per atomi, ioni e particolari legami chimici.\nDa notare l'effetto dell'aumento della temperatura: un suo aumento provoca un aumento dell'energia termica, che esplica il suo effetto disordinante contrastando l'allineamento dei singoli dipoli magnetici atomici o molecolari con le linee di forza del campo magnetico applicato. In questo modo, una data sostanza tende a essere meno responsiva all'effetto dello stesso campo applicato.\nSuscettivit\u00e0 magnetica del legame chimico.\nLa suscettivit\u00e0 magnetica di un legame chimico presenta anisotropia in relazione con la natura stessa del legame (simmetria, molteplicit\u00e0 ed ibridazione degli atomi che lo formano) e all'effetto dei sostituenti vicini presenti. A tal proposito \u00e8 possibile trarre le seguenti generalizzazioni:\nL'effetto dell'anisotropia della suscettivit\u00e0 magnetica del legame chimico si pu\u00f2 valutare tramite la spettroscopia NMR in base all'influenza che hanno le componenti parallela e perpendicolare della suscettivit\u00e0 magnetica sulla costante di schermo \u03c3. Un caso particolare \u00e8 rappresentato dalla forte anisotropia caratteristica dell'anello benzenico, dovuta all'induzione di una \"corrente di anello\" generata dal moto degli elettroni attorno all'anello. Allo stato solido, dove non \u00e8 consentito il libero moto delle molecole, \u00e8 possibile osservare singoli valori diversi di suscettivit\u00e0 magnetica in funzione dell'orientamento dell'asse di legame rispetto al campo magnetico esterno applicato. Quando invece le molecole sono pi\u00f9 libere di muoversi, come nel caso dello stato liquido, la suscettivit\u00e0 magnetica osservata assume un unico valore medio risultante dalle componenti.\nMomento magnetico molecolare.\nIl momento magnetico permanente molecolare \u00e8 dato dalla somma del contributo legato al momento angolare degli elettroni, formula_11, col contributo dovuto allo spin elettronico, formula_12. Le rispettive equazioni che esprimono tali contributi sono\ndove formula_15 \u00e8 il magnetone di Bohr, \"L\" la somma dei numeri quantici orbitali e \"S\" lo spin totale degli elettroni. Occorre ricordare che il momento di spin \u00e8 quantizzato di formula_16, mentre quello angolare di formula_17.\nSolitamente il contributo formula_11 \u00e8 spesso trascurabile rispetto a formula_12, essendo il moto degli elettroni tanto limitato dall'attrazione del nucleo da non potersi orientare per effetto di un campo esterno.\nBilancia di Gouy.\nLa bilancia magnetica di Gouy, dal nome dello scienziato francese Louis Georges Gouy, \u00e8 un dispositivo che permette la misura sperimentale della suscettivit\u00e0 magnetica. \u00c8 costituita essenzialmente da un elettromagnete, in grado di generare un campo magnetico \"H\", tra i cui poli viene interposto al centro il campione da analizzare. Il contenitore contenente il campione (es. una provetta) \u00e8 collegato a un braccio di una bilancia di precisione in grado di misurare la variazione della forza agente a seguito dell'applicazione del campo magnetico. Tale forza \u00e8 legata alla suscettivit\u00e0 tramite la relazione\ndove \"A\" \u00e8 la superficie del contenitore, formula_21 la suscettivit\u00e0 magnetica, \"H\" il campo magnetico applicato e formula_22 il volume molare della sostanza in esame. La bilancia segnala il valore della forza \"f\" misurata, che risulta negativa nel caso di materiale diamagnetico (il suo peso diminuisce) e positiva nel caso di materiale paramagnetico (il suo peso aumenta).\nOggigiorno, in sostituzione del classico elettromagnete, viene utilizzato un magnete superconduttore. Una implementazione pi\u00f9 moderna \u00e8 rappresentata dalla bilancia di Evans, mentre per sostanze in fase liquida \u00e8 possibile ricorrere agevolmente anche alla risonanza magnetica nucleare.\nSpin dei complessi.\nNella formazione di un complesso un ligando e un metallo di transizione danno una combinazione lineare di simmetria dei rispettivi orbitali per originare un legame chimico. Gli orbitali di frontiera del complesso cos\u00ec ottenuto sono rappresentati dai 3 orbitali degeneri t2g e dai due orbitali degeneri eg che derivano dagli orbitali d del metallo per effetto della separazione creata dal campo dei ligandi. Considerando a titolo di esempio un complesso ottaedrico, i 3 orbitali t2g si collocano a un livello di energia inferiore rispetto ai 2 orbitali eg: i primi rappresentano quindi gli HOMO mentre i secondi i LUMO.\nPer quel che concerne il comportamento magnetico di questi composti risulta importante l'entit\u00e0 del campo che uno dato ligando \u00e8 in grado di creare interagendo con il metallo, avendo cos\u00ec complessi definiti a \"campo forte\" o a \"campo debole\". Nel caso dei complessi a campo forte la separazione energetica tra i t2g e gli eg, indicata con \u0394o, \u00e8 tanto elevata da favorire dapprima il riempimento dei t2g con l'appaiamento degli elettroni. In questo caso quindi la molteplicit\u00e0 di spin \u00e8 bassa e il relativo complesso \u00e8 a basso spin. Nel caso del campo debole invece il \u0394o assume un valore basso comparabile con l'energia di accoppiamento degli elettroni e il riempimento degli orbitali avviene favorendo la massima molteplicit\u00e0 di spin, generando cos\u00ec un complesso ad alto spin. Come si \u00e8 gi\u00e0 detto in precedenza, un elevato numero di elettroni spaiati \u00e8 caratteristico nel caso di composti paramagnetici mentre la presenza di elettroni appaiati conferisce propriet\u00e0 diamagnetiche."}
{"id": "1691495", "revid": "245508", "url": "https://it.wikipedia.org/wiki?curid=1691495", "title": "Parco degli Acquedotti", "text": "Il parco degli Acquedotti \u00e8 un parco cittadino di Roma, situato nel Municipio VII, esteso circa 240 ettari e facente parte del Parco regionale dell'Appia antica.\nIl nome deriva dalla presenza in elevato o sotterranea di sette acquedotti romani e papali che rifornivano l'antica Roma: Anio Vetus (sotterraneo), Marcia, Tepula, Iulia e Felice (sovrapposti), Claudio e Anio Novus (sovrapposti). In passato l'area era nota come \"Roma Vecchia\" dal nome dell'omonimo casale.\n\u00c8 compreso tra il quartiere Appio Claudio a nord-est, via delle Capannelle a sud-est e la linea ferroviaria Roma-Cassino-Napoli a ovest.\nStoria.\nLa zona, destinata a verde pubblico dal piano regolatore del 1965, negli anni settanta era stata espropriata e liberata dalle baraccopoli, i cosiddetti \"borghetti\" che si addossavano all'acquedotto Felice e verso i quali si era impegnato don Roberto Sardelli. Sebbene la sovrintendenza avesse provveduto ai restauri, tutto era rimasto piuttosto abbandonato e nuove costruzioni abusive sorgevano di continuo nell'area.\nNel 1986, di fronte allo stato di degrado dell'area e al rischio di speculazione edilizia, alcuni cittadini crearono il \"Comitato per la salvaguardia del Parco degli Acquedotti e di Roma Vecchia. \"Grazie anche all'appoggio di alcuni intellettuali, come Lorenzo Quilici, il comitato riusc\u00ec nel 1988 a far inserire l'area degli Acquedotti nel Parco regionale dell'Appia antica.\nGli ultimi interventi di miglioramento realizzati sono l'eliminazione dei vecchi orti abusivi, il ripristino idrico e paesaggistico della marrana dell'Acqua Mariana e il collegamento ciclo-pedonale con l'area di Tor Fiscale.\nIl parco \u00e8 stato utilizzato come set cinematografico per diverse produzioni, tra cui \"La dolce vita\", \"Mamma Roma\", \"Il marchese del Grillo\", \"La grande bellezza\", \"Tot\u00f2, Peppino e la... malafemmina\" e le serie televisive \"Roma\", \"I Cesaroni\" e \"Distretto di Polizia.\"\nDescrizione.\nIl parco rappresenta il residuo di un tratto di Agro Romano che originariamente si estendeva senza interruzioni fino ai Colli Albani, ed \u00e8 ricco di vegetazione arborea, in particolare i pini. Comprende anche un laghetto che sgorga dall'acquedotto Felice e che d\u00e0 vita a un corso d'acqua e a una cascata che ricalcano l'antica marrana dell'Acqua Mariana.\nLa vista dal parco spazia verso i Castelli Romani e i quartieri limitrofi, ma subisce il frequente passaggio a bassa quota di aerei in fase di atterraggio al vicino aeroporto di Ciampino. \u00c8 meta frequente di visitatori e amatori, che possono godere di estesi percorsi in terra battuta per jogging e mountain bike, oltre agli impianti sportivi privati esistenti sull'area dedicati a calcio, calcetto, tennis, rugby e golf. Vi si svolgono ancora attivit\u00e0 agricole e di allevamento.\nLuoghi di interesse.\nNell'area del parco sono presenti numerosi resti archeologici, oltre alla chiesa parrocchiale di San Policarpo:"}
{"id": "1691499", "revid": "2027324", "url": "https://it.wikipedia.org/wiki?curid=1691499", "title": "Carlo Della Casa", "text": "Biografia.\nStudioso di lingua e letteratura sanscrita nonch\u00e9 di religioni e filosofie dell'India, esamin\u00f2 in modo particolare il pensiero delle Upani\u1e63ad e il Giainismo. In qualit\u00e0 di professore ordinario, insegn\u00f2 presso l'Universit\u00e0 degli Studi di Palermo e l'Universit\u00e0 degli Studi di Milano, dove fu anche, per oltre vent'anni, Direttore dell'Istituto di Glottologia e Lingue Orientali. Fu Presidente onorario dell'Associazione Italiana di Studi Sanscriti (AISS). \nEra padre del critico cinematografico Steve Della Casa."}
{"id": "1691502", "revid": "767487", "url": "https://it.wikipedia.org/wiki?curid=1691502", "title": "Bridget Regan (musicista)", "text": "Biografia.\nFacente parte del gruppo musicale folk punk/celtic punk Flogging Molly, suona, scrive canzoni e contribuisce come voce corista per la band dei Flogging Molly' ed \u00e8 sposata con il front-man della stessa, Dave King."}
{"id": "1691503", "revid": "254059", "url": "https://it.wikipedia.org/wiki?curid=1691503", "title": "Carlo Barbiano di Belgiojoso", "text": ""}
{"id": "1691506", "revid": "1700659", "url": "https://it.wikipedia.org/wiki?curid=1691506", "title": "Skating", "text": ""}
{"id": "1691507", "revid": "1337443", "url": "https://it.wikipedia.org/wiki?curid=1691507", "title": "Giuseppe Airenti", "text": "Biografia.\nFratello di Antonio, deputato al Regno di Sardegna, era stato avviato dalla famiglia alla carriera ecclesiastica. Si laure\u00f2 in teologia all'Universit\u00e0 di Torino, ma nel 1849 dismise l'abito talare e si laure\u00f2 in giurisprudenza ed entr\u00f2 nella magistratura. Dopo la morte prematura del fratello decise di intraprendere la carriera politica e fu eletto nel collegio di Porto Maurizio alla Camera dei deputati del Regno di Sardegna nelle elezioni suppletive del 1855.\nDeputato dal 1855 per 7 legislature di fila, alla Camera dei deputati del Regno di Sardegna e poi alla Camera dei deputati del Regno d'Italia, il 28 febbraio 1876 viene nominato senatore dal re Vittorio Emanuele II d'Italia.\nPrima di entrare in Parlamento ricopre la carica di Sindaco a Gazzelli (oggi frazione del Comune di Chiusanico) e a Dolcedo.\nLa citt\u00e0 di Imperia gli ha dedicato una via (dal 1923 la citt\u00e0 di Porto Maurizio e quella di Oneglia sono state unificate col nome di Imperia)."}
{"id": "1691508", "revid": "615138", "url": "https://it.wikipedia.org/wiki?curid=1691508", "title": "Bernardo Attolico", "text": "Carriera accademica.\nLaureatosi nel 1901 in Giurisprudenza all'Universit\u00e0 di Roma, studioso di Economia politica, nel 1903 divenne professore di Scienze finanziarie all'Istituto Tecnico di Foggia. Successivamente si rec\u00f2 negli Stati Uniti, in Canada e in Turchia come Ispettore Governativo dell'Emigrazione.\nCarriera diplomatica.\nNel 1915 fu chiamato a rappresentare il Ministero dell'Agricoltura, Industria e Commercio presso la \"Commission Internationale de Ravitaillement\" di Londra e nel 1916 rappresent\u00f2 l'Italia nel \"Wheat Executive\", nel \"War Purchases and Finance Council\", nell\"Allied Maritime Transport Executive\" e nel \"Food Council Executive\". \nAnche alla luce del ruolo svolto nel primo conflitto mondiale a Londra (in qualit\u00e0 di Capo della Delegazione al Servizio Rifornimenti Bellici), nel 1918 fu nominato Sottosegretario alla Lega delle Nazioni a Ginevra. \nNel 1921 divenne Vice Segretario Generale della Societ\u00e0 delle Nazioni, dopo essere stato Alto Commissario a Danzica.\nSuccessivamente fu ambasciatore dello Stato Italiano, ricoprendo le sedi diplomatiche nel 1927 di Rio de Janeiro e nel 1930 di Mosca. \nNel 1935 fu ambasciatore a Berlino e nel 1940 presso la Santa Sede.\nRuolo svolto nelle relazioni internazionali.\nCirca la sua permanenza nella capitale dell'Unione Sovietica, nella quale oper\u00f2 per il ministro degli Esteri Dino Grandi alla realizzazione degli accordi italo-sovietici, riguardante peraltro l'appoggio italiano all'ingresso dell'URSS nella Societ\u00e0 delle Nazioni, Mario Toscano scrisse che \"seppe sfruttare, in un indirizzo generale di politica distensiva e di intese in Europa, sia l'azione del Commissario agli Esteri Litvinov, per un inserimento dell'URSS nella vita internazionale, sia la tendenza di Mussolini ad appoggiare ogni accordo coi paesi dell'Est europeo per un sistema di sicurezza\". Di assai diverso tenore il relato di Francesco Saverio Nitti che, in un articolo giornalistico nel quale lo accusava di avere a che fare con lo spionaggio, si domandava: \"Lo spirito d'intrigo d'Attolico, quale attivit\u00e0 spiegher\u00e0 a Mosca?\"\nL'operato di Attolico port\u00f2 comunque alla sottoscrizione, il 2 settembre 1933, di un patto di amicizia e non aggressione fra Roma e Mosca. Dovette in seguito gestire la questione del trattamento degli stranieri in URSS, che veniva visto da parte italiana come strumento per la protezione dei sovversivi, in ispecie italiani, che vi si rifugiavano; la questione provoc\u00f2 diverse frizioni, come nel caso della richiesta di rimpatrio di Luigi Tolentino, capo della Federazione Provinciale Palermitana del Partito Comunista d'Italia nel 1924 e agente segreto del Comintern nella capitale sovietica negli anni Trenta.\nNel 1935 fu inviato come ambasciatore a Berlino, ove rimase fino a dopo l'inizio del secondo conflitto mondiale. In questo ruolo assistette alla formazione dell'Asse, alleanza fra l'Italia fascista e la Germania nazista, in stretta collaborazione con Galeazzo Ciano quando questi fu ministro degli esteri. A partire dal 1939 fu in prima linea nelle trattative italo-tedesche relative alla questione altoatesina, che si concluse con le Opzioni in Alto Adige. Cap\u00ec sin dall'inizio le vere intenzioni germaniche di scatenare un conflitto e si adoper\u00f2, in ci\u00f2 condiviso da Ciano, con ogni forza per spiegare al governo italiano il vero essere della situazione. Personalmente fece sempre proposte di mediazione e di ricerca di risoluzione pacifica dei contrasti, esponendosi molte volte anche personalmente.\nIl suo lavoro fu eccellente in occasione degli ultimi giorni di pace, verso la fine dell'agosto 1939: in quel frangente il \"vecchio\" Attolico corse incessantemente tra la sua ambasciata, la Cancelleria tedesca e le ambasciate di Gran Bretagna e Francia con dispacci di mediazione e con proposte - spesso prese di sua iniziativa - per salvare la pace.\nQuesti tentativi di evitare, almeno all'Italia, la guerra, valsero ad Attolico l'antipatia e il disprezzo di Hitler e Ribbentrop, che chiesero a Mussolini - e ottennero - la sua sostituzione con Dino Alfieri, un uomo pi\u00f9 allineato e certamente molto meno esperto ed astuto del suo predecessore. \nGaleazzo Ciano, grato all'amico per il suo fedele operato, riusc\u00ec a farlo nominare nel 1940 Ambasciatore d'Italia presso la Santa Sede, carica che il conte Attolico ricopr\u00ec sino alla morte.\nVita privata.\nPer l'impegno profuso da Bernardo Attolico nel servizio diplomatico alla nazione, nel 1942 il re Vittorio Emanuele III gli confer\u00ec \"motu proprio\" il titolo ereditario di conte di Adelfia.\nNel 1924 si un\u00ec in matrimonio con Eleonora Pietromarchi, sorella di Luca, in seguito anch'egli ambasciatore. Anche i figli Giacomo e Bartolomeo hanno seguito la carriera diplomatica."}
{"id": "1691515", "revid": "712828", "url": "https://it.wikipedia.org/wiki?curid=1691515", "title": "Nicola Alianelli", "text": " \u00c8 stato senatore a partire dal 1876, nella XII legislatura.\nBiografia.\nNacque a Missanello, in Basilicata, il 10 luglio 1809 da Francesco e Ippolita De Leo. Nel 1837 entr\u00f2 in Magistratura e fu destinato ad Eboli e, poi, a Vallo della Lucania. Fu anche Procuratore Regio presso la Corte Criminale di Potenza. Affiliato alla Carboneria, nel 1848 ader\u00ec al Circolo Costituzionale Lucano di cui in seguito divenne presidente.\nArrestato per la sua partecipazione ai moti del 1848, rinunci\u00f2 all'avvocato nominato d'ufficio, preferendo difendersi da solo. Venne condannato il 17 luglio 1852 a sette anni di ferri, pena che poi gli venne commutata in ammonizione nel 1853 e, tre anni dopo, eliminata con la grazia. Nel 1860, dopo l'insurrezione lucana, fece parte del Governo Prodittatoriale Lucano con l'incarico di dirigente del V Ufficio della Giunta Centrale di Amministrazione, cui competevano gli affari relativi alla Pubblica Istruzione, all'Agricoltura, Industria e Commercio, al Servizio Forestale e alla Salute Pubblica.\nCon la proclamazione del Regno d'Italia riprese il suo posto nella magistratura e nella societ\u00e0\u02d0 infatti, nel 1864 fu assegnato alla Corte di Cassazione di Napoli dove raggiunse il grado di Presidente di Sezione e nella cui locale Universit\u00e0 insegn\u00f2 Diritto Commerciale, pubblicando il I volume delle sue Istituzioni di Diritto Commerciale che, per\u00f2, rimasero, incompiute. \nNel 1876 fu nominato membro del Senato del Regno e presiedette la commissione che elabor\u00f2 il nuovo codice di commercio. Proficua \u00e8 stata anche la sua opera di studioso del diritto. Mor\u00ec a Missanello il 22 settembre 1886.\nAd Alianelli era stato dedicato il palazzo in cui soggiorn\u00f2 durante la sua permanenza a Potenza, l'attuale palazzo Riviello; attualmente gli sono intitolate la via adiacente al suddetto palazzo e un'epigrafe presente su una delle facciate dello stesso.\nOpere.\nDel 1834 \u00e8 la prima opera di Alianelli, un \"Trattato del contratto di enfiteusi\", seguito, all'inizio degli anni Quaranta, da opere di diritto civile, quali la \"Esposizione dell'art. 118 delle Leggi di Procedura nei Giudizi Civili\", pubblicata a Potenza nel 1842 e, due anni dopo, \"Delle spese nelle Procedure Civili, ossia Esposizione della Tariffa Giudiziaria Civile, del Decreto dei Diritti di Cancelleria e delle Leggi del Registro e del Bollo per quanto riguardano gli atti di Procedura\".\nAlla sua attivit\u00e0 nel corso della Rivoluzione del 1848 appartiene il \"Confronto della costituzione napoletana del 1848 con la francese del 1830, colla belgica del 1831 e colla spagnola del 1812 adottata in Napoli nel 1820\".\nAlla fase postunitaria, infine, si riconducono \"Sulla riabilitazione dei condannati\" (Napoli 1863), \"Economie possibili nell'Amministrazione della Giustizia Penale\" (Napoli 1865), \"Codice di commercio del Regno d'Italia\" (Napoli 1867), \"Il matrimonio civile e gli impedimenti canonici\" e \"Delle antiche consuetudini e leggi marittime nelle Provincie Napoletane\" (Napoli 1871), oltre a \"Il matrimonio civile e gli impedimenti canonici\", sempre del 1871.\nAncora, alla sua attivit\u00e0 di docente nell'Universit\u00e0 di Napoli si ascrive la sua \"Prolusione al Corso di Diritto Commerciale\" (Napoli 1865), cui si legano opere di storia del diritto quali \"Delle consuetudini e degli statuti municipali nelle provincie napolitane. Le consuetudini delle citt\u00e0 di Capua ed Aversa\" (Napoli 1873) e \"Dei principii sulla base dei quali furono fondati i giudizii ed i ragionamenti della Commissione per le liti feudali\" (Napoli 1879). Di particolare rilievo, in questo campo, le \"Note filologiche all'opera di G.B. Vico De antiquissima Italorum sapientia ex linguae latinae originalibus eruenda: liber primus sive metaphysicus\" (Napoli 1870).\nAlianelli collabor\u00f2 anche per diversi giornali, pubblicano, tra 1841 e 1843, vari pezzi nel \"Giornale Economico-letterario di Basilicata\", nella Strenna Lucana \"Fior di Ginestra\" (Potenza 1859) e, dopo l'unit\u00e0, su \"Il Vesuvio\", nel 1869."}
{"id": "1691519", "revid": "2109471", "url": "https://it.wikipedia.org/wiki?curid=1691519", "title": "Alfonso Arborio Gattinara di Breme", "text": "Biografia.\nFiglio del marchese Ferdinando Arborio Gattinara e di Luigia Dal Pozzo. Da parte di padre era discendente del cardinale Mercurino Arborio di Gattinara, Gran Cancelliere dell'imperatore Carlo V, appartenente al ramo di Sartirana e Breme.\nCavaliere d'Onore e Devozione del Sacro Militare Ospedaliero Ordine di Malta, alla morte del padre ottenne il titolo ereditario di marchese di Breme e quello di duca di Sartirana che suo padre aveva ottenuto nel 1867 da Vittorio Emanuele II.\nSpos\u00f2 a Milano nel 1859 la nobildonna Teresa Rescalli dei marchesi di Villacortese, dama di corte della Regina, da cui ebbe quattro figlie, Luisa Vittoria, Barbara Ferdinanda, Maria Ernestina (1866-1941, quest'ultima divenuta in seguito moglie del principe Ernesto Emmanuele de Hohenlohe-Schillingsf\u00fcrst-Ratibor-Corvey) Margherita Maria.\nMor\u00ec a Roma il 10 marzo 1903, senza eredi maschi."}
{"id": "1691524", "revid": "767487", "url": "https://it.wikipedia.org/wiki?curid=1691524", "title": "Metoposaurus", "text": "Il metoposauro (gen. Metoposaurus) \u00e8 un grande anfibio estinto, vissuto nel Triassico superiore (circa 220 milioni di anni fa). I suoi resti sono stati rinvenuti in varie parti del mondo, tra cui Nordamerica, Europa e Africa del Nord.\nDescrizione.\nL'aspetto di questo anfibio era davvero curioso: il corpo era estremamente largo e piatto, cos\u00ec come il cranio. Le zampe erano relativamente deboli e molto brevi, mentre la coda era robusta. Il cranio era abbastanza allungato e dotato di un'apertura boccale eccezionalmente ampia, circondata da una moltitudine di sottili denti aguzzi. Le orbite erano poste piuttosto in avanti e in posizione leggermente sopraelevata rispetto al resto del cranio. \nStile di vita.\nAdattamenti di questo tipo sono indicativi dello stile di vita del metoposauro: con tutta probabilit\u00e0 l'animale passava la maggior parte del suo tempo semisommerso nel fondale di acque basse e relativamente calme, lasciando sporgere gli occhi, in attesa di qualche preda che passasse nelle vicinanze. Non appena un pesce o un piccolo anfibio capitavano a tiro, il metoposauro spalancava l'enorme bocca. Il risucchio d'acqua creatosi spingeva la preda tra le fauci del metoposauro. In generale questi animali erano lunghi circa un metro e mezzo, ma alcuni grandi esemplari potevano raggiungere i tre metri. \nAccumuli di ossa.\nAlcuni giacimenti, ad esempio in Marocco, mostrano un insolito accumulo di fossili di metoposauro, con molti esemplari ammassati uno sull'altro. Evidentemente questi animali si erano radunati in poche pozze d'acqua in un periodo di estrema siccit\u00e0. Quando poi anche queste pozze si inaridirono, i metoposauri si ritrovarono a morire in uno spazio angusto, in una sorta di \u201cfossa comune\u201d. I sedimenti, poi, ricoprirono le carcasse in modo abbastanza veloce da permettere una conservazione ottimale dei resti. \nRiclassificazione.\nIn anni recenti il metoposauro \u00e8 stato oggetto di una pesante riclassificazione da parte dei paleontologi, e molte forme ascritte in precedenza a questo genere sono state ridescritte come appartenenti ad altri generi: cos\u00ec gli esemplari nordamericani pi\u00f9 piccoli sono stati classificati nel genere \"Apachesaurus\", mentre quelli pi\u00f9 grandi nel genere \"Koskinonodon\" (precedentemente noto come \"Buettneria\"); la sopramenzionata forma marocchina, invece, \u00e8 ora nota come \"Dutuitosaurus ouazzoui\". Non vi \u00e8 tuttavia una visione comune della classificazione dei metoposauri. In ogni caso, questi animali appartengono tutti alla medesima famiglia (Metoposauridae) nell'ambito degli stereospondili, un gruppo di anfibi dai caratteri spiccatamente acquatici."}
{"id": "1691536", "revid": "1543377", "url": "https://it.wikipedia.org/wiki?curid=1691536", "title": "Campionato Europeo UEFS 2008", "text": "L'ottavo Campionato europeo di futsal (calcio da sala) organizzato dalla UEFS si \u00e8 svolto in Belgio dal 20 marzo al 24 marzo 2008 ed ha visto la partecipazione di otto formazioni nazionali. La struttura a due gironi qualificava le prime due alle semifinali per il titolo, mentre relegava le altre al torneo di classificazione.\nLa Russia ha confermato la sua forza bissando il successo ottenuto due anni prima in Catalogna, a farne le spese \u00e8 stata la squadra nazionale della Repubblica Ceca alla terza sconfitta su altrettante finali giocate."}
{"id": "1691546", "revid": "76963", "url": "https://it.wikipedia.org/wiki?curid=1691546", "title": "Meghan Heffern", "text": "Attualmente vive a Toronto."}
{"id": "1691549", "revid": "228587", "url": "https://it.wikipedia.org/wiki?curid=1691549", "title": "Rappresentante di lista", "text": "Il rappresentante di lista, in base alla normativa elettorale italiana, \u00e8 la persona incaricata di assistere alle operazioni di voto e di scrutinio per conto di un partito, di un candidato che concorre alle elezioni o di un comitato promotore di una consultazione referendaria.\nPur non essendo annoverato fra i componenti dell'ufficio elettorale di sezione, egli riveste la qualifica di pubblico ufficiale durante l'esercizio delle sue funzioni; pertanto pu\u00f2 incorrere nei reati di abuso d'ufficio, concussione, corruzione, peculato e rifiuto e omissione d'atti d'ufficio, oltre ai reati specifici contemplati dalla normativa elettorale.\nNomina.\nNomina dei rappresentanti di lista.\nI rappresentanti dei gruppi politici e delle liste di candidati sono designati dai delegati del gruppo o della lista; l'assegnazione dell'incarico deve avvenire in forma scritta. L'atto deve inoltre essere autenticato da un pubblico ufficiale in servizio nel territorio di competenza del proprio ufficio e deve contenere:\nGli atti di designazione dei rappresentanti di lista possono essere consegnati al segretario comunale entro il venerd\u00ec antecedente la data delle votazioni; in alternativa, i rappresentanti incaricati possono presentare l'attestazione direttamente al presidente di seggio prima che abbiano inizio le operazioni di voto. In ogni caso \u00e8 opportuno che i rappresentanti di lista siano muniti della tessera elettorale e di un documento di riconoscimento.\nCiascun soggetto politico pu\u00f2 nominare fino a un massimo di due rappresentanti \u2013 un \u00abeffettivo\u00bb e un \u00absupplente\u00bb \u2013 per ogni sezione elettorale; il supplente \u00e8 autorizzato a esercitare le sue funzioni soltanto in caso di assenza temporanea o definitiva del collega. Al pari degli scrutatori, del presidente e del segretario di seggio, il rappresentante di lista ha facolt\u00e0 di votare presso la sezione a cui \u00e8 stato assegnato, anche se diversa da quella in cui risulta iscritto.\nRequisiti.\nPer poter ricoprire l'incarico di rappresentante di lista occorre possedere i seguenti requisiti:\nNon possono, in ogni caso, svolgere le funzioni di rappresentante di lista gli appartenenti alle forze di polizia.\nCompiti.\nIl compito principale del rappresentante di lista consiste nel prevenire eventuali irregolarit\u00e0 ai danni del gruppo politico, del candidato o del comitato referendario che egli rappresenta. In nessun caso egli pu\u00f2 ostacolare o rallentare il corretto svolgimento delle operazioni elettorali: il presidente di seggio, consultati gli scrutatori, pu\u00f2 disporre l'allontanamento dei rappresentanti che esercitino pressioni sugli elettori o che, sebbene richiamati due volte, continuino a intralciare le operazioni (in questi casi \u00e8 prevista anche la pena della reclusione da due a cinque anni, oltre a una sanzione pecuniaria).\nSe regolarmente accreditato secondo la procedura prevista dalla legge, il rappresentante di lista \u2013 in particolare \u2013 ha facolt\u00e0 di:\nEgli non \u00e8 invece autorizzato a:\nIndennit\u00e0 e permessi.\nI rappresentanti di lista, se lavoratori dipendenti, hanno diritto a un giorno di riposo retribuito per la domenica in cui si svolgono le elezioni, oltre a uno oppure due giorni di permesso retribuito per il sabato e il luned\u00ec, in cui si tengono generalmente l'allestimento del seggio e lo scrutinio. Ai rappresentanti di lista non spetta invece alcuna indennit\u00e0 in denaro."}
{"id": "1691550", "revid": "54253", "url": "https://it.wikipedia.org/wiki?curid=1691550", "title": "Oppiano", "text": "Oppiano (greco: \"\u039f\u03c0\u03c0\u03b9\u03ac\u03bd\u03bf\u03c2\") fu il nome di due autori, anticamente identificati:"}
{"id": "1691555", "revid": "1218704", "url": "https://it.wikipedia.org/wiki?curid=1691555", "title": "Evgenij Igorevi\u010d Kisin", "text": "Biografia.\nEvgenij Kissin nasce a Mosca da una famiglia di origine ebrea. A 6 anni inizia gli studi del suo strumento al rinomato Collegio Musicale Gnessin di Mosca, dove \u00e8 allievo di Anna Pavlovna Kantor.\nAll'et\u00e0 di 11 anni, Kissin fa il suo debutto con l'Uljanovsk Symphony Orchestra e l'anno seguente si esibisce nel suo primo recital a Mosca.\nIl talento di Kissin esplode sulla scena internazionale nel 1984, quando incide i due concerti per pianoforte di Fryderyk Chopin con l'Orchestra filarmonica di Mosca. Nel 1985 debutta nel Regno Unito, precisamente al \"Lichfield Festival\", al fianco dei violinisti Maxim Vengerov e Vadim Repin e al direttore Valerij Gergiev.\nAl Concerto di Capodanno 1988 Kissin suona il Concerto per Pianoforte e Orchestra No.1 di \u010cajkovskij con i Berliner Philharmoniker diretti da Herbert von Karajan.\nNel settembre 1990 fa il suo debutto in Nordamerica con i due Concerti per Pianoforte di Fryderyk Chopin con la New York Philharmonic sotto la direzione di Zubin Mehta. Si esibisce inoltre nel primo Recital pianistico nella centesima stagione della Carnegie Hall.\nAl Teatro alla Scala di Milano tiene un recital negli anni 1991, 1997 e 2005 e nel 2010 esegue il Concerto n. 2 in fa minore, op. 21 di Fryderyk Chopin.\nA Salisburgo esegue nel 2007 e nel 2009 un recital e nel 2010 due recital.\nStile e repertorio.\nLa sua affinata tecnica pianistica gli consente di affrontare pezzi di estrema difficolt\u00e0 come i 12 Studi d'esecuzione trascendentale di Franz Liszt con apparente facilit\u00e0.\nSi esibisce regolarmente in tutta Europa, America e Asia, facendo registrare quasi sempre il tutto esaurito. Ha suonato con maestri illustri come Claudio Abbado, Vladimir A\u0161kenazi, Daniel Barenboim, Sir Colin Davis, Valerij Gergiev, Carlo Maria Giulini, Mariss Jansons, Herbert von Karajan, James Levine, Sir Andrew Davis, Lorin Maazel, Riccardo Muti, Seiji Ozawa, Sir Georg Solti, Evgenij Svetlanov, Jurij Temirkanov e Sir Antonio Pappano. Kissin si \u00e8 esibito inoltre in musica da camera con Martha Argerich, Gidon Kremer, Michail Pletn\u00ebv, Mischa Maisky, Thomas Quasthoff, Isaac Stern e molti altri."}
{"id": "1691558", "revid": "834", "url": "https://it.wikipedia.org/wiki?curid=1691558", "title": "Float (album Flogging Molly)", "text": "Float \u00e8 il quarto studio album della band folk punk/celtic punk Flogging Molly.\nIl disco.\n\u00c8 stato pubblicato il 4 marzo 2008 ed ha debuttato alla posizione numero 4 nella Billboard 200 Chart, vendendo circa 48.000 copie nella sua prima settimana e raggiungendo anche la posizione numero 1 nella Billboard Independent Charts e la numero 2 nella Billboard Alternative charts."}
{"id": "1691560", "revid": "1117982", "url": "https://it.wikipedia.org/wiki?curid=1691560", "title": "Trifiodoro", "text": "Biografia.\nNato in Egitto, vissuto alla met\u00e0 del III secolo d. C., autore di svariate opere perdute (\"Marathoniaca\", una storia di Ippodamia e una rielaborazione dell'Odissea, secondo una tradizione risalente a Timolao in et\u00e0 ellenistica e Nestore di Laranda nella prima et\u00e0 imperiale).\nIn effetti, quel poco che si conosce della vita di Trifiodoro proviene dal lessico bizantino \"Suda\" che indica che egli era di Panopoli (oggi Akhmim, Egitto) e che era un grammatico e poeta epico, ma non aiuta con la sua datazione.\nTradizionalmente era datato al V secolo, poich\u00e9 da un lato si riteneva imitasse le \"Dionisiache\" di Nonno di Panopoli (a sua volta datato al IV-V secolo), dall'altro, appariva imitato da Colluto, vissuto sotto l'imperatore Anastasio, 491-518. Tuttavia, la pubblicazione nel 1970 di un frammento di papiro da Ossirinco, che contiene i versi 301-402 del \"Sacco di Troia\" e datato al III secolo o agli inizi del IV, ha fatto anticipare la sua datazione al III secolo.\nLa \"Presa di Troia\".\nDi Trifiodoro ci rimane un epillio, dal titolo \"La presa di Troia\" (\"\u1f38\u03bb\u03af\u03bf\u03c5 \u1f0d\u03bb\u03c9\u03c3\u03b9\u03c2\", in latino \"Ilii excidium\"), in 691 esametri dattilici, stilisticamente vicino, come detto, a Nonno di Panopoli e a Quinto Smirneo, edito per la prima volta da Aldo Manuzio nel 1521 insieme a opere di Quinto Smirneo e di Colluto.\nIl poeta, dopo una brevissima invocazione a Calliope, parla della situazione disastrosa delle truppe dei Greci e Troiani (vv. 6-39): entrambi sono minati dalla stanchezza di anni di combattimenti e di pesanti perdite.\nPoi i greci catturano Eleno, veggente di Troia e, seguendo il suo consiglio, chiamano Neottolemo (figlio di Achille) per rinfrancare l'esercito e rubare il Palladio da Troia (vv. 40-56). La costruzione del cavallo di legno \u00e8 ispirata da Atena e il poeta ne d\u00e0 una lunga descrizione (vv. 57-107), dopodich\u00e9 i greci tengono un'assemblea in cui Odisseo convince i combattenti pi\u00f9 coraggiosi a nascondersi con lui nel cavallo e il resto delle truppe a fingere di fuggire da Troia, mentre si prepareranno a tornare nella notte seguente (108-234).\nIl mattino seguente i Troiani scoprono la scomparsa dell'esercito acheo, ispezionano il loro accampamento e ammirano il cavallo di legno (235-257). Sinone appare davanti a loro coperto di sangue e convince Priamo a prendere il cavallo nella loro cittadella per conquistare l'attenzione di Atena ed evitare che aiuti i greci a tornare (258-303). I Troiani decidono di trasportare il cavallo e rompono le mura, altrimenti indistruttibili, di Troia per portarlo nella loro cittadella (304-357), al che Cassandra cerca di farli rinsavire, ma, su ordine di Priamo, viene allontanata (358-443).\nMentre si festeggia la fine della guerra, Afrodite dice ad Elena di riunirsi a Menelao (che si nasconde nel cavallo): sicch\u00e9 Elena va al tempio di Atena, dove il cavallo \u00e8 tenuto e chiama per nome gli eroi nascosti, fingendo di imitare le voci delle loro mogli, in modo da tentarli ad uscire. Uno di loro, Anticlo, sta per cedere e Odisseo deve strangolarlo, mentre per ordine di Atena Elena si reca nella sua stanza e accende una torcia per chiamare la flotta greca a Troia per la battaglia finale (454-498a).\nMentre i Troiani sono sopraffatti da un sonno profondo, gli dei abbandonano Troia ed Elena e Sinone accendono le torce per guidare il ritorno della flotta greca (498b-521). La flotta arriva e i guerrieri nascosti lasciano il cavallo, dando inizio ad una lunga notte di combattimenti, ricca di episodi drammatici (506-663).\nIl poeta poi decide di porre fine alla narrazione e concludere (664-667) con la una breve descrizione di come, all'inizio del nuovo giorno, i vincitori controllino i sopravvissuti e bottino, mettano Troia a fuoco, sacrifichino Polissena per placare lo spirito di Achille, distribuiscano il bottino e lascino la citt\u00e0 per sempre (668-691)."}
{"id": "1691562", "revid": "1573940", "url": "https://it.wikipedia.org/wiki?curid=1691562", "title": "Labroides", "text": "Labroides \u00e8 un genere di pesci d'acqua salata appartenenti alla famiglia Labridae.\nEtimologia.\nIl nome \"Labroides\" deriva dal greco e significa \"pesce simile alla spigola\".\nDistribuzione.\nProvengono dall'oceano Pacifico e, in parte, dall'oceano Indiano.\nTassonomia.\nQuesto genere comprende le seguenti specie:"}
{"id": "1691564", "revid": "1728", "url": "https://it.wikipedia.org/wiki?curid=1691564", "title": "Dirhem", "text": ""}
{"id": "1691568", "revid": "110157", "url": "https://it.wikipedia.org/wiki?curid=1691568", "title": "The Best of King - Love &amp; Pride", "text": "The Best of King - Love &amp; Pride \u00e8 una raccolta del gruppo musicale britannico new wave anni ottanta King, pubblicata nel 1998, a dieci anni esatti di distanza dall'ultimo singolo realizzato dal cantante Paul King come solista, \"Smug and Irritating\" del 1988.\nLa collection comprende i pi\u00f9 grandi successi della band (5 singoli UK Top 40), le \"stand-out track\" degli album, tre lati B, all'epoca inediti (\"Don't Stop\", \"Crazy Party\" e \"Groovin' with the Kings\") e non inclusi negli unici due lavori a 33 giri della band (il long playing d'esordio \"Steps in Time\", e il secondo e ultimo album di studio \"Bitter Sweet\", entrambi dischi d'oro nel Regno Unito), nonch\u00e9 tre remix di tre dei cinque singoli pubblicati in totale, \"Love &amp; Pride (Body &amp; Soul Mix)\", \"Won't You Hold My Hand Now (Heavy Times Mix)\" e il popolare \"The Taste of Your Tears (Breaker Heart Mix)\", quest'ultimo gi\u00e0 inserito nella originaria versione in cassetta - e nella recente ristampa rimasterizzata in CD - del secondo album.\nTutti i singoli, comunque, compaiono nella tracklisting anche in versione originale: si tratta dei due Top Ten \"Love &amp; Pride\" e \"Alone without You\" (rispettivamente, #2 e #8), del Top 20 \"The Taste of Your Tears\" (#11) e dei due Top 30 \"Torture\" e \"Won't You Hold My Hand Now\" (#23 e #24, rispettivamente). Tra le altre tracce tratte dagli album, figurano qui: \"Fish\", \"Trouble\", \"I Kissed the Spikey Fridge\" e \"Soul on My Boots\" (specie di inno dei King/Paul King, dato che i membri della band, soprattutto il cantante, erano piuttosto famosi all'epoca per il particolare look new wave, che comprendeva i tipici anfibi Dr. Martens verniciati di spray colorato - il titolo significa, appunto, \u00abl'anima sopra agli anfibi\u00bb), tutte incluse sul disco d'esordio; e \"I Cringed, I Died, I Felt Hot\" e \"These Things\" (piccolo capolavoro - di cui esiste anche una reprise, pi\u00f9 breve e pi\u00f9 lenta, solo sul CD - scritto a quattro mani con il tastierista dei King, Mike Roberts; gi\u00e0 coautore con Paul del pi\u00f9 grande successo in assoluto della band, la Numero 2 britannica \"Love &amp; Pride\", Mike collaborer\u00e0 anche su un pezzo solista di Paul, \"Star\"), entrambe riproposte dal secondo LP.\nI King sono stati attivi come gruppo per un paio d'anni appena, tra 1984 e 1986. Dopo il loro scioglimento, il cantante e musicista Paul King (dal cui cognome anagrafico deriva il nome della band) ha intrapreso una breve e sfortunata carriera solista, che l'ha visto pubblicare un unico album pop rock, \"Joy\", prima di cambiare percorso professionale, diventando VJ, prima per MTV e poi per VH1, e dopo, pi\u00f9 genericamente, presentatore televisivo, anche se le sue presenze in TV sono andate sempre pi\u00f9 diminuendo, dal 1988 a oggi. Nonostante Paul, al di fuori della band che porta il suo nome, venga ormai maggiormente ricordato per uno spot pubblicitario dedicato alle compilation anni ottanta, come artista solista ha ottenuto una hit minore, \"I Know\" (tratta dal suo unico long playing), che ha raggiunto il #58 in Gran Bretagna, nel 1987, anch'essa inserita in questa raccolta celebrativa dei King."}
{"id": "1691578", "revid": "729019", "url": "https://it.wikipedia.org/wiki?curid=1691578", "title": "Pseudoplatystoma tigrinum", "text": "Pseudoplatystoma tigrinum \u00e8 un pesce d'acqua dolce della famiglia Pimelodidae.\nHabitat e distribuzione.\nSudamerica, Rio delle Amazzoni, Orinoco, acque interne del Bolivia, Brasile, Colombia, Ecuador, Per\u00f9, Venezuela.\nAlimentazione.\nSi nutre di altri pesci o di granchi e gamberi."}
{"id": "1691580", "revid": "599013", "url": "https://it.wikipedia.org/wiki?curid=1691580", "title": "Massimiliano Fiondella", "text": "Biografia.\nNella notte del 9 agosto 2009 perde la vita all'et\u00e0 di 41 anni, insieme alla fidanzata Sara, in un incidente a bordo del suo scooter, uscendo di strada in una curva a pochi chilometri da Vernazza, nelle Cinque Terre.\nCarriera.\nNato a Gioia Sannitica, nel casertano, ma residente fin dall'infanzia a Le Grazie nello spezzino, cresce nelle giovanili dello Spezia prima e della poi. Viene aggregato alla prima squadra nella stagione 1985-1986 non riuscendo a esordire in campionato, ma venendo spesso schierato in Coppa Italia, comprese entrambe le partite di finale persa dai blucerchiati contro la Roma.\nCeduto nell'estate 1986 alla Lucchese neopromossa in Serie C1, disputa coi rossoneri quattro campionati da titolare, culminati con il ritorno in Serie B dopo 27 anni al termine della stagione 1989-1990. Le stagioni a Lucca lo pongono alle attenzioni della ACF Fiorentina, che lo acquista nell'estate 1990.\nIn viola disputa due stagioni in Serie A sotto la guida di Sebasti\u00e3o Lazaroni prima, e di Gigi Radice poi, con fortune alterne. Se infatti nella prima stagione viene schierato con una certa continuit\u00e0, nella seconda viene spesso relegato fra i rincalzi. Quando per lui non c'\u00e8 pi\u00f9 spazio in squadra viene posto in vendita. Chiude pertanto la sua stagione in viola (e in Serie A) con 42 presenze in due stagioni e una rete contro l'Inter.\nAcquistato nell'estate 1992 dalla SPAL neopromossa in Serie B, disputa a Ferrara un'annata a mezzo servizio (18 presenze) terminata con l'immediato ritorno in Serie C1. Resta alla SPAL anche nella stagione successiva, con la promozione fallita sul filo di lana.\nNella stagione 1994-1995 torna fra i cadetti con l': la stagione \u00e8 fallimentare sia sul piano personale (9 presenze totali) sia per i marchigiani che retrocedono in Serie C1. Da quella stagione Fiondella prosegue la sua carriera nelle serie minori.\nDal 1998 al 2004 Fiondella ha giocato nella Fezzanese, partecipante al campionato di Eccellenza ligure. In sei stagioni con questa squadra ha totalizzato 85 presenze in gare di campionato, con una rete realizzata.\nCessata l'attivit\u00e0 agonistica, \u00e8 stato per un biennio allenatore delle formazioni giovanili dello Spezia."}
{"id": "1691583", "revid": "287204", "url": "https://it.wikipedia.org/wiki?curid=1691583", "title": "Sedulio Scoto", "text": "Fu per l'epoca un personaggio molto colto, mostrando una certa conoscenza del greco utilizzato in svariate occasioni nelle sue poesie. Spesso il suo intento \u00e8 didattico.\nComment\u00f2 vari grammatici (Elio Donato, Eutiche, Prisciano). Il \"Collectaneum\" (Raccolta) \u00e8 la sua opera principale dove sono raccolti numerosi estratti di autori antichi e patristici. Compose tra l'altro un \"Liber de rectoribus christianis\", sorta di manuale di educazione del principe cristiano dedicato a Lotario II, un \"Certamen rosae liliique\", che diede impulso alla letteratura sui contrasti e il \"De strage Normannorum\"."}
{"id": "1691586", "revid": "123724883", "url": "https://it.wikipedia.org/wiki?curid=1691586", "title": "Le\u00f3n Klimovsky", "text": "Biografia.\nDiplomato in odontoiatria, lavor\u00f2 per 15 anni come dentista, ma la sua vera passione fu sempre il cinema. Tra i pionieri del cinema nel suo paese, nel 1929 fond\u00f2 il primo cineclub argentino e in seguito finanzi\u00f2 la prima sala cinematografica destinata a proiettare 'film d'arte'.\nDopo aver preso parte come sceneggiatore e assistente alla regia a \"Se abre el abismo\" (1944), gir\u00f2 il suo primo film, un adattamento del \"Giocatore\" di Dostoevskij. A questa prima fase della sua produzione appartengono anche gli adattamenti del \"Conte di Montecristo\" di Alexandre Dumas e de \"Il tunnel\" di Ernesto Sabato.\nA met\u00e0 degli anni sessanta Klimovsky si trasfer\u00ec in Spagna, dove si ciment\u00f2 nei generi pi\u00f9 disparati, dagli spaghetti western ai cosiddetti film di \"exploitation\", girando in Messico, Italia ed Egitto. Tuttavia \u00e8 ricordato soprattutto per il suo contributo al cinema horror spagnolo, genere a cui si dedic\u00f2 a partire dagli anni settanta (\"La noche de Walpurgis\") \u00e8 del 1971, spesso lavorando con Paul Naschy.\nKlimovsky ha dichiarato di aver sempre sognato di realizzare grandi film d'avanguardia e di aver finito invece per girare film commerciali, sia pure senza rimorso.\n\u00c8 morto a Madrid in seguito ad un attacco cardiaco.\nEra cugino del matematico e filosofo argentino Gregorio Klimovsky. Spos\u00f2 In\u00e9s de Tolosa, che recit\u00f2 in alcuni dei suoi primi film.\nRiconoscimenti.\nIl film \"Marihuana\" prese parte all'edizione del 1951 del Festival di Cannes."}
{"id": "1691588", "revid": "289247", "url": "https://it.wikipedia.org/wiki?curid=1691588", "title": "San Cesario d'Arles", "text": ""}
{"id": "1691590", "revid": "363629", "url": "https://it.wikipedia.org/wiki?curid=1691590", "title": "Obiettivi Canon EF 135mm", "text": "Gli obiettivi Canon EF 135mm sono teleobiettivi medio-corti prodotti da Canon Inc.. L'obiettivo ha un attacco EF ed \u00e8 quindi compatibile con macchine fotografiche reflex della serie EOS.\nCanon EF 135mm f/2L USM.\nIl Canon EF 135mm f/2L USM \u00e8 un'ottica principalmente impiegata per la fotografia di ritratti o per l'eventi sportivi che si svolgono in ambienti chiusi, dove l'illuminazione \u00e8 spesso scarsa. La \"veloce\" apertura a f/2 rende l'obiettivo ideale per entrambe le applicazioni.\nTra i fotografi Canon questa lente \u00e8 particolarmente ammirata per la sua nitidezza, contrasto e per il rendimento dei colori. L'obiettivo \u00e8 anche popolare per la sua incisione a f/2, ossia alla massima apertura del diaframma, permettendo cos\u00ec ai fotografi di tenere fuori fuoco lo sfondo e contemporaneamente ottenere numerosi dettagli sul soggetto primario, notevolmente \"staccato\" dall'area fuori fuoco. Questo d\u00e0 la possibilit\u00e0 ai fotografi di avere un controllo preciso sulla profondit\u00e0 di campo.\nCanon EF 135mm f/2.8 con Softfocus.\nIl Canon EF 135mm f/2.8 con Softfocus \u00e8 un obiettivo fisso con attacco EF introdotto da Canon nel 1987.\nQuesto il solo obiettivo EF che \u00e8 dotato di funzione soft focus (detto anche flou), permettendo all'utente di controllare la correzione dell'ottica dell'aberrazione sferica. Questa caratteristica viene regolata ruotando il selettore del soft focus, il quale permette tre scelte, 0, 1 e 2. L'impostazione 0 funziona come un classico obiettivo con focale fissa da 135mm, mentre la 1 e la 2 regolano la morbidezza del focus. Questa viene realizzato attraverso la rotazione delle lenti all'interno dell'obiettivo in modo da creare deliberatamente un'aberrazione sferica. A causa della vecchia et\u00e0, il 135mm \u00e8 sprovvisto del motore ultrasonico (USM). L'ottica \u00e8 compatibile con tutte le fotocamere Canon EF e supporta tutti i filtri da 52mm."}
{"id": "1691591", "revid": "1318658", "url": "https://it.wikipedia.org/wiki?curid=1691591", "title": "Metoposauridae", "text": "I metoposauridi (Metoposauridae) sono un gruppo di anfibi estinti, appartenenti ai temnospondili. Vissero esclusivamente nel Triassico superiore (Carnico - Norico, circa 224 - 204 milioni di anni fa), e i loro resti fossili sono stati ritrovati in Europa, Africa e Nordamerica. \nDescrizione.\nDi grandi dimensioni, questi anfibi erano dotati di grossi crani appiattiti e larghi; assomigliavano molto ad altri anfibi temnospondili acquatici del Triassico, i capitosauroidi, ma se ne differenziavano per alcune caratteristiche craniche, in particolare la posizione degli occhi molto avanzata. \nI metoposauri erano dotati di piccole zampe ai lati del corpo, di un corpo appiattito e largo e di una testa estremamente sviluppata. Come molti altri anfibi del Triassico, questi animali erano dotati di occhi rivolti verso l'alto. Le mascelle e le mandibole erano dotate di numerosi denti piccoli e aguzzi lungo il margine delle fauci, ed erano presenti anche vere e proprie zanne appuntite sul palato. \nAlcune delle caratteristiche craniche pi\u00f9 distintive riguardano l'osso lacrimale, separato dal margine orbitale da una sutura tra prefrontale e jugale molto larga, le narici esterne molto piccole e molto distanti fra loro e un sistema della linea laterale \"a ciclo continuo\" dietro l'orbita. \nLe forme pi\u00f9 grandi potevano superare i tre metri di lunghezza."}
{"id": "1691599", "revid": "287204", "url": "https://it.wikipedia.org/wiki?curid=1691599", "title": "Leon Klimovsky", "text": ""}
{"id": "1691607", "revid": "2212940", "url": "https://it.wikipedia.org/wiki?curid=1691607", "title": "Microfono", "text": "Il microfono \u00e8 un trasduttore di tipo elettro-acustico in grado di convertire le onde di pressione sonora in segnali elettrici.\nTrova applicazione nell'ambito delle telecomunicazioni; in particolare nella telefonia, nel mondo dello spettacolo (musica, radio, televisione, cinematografia) e nei sistemi di rilevamento di onde acustiche.\nTipi di microfono.\nEsistono diversi tipi di microfono che basano il proprio funzionamento su differenti tecnologie e metodi di conversione e d'uso.\nI microfoni possono essere classificati in base a:\nTecnica.\nPer il funzionamento del microfono ci si pu\u00f2 basare su diversi principi e di conseguenza varia la tecnica necessaria alla sua realizzazione.\nA variazione di resistenza.\nMicrofono a carbone.\nCaduto ormai in disuso, il microfono a carbone sfrutta la variazione di resistivit\u00e0 di granuli di carbone sottoposti a compressione meccanica dalla sottile membrana che chiude la capsula che li contiene. Economico da costruire, pu\u00f2 tuttavia coprire un campo di frequenza molto limitato. Erano di questo tipo i primi microfoni radiofonici (quelli stile anni '30, presenti in film datati), ma anche le capsule microfoniche adottate per i telefoni a cornetta in uso fino agli anni '80; agitando tra le dita la capsula, \u00e8 percepibile il movimento dei granuli.\nMicrofono dinamico.\nIl microfono dinamico \u00e8 strutturalmente simile ad un piccolissimo altoparlante, con funzionamento inverso: sfrutta il fenomeno dell'induzione elettromagnetica per convertire il movimento di una membrana (la parte destinata a raccogliere le pressioni sonore, normalmente costituita da una pellicola di mylar, poliestere dello spessore di pochi decimi di millimetri) in forza elettromotrice, grazie ad un avvolgimento di filo conduttore sottilissimo meccanicamente fissato alla membrana stessa chiamato \"bobina mobile\". Tale struttura \u00e8 immersa nel campo magnetico generato da un nucleo di magnete permanente. Il movimento della bobina mobile nel campo magnetico genera, ai capi del filo di cui \u00e8 composta, una tensione elettrica alternata proporzionale all'ampiezza dei movimenti dell'avvolgimento e quindi, in definitiva, alla magnitudo del segnale acustico: questa tensione costituisce il segnale elettrico audio il quale, tramite un cavo oppure via radio, viene trasferito al preamplificatore. Spesso si usa un mixer audio, al cui interno sono presenti i preamplificatori.\nMicrofono a nastro.\nUsa un nastro sottile e, a volte, ondulato sospeso in un campo magnetico. Il nastro \u00e8 collegato all'uscita audio del microfono da un circuito elettrico cosicch\u00e9 le sue vibrazioni nel campo magnetico possano generare un segnale elettrico. Sia il microfono a nastro che quello a bobina mobile hanno in comune la caratteristica di produrre il suono per induzione magnetica.\nMicrofono a condensatore.\nIl funzionamento del microfono a condensatore si basa sulla variazione di tensione ai capi di un condensatore, di cui un'armatura \u00e8 fissa e l'altra \u00e8 costituita dalla membrana del microfono stesso. Alla membrana \u00e8 fornita una quantit\u00e0 di carica formula_1: essendo la carica costante, poich\u00e9 la tensione di polarizzazione \u00e8 fornita attraverso una resistenza solitamente di 1ohm, ogni piccola variazione della distanza fra le armature dovuta alla vibrazione della membrana provoca una variazione della capacit\u00e0 che produce una variazione di tensione. Il microfono a elettrete (\u00e8 spesso usato anche il termine anglosassone electret) si basa sullo stesso principio, ma il campo elettrico \u00e8 fornito da un elettrete, ovvero un materiale isolante in cui \u00e8 intrappolata una carica elettrica.\nEntrambi per funzionare necessitano di un piccolo circuito elettronico adattatore di impedenza. Tale circuito deve essere alimentato: per questo si pu\u00f2 usare una batteria, ma spesso si preferisce fornire l'alimentazione tramite lo stesso cavo microfonico (alimentazione Phantom). Esistono diversi standard a cui il circuito pu\u00f2 aderire, tra cui alimentazione a 12 volt \"T\" negativa o positiva e alimentazione phantom 12 positiva o negativa o +48V. Alcuni microfoni sono composti da due moduli separati: il modulo di alimentazione (con batteria da pochi volt, fino ai 48 volt o Phantom) e il modulo microfono vero e proprio che pu\u00f2 essere ad una, due o quattro celle, per distanze piccole, medie e grandi.\nLa capsula del microfono a condensatore, avendo caratteristiche di alta sensibilit\u00e0, si presta anche a prelevare suoni a grande distanza: per tale uso \u00e8 possibile accentuare le caratteristiche direzionali del microfono, montando la capsula all'interno di tubi progettati e calibrati per ottenere determinate interferenze additive e sottrattive.\nViene spesso impiegato nelle riprese musicali sia negli studi di registrazione che dal vivo e nella sonorizzazione di film durante la presa diretta e nel doppiaggio. Altri impieghi del microfono a condensatore sono: conferenze, televisione (microfoni lavalier e capsule per radiomicrofoni), traduzioni simultanee ecc.\nIl microfono Lavalier \u00e8 un tipo di microfono a elettrete molto usato nelle trasmissioni televisive. \nSi fissa grazie a una pinzetta o una calamita sul tessuto del vestito di chi lo usa.\nHa il pregio di poter essere usato senza le mani, ma (anche secondo la qualit\u00e0) ha il difetto di produrre suoni indesiderati quando viene in contatto con il tessuto.\nCi possono essere varie strategie per nasconderlo\nMicrofono piezoelettrico.\nI microfoni piezoelettrici, detti anche \"a cristallo\", sfruttano le propriet\u00e0 dei materiali piezoelettrici, che reagiscono alle onde sonore generando un segnale elettrico. Tale tipologia di microfono \u00e8 molto semplice dal punto di vista costruttivo ed economica; motivo per cui \u00e8 stata molto diffusa dagli anni '50 agli anni '70, prima della comparsa dei microfoni di tipo \"electret\".\nRadiomicrofoni.\nPer ovviare alle scomodit\u00e0 dei cavi di trasmissione del segnale elettrico utilizzati dai microfoni tradizionali sono stati introdotti, e vengono utilizzati principalmente negli studi televisivi o in manifestazioni dal vivo, i cosiddetti radiomicrofoni: che incorporano, oltre ad una normale capsula microfonica, un circuito trasmettitore che modula il segnale portante radio e una piccola antenna che trasmette il segnale a un ricevitore, posto vicino all'unit\u00e0 che si occupa dell'acquisizione del suono. Il ricevitore si occupa quindi di riconvertire il segnale radio in un segnale elettrico per condurlo all'acquisitore.\nTali microfoni sono capaci di funzionare anche a decine di metri dal ricevitore, soprattutto in ambienti privi di ostacoli (come pareti in muratura). A causa per\u00f2 della perdita di qualit\u00e0 durante la conversione da segnale radio a elettrico e viceversa, oltre al rischio che si esaurisca la batteria durante una performance o che altre fonti di onde radio interferiscano con la comunicazione, nei concerti e tanto pi\u00f9 negli studi di registrazione musicali vengono preferiti i tradizionali microfoni a cavo. Con i radiomicrofoni a modulazione digitale si ottiene una qualit\u00e0 molto superiore, paragonabile a quella di un collegamento via cavo.\nIl radiomicrofono in cui la capsula microfonica \u00e8 separata dal resto e, data la piccola dimensione, pu\u00f2 essere appesa al colletto della camicia o al bavero del vestito di colui che parla/canta oppure ad archetto (in inglese headset) che, attraverso uno scheletro di plastica o metallo, permette di avere la capsula microfonica perpendicolare alla direzione del suono emesso dalla bocca. Nei microfoni a spillo e ad archetto il sistema di preamplificazione, conversione e trasmissione si trova nel trasmettitore (in inglese bodypack), un piccolo dispositivo che solitamente si tiene agganciato alla cintura, collegato alla capsula mediante un cavetto: ci\u00f2 consente una libert\u00e0 di movimento massima, non essendo pi\u00f9 necessario sorreggere il microfono con le mani.\nCaratteristiche tecniche.\nLe principali caratteristiche tecniche dei microfoni sono:\nVi sono poi le caratteristiche psicoacustiche: trasparenza del suono, risposta ai transienti, selettivit\u00e0, resa sulle armoniche, ecc.\nFigura polare dei microfoni.\nA seconda della direzionalit\u00e0, i microfoni omnidirezionali sono trasduttori di pressione, mentre gli altri sono trasduttori a gradiente di pressione oppure una combinazione tra le due.\nFigure polari comuni per i microfoni:\nQueste figure polari determinano il tipo di direzionalit\u00e0 del microfono, aiutando a discriminare il suono che si vuole campionare dal rumore ambientale; per esempio un microfono omnidirezionale catturer\u00e0 il suono della voce e tutti i rumori ambientali, ed in alcuni casi il rumore sovraster\u00e0 la voce, mentre un microfono cardioide dar\u00e0 maggiore valore alla voce, isolandola parzialmente dal rumore circostante.\nInterfaccia digitale microfonica.\nLo standard AES 42, pubblicato dalla Audio Engineering Society, definisce un'interfaccia digitale per i microfoni. I microfoni conformi a questo standard fanno uscire un segnale digitale direttamente dalla loro uscita tramite un connettore XLR maschio, invece di un segnale analogico. I microfoni digitali possono essere usati solo con equipaggiamento che disponga di connessioni conformi allo standard AES 42, oppure tramite l'utilizzo di un'interfaccia di conversione. Microfoni di alta qualit\u00e0 che operano in conformit\u00e0 con questo standard sono gi\u00e0 disponibili da alcuni produttori di microfoni.\nPreamplificazione.\nLa preamplificazione del microfono dipende sia dalla tecnica costruttiva del microfono sia dalla distanza che separa il microfono dalla sorgente da registrare. Permette di correggere l'intensit\u00e0 del segnale senza apportare disturbi significativi e viene principalmente utilizzato per evitare che il segnale venga rovinato dal rumore di trasmissione dello stesso; inoltre la preamplificazione permette di correggere l'intensit\u00e0 del volume in base alla distanza (maggiore amplificazione al crescere della distanza), in quanto a seconda del tipo di posizionamento \u00e8 necessario amplificare pi\u00f9 o meno il volume per evitare che il microfono risulti sordo.\nLe problematiche della preamplificazione sono principalmente causate dalla distanza tra il microfono e la sorgente da campionare (voce o suoni specifici). Un esempio potrebbe essere un discorso acquisito in una sala ampia con vari diffusori acustici che, tramite un microfono lavalier (distante dalla sorgente) pu\u00f2 provocare dei fischi (o rientro o feedback, anche detto Laarsen), mentre il microfono ad archetto, naturalmente posizionato vicino alla bocca, ne \u00e8 quasi immune. Invece, qualora il discorso venisse eseguito in una sala sprovvista di diffusori acustici, il microfono verrebbe investito solo dalla sorgente e non sarebbe possibile apprezzare la differenza tra i due.&lt;br&gt;\nI presentatori e gli oratori che necessitano di avere le mani libere o che devono muoversi liberamente sul palcoscenico utilizzano solitamente microfoni ad archetto mentre i cantanti continuano a preferire il microfono palmare (a gelato) per la sua timbrica particolare (effetto prossimit\u00e0) e per la possibilit\u00e0 di modulare la voce e creare effetti acustici allontanando e avvicinando il microfono alla bocca.\nAccessori.\nPossono fare parte del sistema microfonico, a seconda del tipo: trasduttori meccanici ed elettrici, cavit\u00e0 di risonanza, tubi ad interferenza, filtri, sospensioni, alimentatori e amplificatori.\nAntivento microfonici.\nGli antivento vengono utilizzati per proteggere i microfoni ed impedire che il suono della voce venga alterato dal vento o da consonanti occlusive (come 'P' e 'B'); in questo caso chiamati gergalmente \"anti-pop\". Molti microfoni hanno un antivento integrato costruito intorno al diaframma. Uno schermo in plastica viene mantenuto ad una certa distanza dal diaframma per schermarlo. Questa protezione offre una prima linea di difesa contro gli urti e il vento. Alcuni microfoni hanno uno strato addizionale di spugna per aumentare la protezione."}
{"id": "1691608", "revid": "29244", "url": "https://it.wikipedia.org/wiki?curid=1691608", "title": "Granchi", "text": ""}
{"id": "1691612", "revid": "187795", "url": "https://it.wikipedia.org/wiki?curid=1691612", "title": "Corpo Aereo Irlandese", "text": ""}
{"id": "1691613", "revid": "729019", "url": "https://it.wikipedia.org/wiki?curid=1691613", "title": "Clive Rowlands", "text": "Biografia.\nCarriera da giocatore.\nInsegnante di professione, Rowlands ha giocato come mediano di mischia per i club di Abercrave, Pontypool, Llanelli e Swansea. \u00c8 stato capitano del Pontypool nel 1962-63 e dello Swansea nel 1967-68.\nIl 19 gennaio 1963 ha fatto il suo esordio per la nazionale in una partita contro l'. Stranamente durante questo match fu scelto come capitano, una posizione che mantenne anche per le 13 partite successive tra il 1963 e il 1965, conducendo il alla sua prima Triple Crown dal 1952. Rowlands \u00e8 stato capitano in tutte le partite da lui giocate.\nNel test contro la del Cinque Nazioni 1963, su un campo di gioco bagnato e fangoso, Rowlands decise di calciare in touch ogni volta che fosse possibile, col risultato che ci furono 111 rimesse laterali durante la partita. L'incontro si concluse con la vittoria del Galles per 6-0, anche grazie a un drop di Rowlands che in quell'occasione segn\u00f2 i suoi unici punti in un incontro internazionale. Successivamente l'International Rugby Board decise di cambiare le regole, rendendo vietato il calcio direttamente in touch eccetto che entro i propri 22 metri.\nIl 27 marzo 1965 Rowlands ha disputato la sua ultima partita per la nazionale. Per il ha disputato 14 match, vincendo 2 Cinque Nazioni (1964, 1965) e una Triple Crown (1965).\nCarriera da allenatore.\nDopo il ritiro dal rugby giocato \u00e8 stato c.t. del per 29 partite tra il 1968 e il 1974, diventando, al tempo, la persona pi\u00f9 giovane ad ottenere questa carica. Rowlands prese il posto del dimissionario David Nash, al quale la federazione non aveva permesso di seguire la nazionale nel tour del 1968.\nQuello fu un periodo di successi per la nazionale, tra cui il Grande Slam nel Cinque Nazioni 1971 e il tour nell'emisfero sud nel 1969. Rowlands \u00e8 stato inoltre manager dei British and Irish Lions nel tour in Australia del 1989, del team delle isole britanniche contro il resto del mondo nel 1986 e del nella Coppa del Mondo 1987.\n\u00c8 diventato presidente della Welsh Rugby Union nel 1989."}
{"id": "1691615", "revid": "287204", "url": "https://it.wikipedia.org/wiki?curid=1691615", "title": "Kawasaki Shozo", "text": ""}
{"id": "1691616", "revid": "109841218", "url": "https://it.wikipedia.org/wiki?curid=1691616", "title": "Pasquaroli", "text": "I pasquaroli (in dialetto romagnolo \"pasquarul\") sono gruppi di persone che nel periodo dell'Epifania girano di casa in casa a cantare la pasquella o \"pasquela\", rito benaugurante per un prosperoso nuovo anno.\nStoria.\nNarrava la tradizione che nel periodo delle dodici notti (tra il solstizio d'inverno e l'Epifania) i morti uscissero dal regno sotterraneo e si incarnassero nell'ultima notte, appunto la dodicesima, negli animali della stalla e che questi ultimi acquisissero pertanto il dono della parola. Si riteneva che portasse molta sfortuna ascoltare i discorsi degli animali e che, se avessero parlato male di chi li accudiva, se lo sarebbero portato con loro nel mondo sotterraneo. Era quindi facile vedere in quei giorni i contadini trattare in maniera impeccabile le proprie bestie.\nL'elemento centrale della pasquella consiste in un canto popolare che nelle sue strofe porge gli auguri al capo famiglia e a tutti i suoi componenti, poi al lavoro e alla prosperit\u00e0 dei campi, infine venivano fatte le richieste alimentari alla padrona di casa. Tradizionalmente i gruppi sono composti solo da uomini anche se recentemente vengono accettate anche donne, generalmente travestite da Befana per accompagnare la musica con balli o semplicemente come attrazione, specie per i bambini.\nIl testo della canzone.\nPrima di entrare in casa si chiede il permesso con una strofa preliminare:\nLa morte cui si fa riferimento \u00e8 il richiamo alle anime dei morti che uscivano dalla terra per incarnarsi negli animali. Altro collegamento alla superstizione \u00e8 il fatto che le serate con i pasquaroli si facevano in casa, mentre di solito le serate in compagnia si tenevano nella stalla luogo decisamente pi\u00f9 caldo, questo per lasciare la privacy alle bestie che potevano parlare tra di loro.\nLa tradizione che si rinnova.\nQuesta antica tradizione stava scomparendo, ma a met\u00e0 degli anni '70 \u00e8 tornata in voga per opera del gruppo di pasquaroli \"Il Passatore\" di Bulgarn\u00f2 di Cesena. Da allora le serate precedenti l'Epifania si sarebbero svolte non solo nelle case ma anche nei teatri e in altri locali pubblici.\nOggi sono numerosi i gruppi di pasquaroli presenti sul territorio, il cui target d'et\u00e0 media si \u00e8 notevolmente ringiovanito. \nTra i gruppi pi\u00f9 rinomati e numerosi dei tanti esistenti, si possono ricordare: i \"Pasquar\u00f9l d'la Calabrina\" (Calabrina di Cesena), i \"Pasquar\u00f9l d'la Pi\u00f2pa\" (Pioppa di Cesena), il gruppo pasquaroli \"E' Strazer De Bosch\" (Gambettola), \"I Sgumbie' ad Lunzen\" (Longiano), i \"Pasquar\u00f9l d'la T\u00f2ra de' M\u00f4r\" (Torre del Moro), il gruppo \"Strambal\u00e9 ad Ziznatic\" (Cesenatico), i \"Pasquar\u00f9l de P\u00f2nt d'la Preda\" (Ponte Pietra di Cesena)\",\" i \"Pasquar\u00f9l de Macan\u00ecn\" (Capannaguzzo di Cesena), i \"P\u00e0Scout Clan Dakota\" (Ronta di Cesena), i \"Pasquar\u00f9l dal d\u00f2 bochi\" (Villamarina e Gatteo a Mare), i \"Pasquar\u00f9l ad Digra\" (Diegaro di Cesena), i \"Pasquarul de Montspach\u00e9\" (Capocolle di Bertinoro), che portano avanti questa tradizione da pi\u00f9 di trent'anni, i \"Pasquar\u00f9l d'\u00e8 Pr\u00ect\" (Villachiaviche) ,i \"Pasquar\u00f9l d'la Bagnar\u00f4la\" (Bagnarola (Cesenatico)), folto gruppo ricostituito nel 2016 dopo una lunga attivit\u00e0 interrotta alla fine degli anni '80 e per ultimi ma solo in elenco, quelli del centro di Cesena, capitanati dal \"maestro Casadei\"."}
{"id": "1691626", "revid": "76963", "url": "https://it.wikipedia.org/wiki?curid=1691626", "title": "Kelly Rutherford", "text": "Biografia.\nNata a Elizabethtown, nel Kentucky. Sua madre, Harriet \"Ann\" Edwards \u00e8 una modella e scrittrice. Ha un fratello pi\u00f9 giovane, Anthony, e due sorelle pi\u00f9 giovani, Courtney e Lindsey. Ha frequentato la Corona del Mar High School.\nIl suo debutto risale al 1988 quando in veste di guest star, partecipa ad un episodio della soap opera \"Quando si ama\". Nel 1989, recita in cinque episodi della serie \"Generations\", telefilm che le fa guadagnare una nomina ai \" Soap Opera Digest Awards\".\nIl successo arriva nel 1996, grazie al ruolo dell'ex prostituta \"Megan Lewis\" in \"Melrose Place\", ruolo che ricopre per 90 episodi fino al 1999, anno di conclusione della serie.\nDopo aver partecipato in veste di guest star a \"Night Visions\" e \"Nash Bridges\", nel 2003 interpreta l'agente \"Frankye Ellroy-Kilmer\" nella serie poliziesca \"Codice Matrix\". Nel 2007 entra nel cast della serie generazionale \"Gossip Girl\", nel ruolo di Lily van der Woodsen, una donna pluridivorziata, madre della ex bad girl Serena van der Woodsen.\nIl debutto al cinema avviene nel 1988 con il poliziesco \"Un poliziotto in blue jeans\". In seguito recita nel film con Julia Roberts e Nick Nolte \"Inviati molto speciali\", e nel 2000 ottiene una piccola parte in \"Scream 3\".\nVita privata.\nRutherford \u00e8 stata sposata con Carlos Tarajano dal 30 giugno 2001 all'11 gennaio 2002. La coppia era apparsa su InStyle. Tarajano scopr\u00ec di essere malato di cuore e la coppia divorzi\u00f2 due anni prima della morte di lui, avvenuta nel 2004..\nHa sposato il suo secondo marito, un uomo d'affari tedesco, Daniel Giersch, nell'agosto 2006. Diede alla luce il loro primo figlio, Herm\u00e9s Gustaf Daniel Giersch, il 18 ottobre 2006.\nNel 2009, durante la sua seconda gravidanza, Rutherford lasci\u00f2 Giersch e decisero che l'attrice non avrebbe informato l'ex-marito della nascita della seconda figlia, Helena Grace Giersch. Successivamente Rutherford accus\u00f2 Giersch di violenza e traffico di droga, accuse mai state provate. Nonostante ci\u00f2, Giersch fu comunque accusato di frode da esterni, e gli fu vietato l'accesso negli Stati Uniti con i due figli. Il 29 agosto 2012 un giudice della California ha, non senza polemiche, affidato i bambini alla custodia del padre che vive a Monaco di Baviera. A Rutherford \u00e8 permesso di vedere i figli volando fino in Europa. Nel 2015 l\u2019attrice ha perso la custodia dei figli.\nIl portavoce della Rutherford ha detto che \"\"Kelly si sente totalmente devastata dal fatto che ai suoi figli, cittadini americani, \u00e8 stato ordinato di vivere all'estero perch\u00e9 loro padre non pu\u00f2 entrare negli Stati Uniti\".\".\nVoci dicono che lei e l'attore Matthew Settle, con cui ha condiviso la scena in \"Gossip Girl\", stiano insieme, ma non ci sono mai state conferme o smentite, nonostante i due siano stati visti baciarsi..\nDoppiatrici italiane.\nNelle versioni in italiano dei suoi film, Kelly Rutherford \u00e8 stata doppiata da:"}
{"id": "1691634", "revid": "322321", "url": "https://it.wikipedia.org/wiki?curid=1691634", "title": "Bernardo Landriano", "text": "\u00c8 stato vescovo di Asti dal 31 agosto 1439 al 1446 al 18 marzo 1446, quando fu trasferito alla diocesi di Como, che resse fino alla morte.\nBiografia.\nOriginaria del pavese, la famiglia Landriano, era nota gi\u00e0 dal XII secolo.\nBernardo, milanese, favor\u00ec durante il suo episcopato, tutte le Dignit\u00e0 del Capitolo della cattedrale e le altre prebende canonicali."}
{"id": "1691646", "revid": "1337443", "url": "https://it.wikipedia.org/wiki?curid=1691646", "title": "Carlo Barbaroux", "text": "Figlio di Giuseppe Barbaroux, fu senatore del Regno d'Italia."}
{"id": "1691647", "revid": "1745361", "url": "https://it.wikipedia.org/wiki?curid=1691647", "title": "Fausto Branchini", "text": "Ha pubblicato 4 album con i Biglietto per l'inferno e 5 come cantautore.\nCarriera.\nI Biglietto per l'inferno.\nHa acquistato la sua prima chitarra a dodici anni, ma ha imparato poi a suonare anche il pianoforte, il violino ed il basso.\nUsc\u00ec dai \"Biglietto per l'inferno\" nella fase finale lasciando il posto per un paio di concerti al bassista dei Latte e Miele per poi tornare e completare insieme a tutti gli altri componenti della band in una scuola di Saronno nel febbraio 1976 la serie delle esibizioni prima dello scioglimento del gruppo.\nRitorna sulla scena nel 1989 e fu molto importante per lui l'incontro, dal quale scatur\u00ec una duratura collaborazione musicale, con il chitarrista di flamenco Livio Gianola. Con Gianola incise \"Stelle e Cantanti\", avvalendosi anche della collaborazione di Mauro Gnecchi, batterista dei \"Biglietto per l'inferno\"; speriment\u00f2 un violino a due corde con accordatura non convenzionale, e partecip\u00f2 ad una tourn\u00e9e nel nord Italia nella quale ripropose alcuni brani del \"Biglietto per l'Inferno\" in versione acustica.\nScrisse poi alcuni brani che, in veste di cantautore, incise con la collaborazione e gli arrangiamenti di Marco Battistini(vincitore di un Sanremo giovani nel 1988 con il brano \"Canta con noi\") ed in particolare \"Giada\" che \u00e8 diventata anche un video trasmesso nel 1991.\nNel 1997 collabora con Garbo. L'ultima collaborazione musicale, durata qualche anno, \u00e8 stata quella in veste di paroliere con Umberto Balsamo.\nLetteratura.\nNel 1997 \u00e8 diventato anche scrittore ed ha scritto il suo primo romanzo, saggistico e narrativo, dal titolo \"La botola del silenzio\". In seguito ha pubblicato alcuni saggi filosofici, un \"vademecum per il critico d'arte\" (1998) e una raccolta completa di poesie.\nGli anni recenti.\nNel 2009 ha aderito alla \"\"Chiamata alle Arti\" di Franz di Cioccio ed \u00e8 stato inserito nella lista di artisti che parteciperanno alla carovana di concerti \"Insieme per l'Abruzzo\"\". Nel frattempo ha fondato il gruppo Fausto Branchini-Biglietto per l'inferno al fine di incentivare la sua ricerca prog; per questo progetto ha contato sulla collaborazione di alcuni musicisti degli anni settanta tra i quali Tony Pagliuca.\nNel 2010 la sua ricerca \u00e8 sfociata nell'allestimento teatrale dell'opera prog \"La botola del silenzio\", fra musica e mistero, per la realizzazione della quale \u00e8 tornato in scena con il gruppo Fausto Branchini-Biglietto per l'inferno."}
{"id": "1691648", "revid": "1337443", "url": "https://it.wikipedia.org/wiki?curid=1691648", "title": "Carlo Cagnola", "text": "Biografia.\nA partire dal 1890 presiede il consiglio di amministrazione dell'Anonima Grandine, fondata dal direttore generale Pio Pontremoli, in qualit\u00e0 di Presidente. In seguito la carica verr\u00e0 ceduta a Marco Besso."}
{"id": "1691650", "revid": "121477906", "url": "https://it.wikipedia.org/wiki?curid=1691650", "title": "Casimiro di Brandeburgo-Bayreuth", "text": "Biografia.\nEgli era figlio del Margravio Federico I e di sua moglie, la Principessa Sofia di Polonia, figlia del Re Casimiro IV Jagellone.\nDal 1498, suo padre gli aveva concesso la posizione di statolder del marchesato durante i suoi lunghi viaggi. Egli govern\u00f2 sotto la guida di esperti consulenti. Nel 1515, Casimiro e suo fratello Giorgio deposero il padre, che aveva notevolmente appesantito le finanze del marchesato con il suo stile di vita sontuoso. Casimiro poi rinchiuse suo padre nella sua residenza al castello di Plassenburg, in una torre da cui suo padre non pot\u00e9 fuggire per 12 anni. Siccome suo fratello fu spesso alla corte ungherese, Casimiro governava il Brandeburgo-Ansbach anche a suo nome.\nIl rovesciamento di suo padre ha oltraggiato gli altri fratelli di Casimiro e ha portato a contromisure politiche di vasta portata. Quando il principe elettore Gioacchino I di Brandeburgo visit\u00f2 Kulmbach durante il suo viaggio ad Augusta e volle chiedere la liberazione del padre di Casimiro, gli fu negato l'accesso al castello di Plassenburg. Il fratello del principe elettore, Alberto di Brandeburgo, si rivolt\u00f2 contro di lui e si schier\u00f2 con l'imperatore Carlo V, e fu ricompensato con un cappello da cardinale. La disputa fu risolta quando fu raggiunto un accordo nel 1522, nel quale furono soddisfatte le richieste degli altri fratelli di Casimiro.\nIl coinvolgimento della Lega sveva.\nCasimiro era un vassallo dell'imperatore Massimiliano I e ha combattuto, nel 1499, al fianco di suo padre e il margravio Cristoforo I di Baden come comandante della Lega sveva contro la Vecchia Confederazione e ha condotto i negoziati che hanno portato alla pace di Basilea. Negli anni successivi, ha continuato ad essere attivo come capo militare e diplomatico al servizio degli Asburgo. Nel 1506 a Schw\u00e4bisch Hall contrast\u00f2 la Lega sveva e nel 1509 partecip\u00f2 alla Dieta di Worms. Nel 1513, \u00e8 stato commissario imperiale durante l'assemblea della Lega sveva a N\u00f6rdlingen. Casimiro e duca Guglielmo IV di Baviera congiuntamente supervisionato la condotta della guerra. Nel 1519 prese parte a misure federali contro Ulrico di W\u00fcrttemberg; nel maggio 1519, comand\u00f2 700 cavalieri che avanzavano verso Ehningen.\nControversie con la citt\u00e0 di Norimberga.\nTra gli argomenti tradizionali dei Burgravi e dei Margravi con la citt\u00e0 imperiale di Norimberga fu una disputa nel 1502 sulla protezione della fiera di Affalterbach. Il consiglio comunale afferm\u00f2 di avere il diritto di proteggere l'enclave di Affalterbach e Casimiro cerc\u00f2 di impedirlo. La situazione degener\u00f2 un gioco di potere politico. Forti forze arrivarono ad Affalterbach. Casimiro cambi\u00f2 rotta e attacc\u00f2 la periferia di Norimberga. Norimberga dovette ritirarsi da Affalterbach con pesanti perdite e consegnare i loro stendardi, che furono esposti nella chiesa di Schwabach. Questo conflitto \u00e8 stato immortalato in canzoni popolari.\nCasimiro fu successivamente coinvolto in dispute di confine con Norimberga.\nGuerra di Franconia.\nCasimiro era stato un leader della Lega sveva dal 1499. Nel 1522, tuttavia, cancell\u00f2 la sua appartenenza, quando divenne evidente che la citt\u00e0 imperiale di Norimberga, tradizionalmente nemica del Burgravio di Norimberga, e in seguito dei Margravi di Norimberga, intendeva per iniziare una guerra contro Thomas von Absberg e i suoi alleati. La guerra di Franconia scoppi\u00f2 nel 1523 e numerosi castelli dei raubritter furono distrutti. La guerra fu documentata da Hans Wandereisen in una serie di xilografie.\nLa guerra dei contadini.\nLe prime azioni della guerra dei contadini tedeschi nel 1525 sono state incursioni nel vicino Vescovato di W\u00fcrzburg sotto il vescovo Corrado II di Th\u00fcngen e nel Vescovato di Bamberga sotto il vescovo Weigand di Redwitz. Nella primavera del 1525 Casimiro e dei principi vicini si riunirono a Neustadt an der Aisch per discuterne. Nel frattempo il vescovo fugg\u00ec e i difensori si ritirarono alla fortezza di Marienberg a W\u00fcrzburg.\nDopo notevoli sforzi finanziari e personali, Casimiro si prepar\u00f2 a respingere le incursioni nel suo territorio. Chiam\u00f2 a s\u00e9 i suoi uomini alle armi e assold\u00f2 dei mercenari. Il margravio aveva il dovere di proteggere la libera citt\u00e0 imperiale di Rothenburg ob der Tauber. A Rothenburg, Casimiro ha vinto la sua prima vittoria sui contadini, e lasci\u00f2 la citt\u00e0 con un ricco bottino. Poco dopo, per\u00f2, il consiglio comunale si inchin\u00f2 ai cittadini, che sono venuti a un accordo con i contadini. Casimiro si ritir\u00f2 a Ansbach. Cerc\u00f2 di reclutare nuove truppe in Franconia, ma si ribellarono. Cos\u00ec Casimiro \u00e8 stato limitato all'uso di mercenari boemi per difendere i suoi castelli pi\u00f9 fortificati.\nGli eserciti dei contadini non organizzati sono stati sconfitti nella zona W\u00fcrzburg da una coalizione della Lega sveva e altri alleati del vescovo di W\u00fcrzburg. La loro resistenza e il morale \u00e8 crollato a causa delle loro massicce perdite. Casimiro, le cui azioni gli valsero il soprannome di \" Bloodhound \", preso il sopravvento. Villaggi ribelli, molti dei quali arresi senza opporre resistenza, furono saccheggiati e depredati. Casimiro anche devastato villaggi nel suo territorio: interi villaggi bruciati, e i ribelli sono stati giustiziati.\nSecondo quanto riferito, 300 persone uccise solo a Feuchtwangen. Nel Kitzingen, volle dare un esempio: aveva promesso all'ufficiale giudiziario Louis von Hutten che avrebbe risparmiato la vita degli abitanti. Dopo la resa, per\u00f2, li puni\u2019 duramente tagliando loro l'indice della mano destra e il medio (le \"dita del giuramento\"), accecandoli e mandandoli in esilio. Il suo \"capitano\" Augistin trafisse gli occhi di 58 persone che avevano dichiarato, prima della ribellione, che non \"volevano pi\u00f9 vedere nessuno margravio\". Tali atti erano considerati anche a quei tempi delle atrocit\u00e0 mostruose. Secondo dei rapporti le piazze del mercato di Rothenburg e Schweinfurt erano tinte di rosso del sangue dei ribelli decapitati. Casimiro \u00e8 stato descritto come lo scagnozzo imperiale, si pu\u00f2 presumere che egli abbia agito in conformit\u00e0 con i desideri dell'Imperatore o della Lega sveva. Ha mandato suo fratello Giovanni Alberto a Bayreuth per punire la citt\u00e0 per la sua mancanza di supporto.\nMatrimonio.\nIl 25 agosto 1518, Casimiro spos\u00f2 Susanna di Baviera, figlia del duca Alberto IV di Baviera. L'imperatore Massimiliano I, lo zio della sposa, partecip\u00f2 al matrimonio. I suoi stretti legami con la famiglia imperiale erano visibili di nuovo all'incoronazione di Carlo V, dove a Casimiro fu dato l'onore di essere il \"primo Cutter\" alla cena dell'incoronazione.\nLa coppia ebbe cinque figli:\nMorte.\nPartecipando come commissario imperiale alla dieta di Augusta nel dicembre del 1525 e a Spira nell'agosto del 1526, Casimiro dimostr\u00f2 ancora una volta la sua lealt\u00e0 alla famiglia imperiale degli Asburgo.\nAll'incoronazione del futuro imperatore tedesco Ferdinando I come re di Boemia nel 1527, Casimiro, gravemente segnato dalla malattia, si un\u00ec a una campagna militare in Ungheria contro Giovanni Zapolya. Poich\u00e9 anche suo fratello Giorgio il Pio si un\u00ec, Casimiro torn\u00f2 a nominare uno statolder per i loro possedimenti in Franconia. Nel luglio 1527 raggiunse al confine ungherese. I forti sul Danubio si arresero a lui, e si trasfer\u00ec a Buda. Il 27 settembre 1527 mor\u00ec di dissenteria a Buda, alla presenza del fratello Giorgio e del re Ferdinando, al quale affid\u00f2 le cure del figlio di cinque anni, Alberto Alcibiade. Suo fratello Giorgio assunse la reggenza del Brandeburgo-Kulmbach fino a che Alberto Alcibiade raggiunse la maggiore et\u00e0 nel 1541."}
{"id": "1691653", "revid": "69794", "url": "https://it.wikipedia.org/wiki?curid=1691653", "title": "Giulio Camuzzoni", "text": "Biografia.\nMembro della colta borghesia liberale di Verona, era solito frequentare i salotti borghesi insieme ad altri illustri veronesi come Angelo Messedaglia e Aleardo Aleardi.\nSindaco di Verona.\nNel 1867, un anno dopo l'annessione di Verona al Regno d'Italia, diventa sindaco della citt\u00e0. La sua politica \u00e8 subito all'insegna della scolarizzazione e dell'industrializzazione.\nFa aprire nuove scuole portandole da 7 a 18 con un aumento degli alunni del 233%, e organizza lezioni serali agli adulti interamente pagate dal Comune.\nIl Canale Camuzzoni.\nPer favorire lo sviluppo di Verona come citt\u00e0 industriale, incarica nel 1872 l'ingegnere Enrico Carli di progettare un canale industriale che attraversi la periferia veronese. In quel momento la disoccupazione era molto forte e la costruzione avrebbe portato nuovo lavoro. Dopo soli 4 mesi il progetto viene terminato. Questo prevede la costruzione di un canale artificiale capace di generare 1250 cv di forza motrice a un costo di 500.000 lire di allora. Dopo un lungo dibattito interno al consiglio comunale, dove il progetto viene modificato portando a 1580 cv la forza motrice, viene approvato nel 1874. Anche i lavori subiscono dei ritardi, dovuti soprattutto all'alluvione del 1882 che provoca ingenti danni alla citt\u00e0 e le dimissioni dello stesso Camuzzoni. Nel 1885 il canale viene terminato con un ulteriore aumento dei cv prodotti a 3200 per un costo di 3.000.000 di lire e nel 1887 viene reso operativo dopo 15 anni dall'inizio dei lavori. Nel frattempo per\u00f2, l'industria manifatturiera inizia a fallire e il canale rimane completamente inutilizzato fino al 1889, anno in cui Pasquale Crespi, fratello dell'imprenditore Cristoforo Benigno Crespi compra una piccola parte dei cv prodotti per costruire un opificio che chiuder\u00e0 entro la fine del secolo. Il canale torna ad essere inutilizzato fino al 1920, quando le prime vere industrie si stabiliscono nella periferia sud di Verona. Queste sono le Cartiere Fedrigoni, il Cotonificio veneziano e i Mulini Consolaro."}
{"id": "1691658", "revid": "287204", "url": "https://it.wikipedia.org/wiki?curid=1691658", "title": "Pseudoplatystoma", "text": "Pseudoplatystoma \u00e8 un genere di pesci della famiglia Pimelodidae."}
{"id": "1691663", "revid": "2014155", "url": "https://it.wikipedia.org/wiki?curid=1691663", "title": "Re di Galizia", "text": "Il Regno di Galizia nacque quando il re delle Asturie, Alfonso III, alla sua morte, divise il proprio regno tra i tre figli maggiori e la Galizia venne data al secondogenito, Ordo\u00f1o II. Nei secoli successivi il Regno di Galizia fin\u00ec in unione personale con il Regno di Le\u00f3n. Dal 1230, cos\u00ec come il Regno di Le\u00f3n, divenne un regno della corona di Castiglia e tale rimase il suo status giuridico sino al 30 novembre 1833, quando fu varata una riforma amministrativa della Spagna, che cancell\u00f2 i vecchi reami, con i rispettivi fueros, instituendo al loro posto le province. La Galizia, in particolare, fu divisa in quattro province: A Coru\u00f1a, Ourense, Pontevedra, e Lugo.\nIn due periodi distinti, la Galizia fu occupata dai re portoghesi, che si proclamarono re di Galizia. Ci\u00f2 avvenne sotto Ferdinando I, durante la prima guerra civile castigliana, e sotto Alfonso V, durante la seconda guerra civile castigliana."}
{"id": "1691664", "revid": "765341", "url": "https://it.wikipedia.org/wiki?curid=1691664", "title": "Camillo Caracciolo di Bella", "text": "Biografia.\nEra figlio secondogenito di Giuseppe Caracciolo, principe di Torella e di sua moglie, Caterina Saliceti, figlia del primo ministro di Giuseppe Bonaparte e poi di Gioacchino Murat. Alla nascita ebbe il titolo di marchese di Bella.\nFu ambasciatore d'Italia in Russia e nell'Impero ottomano, deputato in Parlamento per il collegio di Cerignola, fu poi nominato Senatore del Regno.\nMassone, non si sa dove e quando fu iniziato, ma nel dicembre 1863 la Loggia \"Italia\" di Costantinopoli chiese che il nuovo ambasciatore presso il Sultano fosse massone \"affinch\u00e9 potesse contunuare l'opera felicemente intrapresa dal predecessore, il fratello Camillo Caracciolo di Bella\""}
{"id": "1691665", "revid": "729019", "url": "https://it.wikipedia.org/wiki?curid=1691665", "title": "Just Look Them in the Eye and Say...POGUE MAHONE!!", "text": "Just Look Them in The Eye and Say...POGUE MAHONE!! \u00e8 un'antologia dei Pogues uscita nell'aprile del 2008 contenente 5\u00a0cd di brani inediti.\nIl disco.\nPer festeggiare i 25 anni della band, i Pogues hanno fatto uscire un cofanetto contenente cinque cd e ben 111 tracce precedentemente mai pubblicate. In esso figurano anche i brani inclusi nella famosa \"Falconer Demo\", versione demo dell'album Hell's Ditch."}
{"id": "1691668", "revid": "72396", "url": "https://it.wikipedia.org/wiki?curid=1691668", "title": "Forza g", "text": ""}
{"id": "1691672", "revid": "1543377", "url": "https://it.wikipedia.org/wiki?curid=1691672", "title": "Giovanni Battista Cotta", "text": "Biografia.\nNato a Tenda, studi\u00f2 dalla prima infanzia la poesia, improavvisando in versi in latino e italiano. Nel 1682 a soli 17 anni prese i voti ed entr\u00f2 negli agostiniani della diocesi di Genova. Nel 1695 venne mandato a insegnare all'Universit\u00e0 di Firenze come professore di logica. Amico degli accademici dell'Arcadia. Dopo esser passato a Roma esser diventato vicario del suo ordine nel 1733 and\u00f2 nella diocesi di Ventimiglia nel convento di San Dalmazzo di Tenda, nei pressi della sua citt\u00e0 natale. Mor\u00ec il 31 maggio 1738 per emorragia.\nLa sua opera maggiore \u00e8 \"Dio, sonetti e inni\", di lui il Muratori afferm\u00f2 che il Cotta fu uno dei maggiori letterati del secolo XVII.. Esiste inoltre un'importante opera manoscritta, la \"Spiegazione in prosa et in versi\" del biblico \"Cantico dei cantici\".\nNel 1879 il comune di Tenda li dedic\u00f2 una targa nella sua casa natale."}
{"id": "1691674", "revid": "287204", "url": "https://it.wikipedia.org/wiki?curid=1691674", "title": "Pimelodidae", "text": "Pimelodidae \u00e8 una famiglia di pesci siluriformi."}
{"id": "1691675", "revid": "1654832", "url": "https://it.wikipedia.org/wiki?curid=1691675", "title": "Giulio Carcano", "text": "Biografia.\nNacque da famiglia nobile, i Carcano del ramo detto \"d'Arzago\", ed era nipote della sorella di Carlo Imbonati. Collaboratore della \"Rivista Europea\" e amico di Andrea Maffei, fu tra i primi frequentatori del salotto gestito dalla moglie Clara, conducendovi alcuni esponenti dei periodici patriottici, tra cui Gottardo Calvi.\nPartecip\u00f2 alle cinque giornate di Milano e dopo la nuova occupazione degli austriaci emigr\u00f2 in Piemonte e in Svizzera.\nUna volta riacquistata l'indipendenza, rientr\u00f2 in Lombardia, dove ottenne incarichi pubblici fino alla nomina di Senatore nel 1876.\nLa sua carriera letteraria fu basata su liriche a sfondo risorgimentale sospinte da una grande passione, oltre che sulla novella sentimentale intitolata \"Ida della Torre\" e sul romanzo sentimentale \"Angiola Maria\" del 1839.\nIl suo modello letterario di riferimento fu costituito da Alessandro Manzoni, per la presenza di una vena moralistica, per l'attenzione rivolta alle tematiche sociali e l'ambientazione contadina e piccolo borghese.\nGli sono state intitolate delle vie, una a Torino, delimitante il Parco Colletta, un'altra nel comune di Lesa sul lago Maggiore dove, con la moglie Giulia Fontana e la figlia Maria, possedeva una casa, e un\u2019altra a Milano.\nOpere.\nLa raccolta delle sue traduzioni shakespeariane fu pubblicata in:\nLa raccolta dei suoi lavori, tranne le traduzioni shakespeariane, fu pubblicata in:"}
{"id": "1691683", "revid": "486946", "url": "https://it.wikipedia.org/wiki?curid=1691683", "title": "V canale filodiffusione rai", "text": ""}
{"id": "1691687", "revid": "76963", "url": "https://it.wikipedia.org/wiki?curid=1691687", "title": "Lisa Rinna", "text": "Biografia.\nNata in Oregon, dopo una serie di piccole apparizioni televisive e dopo aver recitato nel film tv \"Nick Fury\", nel 1996 ottiene la parte di Taylor McBride in \"Melrose Place\", ruolo che ha interpretato fino al 1998 (stagioni 5 e 6), dopo il licenziamento di Hunter Tylo, a tutt'oggi il ruolo che l'ha resa pi\u00f9 nota. Parallelamente a \"Melrose Place\" ha interpretato Billie Reed nella soap opera \"Il tempo della nostra vita\".\nDal 1997 \u00e8 sposata con l'attore Harry Hamlin, con il quale ha avuto due figli e ha recitato nel film tv \"Sesso, bugie e inganni\". Nel 1998 ha posato per la rivista \"Playboy\" al sesto mese di gravidanza. Ha condotto un talk show chiamato \"Soap Talk\" e un reality show che aveva come scopo riarredare case altrui (andato in onda in Italia su SKY Vivo). Nel 2009 ha nuovamente posato per la rivista \"Playboy\", le sue foto sono apparse nel numero del mese di maggio.\nNegli ultimi anni \u00e8 apparsa in \"8 semplici regole\", \"Veronica Mars\" e \"Entourage\" e ha partecipato come concorrente a \"Dancing with the Stars\". Nel 2010 ha partecipato come special guest star in un episodio di \"Big Time Rush\" nel ruolo di Brooke Diamond, madre di James."}
{"id": "1691706", "revid": "124947640", "url": "https://it.wikipedia.org/wiki?curid=1691706", "title": "Formula 2000", "text": "La Formula 2000 \u00e8 un campionato organizzato dalla Federazione Italiana Scuderie Automobilistiche, dal 1980 al 1995 era animato da vetture di Formula 3 con uno o pi\u00f9 anni di anzianit\u00e0, i motori erano da 2000\u00a0cm\u00b3 di cilindrata, da cui deriva il nome della categoria, ma il condotto di aspirazione dei motori era limitato a un massimo di 23,5\u00a0mm, mentre le Formula 3 avevano il condotto da 24\u00a0mm. Nel 2008 ne \u00e8 stato riesumato il nome.\nStoria.\nIntrodotta nel 1980 per evitare il deperimento delle monoposto di Formula 3 pi\u00f9 obsolete, allora soggette a repentino ricambio visto il buon momento economico delle corse nazionali, vide come primo campione il piacentino Cesare Passoli poi affermato team manager di Formula 3. Nel corso degli anni in questa categoria apparvero molti affermati concorrenti quali Nino Fam\u00e0 pi\u00f9 volte campione della serie, Mimmo Schiattarella, campione della serie nel 1987, che arriv\u00f2 a correre in Formula 1, Luca Rangoni, Stefano Marostica, Andrea Boldrini, Oliver Martini, Oliviero Saleri, Alessandro Belloni, Alberto Lenti (pilota test driver per l'Osella F1 nel 1987), Giovanni Gulinelli, Walter Margelli, Paolo Meloni, i fratelli Raimondi e Merendino e diversi concorrenti stranieri quali il greco Nikolaos Stremmenos, il giapponese Tsuyoshi Takahaski figlio del campione giapponese Kunimitsu Takahashi, il venezuelano Giovanni John Jay, e gli argentini Alejandro Pagani, Sergio Alaux e soprattutto Esteban Tuero e Gast\u00f3n Mazzacane, poi piloti di Formula 1, secondo assoluto nel 1994, anno caratterizzato anche dal terribile incidente del milanese Michele Annoni a Vallelunga.\nA partire dal 1985 in Formula 3 furono vietate le vetture con bandelle striscianti, le cosiddette Wing car, che per\u00f2 furono usate nella Formula 2000, questo fece s\u00ec che le Formula 2000 in alcuni casi avessero prestazioni migliori delle Formula 3, ad esempio a Magione nel 1985 Alberto Lenti, con una Ralt del 1984, ottenne il record sul giro che era migliore di quello ottenuto da Alex Caffi con una Formula 3 senza bandelle. Quindi per alcuni anni in questa categoria non ci fu ricambio di vetture, ma si continu\u00f2 a correre con le vecchie wing-car di Formula 3, fino a che le bandelle striscianti non furono vietate anche in Formula 2000.\nNel 1995 la Formula 2000 disput\u00f2 la sua ultima stagione affiancata alla Superformula che sempre appoggiata dalla F.I.S.A. prese del tutto il suo posto nel 1996. Le vecchie Formula 2000 passarono nei ranghi della Formula 3 tricolore allo scopo di rimpinguarne i ranghi, assumendo la denominazione di \"Formula 3 Nazionale\" o \"Formula 3 Classe B\". Ma l'espediente dur\u00f2 solo un anno nonostante risultati molto promettenti, e l'unico campione fu il romano Andrea Cammarone dopo breve lotta con Andrea Pedrini e Gabriele Gardel. Le ex-Formula 2000 confluirono nel \"Driver's Trophy\" del Gruppo Peroni di Roma rimpinguando i ranghi della preesistente \"Formula 3 Club\", che nel 1997 vide la vittoria del pisano Filippo Francioni poi pilota di sport-prototipi, e nel 1999 arriv\u00f2 a registrare punte di 25 iscritti contro i 10 del campionato nazionale.\nNel nuovo millennio le Formula 3 pi\u00f9 datate sono passate nei ranghi della rediviva \"Formula 3 Classe B\", ora in quelli della \"Formula 3 Club\" di Peroni, che spesso veniva identificata come \"Formula 2000\".\nDopo molte voci sulla possibile riattivazione di questo nome, nel 2008 \u00e8 giunta la conferma sul ripristino della categoria, curato dalla Federazione Italiana Scuderie Automobilistiche.\nIl campionato di Formula 2000 di nuova generazione, partito il 30 marzo 2008 a Magione, si divide in due categorie distinte. Una \u00e8 la \"Formula 2000 Light\" ideata da Eros Di Prima e composta da vetture Tatuus della Formula Renault 2000 e da F.3 , l'altra \u00e8 la Formula 2000 Club aperta alle tradizionali Formula 3 pi\u00f9 datate e anche ad altri tipi di monoposto quali Formula Renault pre-monomarca, Formula Alfa Boxer eccetera, ma quest'ultima non ha avuto pressoch\u00e9 alcun successo ed \u00e8 stata cancellata dopo il primo w.e di gare dove si sono schierate al via solamente tre vetture.\nAnche per il 2009 viene riproposta la serie Formula 2000 Light costituita da 12 gare in sei w.e e una Opening e una Winter serie .\nNel 2008 sono stati pi\u00f9 di cinquanta differenti piloti a partecipare alle gare dando vita ad una serie che \u00e8 risultata molto apprezzata per i costi contenuti e accessibili a molti, a vincere nel 2008 \u00e8 stato il Sardo Mario Bertolotti con il team CO2 Motorsport, mentre la Opening \u00e8 stata vinta da Cristian Corsini e il Winter Trophy dal Cileno Martin Scuncio.\nNel 2009 la Formula 2000 Light \u00e8 stata inserita dalla Federazione Italiana Scuderie Automobilistiche tra le sue categorie."}
{"id": "1691712", "revid": "112474605", "url": "https://it.wikipedia.org/wiki?curid=1691712", "title": "Aspidontus taeniatus", "text": "Aspidontus taeniatus \u00e8 un pesce della famiglia dei Blennidi.\nHabitat e distribuzione.\nOceano Pacifico, Isola del Cocco, , Isole Marchesi, Tuamotu, Giappone, Nuovo Galles del Sud, Micronesia, da 3 a 25 metri di profondit\u00e0.\nDescrizione.\nCorpo allungato, di colore bianco-argenteo, con una lunga banda nera longitudinale a partire dal muso e fino alla pinna caudale, talvolta tendente al marrone in corrispondenza della parte posteriore del corpo. Pinne di colore bianco-azzurro, traslucide. Pinna dorsale e anale bianco-azzurra, talvolta con una banda nera orizzontale. Fino a circa 12 centimetri.\nBiologia.\nComportamento.\nQuesta specie mima la \"danza\" del \"Labroides dimidiatus\", un pesce pulitore, per riuscire a nutrirsi di scaglie e lembi di carne senza rischiare che la preda stia sull'allerta. Nuota in piccoli gruppi.\nAlimentazione.\nSi nutre, oltre che delle scaglie e della carne di altri pesci, di anellidi e di uova."}
{"id": "1691716", "revid": "729019", "url": "https://it.wikipedia.org/wiki?curid=1691716", "title": "Aspidontus", "text": "Aspidontus \u00e8 un genere di blennidi."}
{"id": "1691718", "revid": "122704308", "url": "https://it.wikipedia.org/wiki?curid=1691718", "title": "Reazione di Stickland", "text": "La reazione di Stickland (detta anche fermentazione di Stickland) costituisce una via biochimica utilizzata da alcune specie batteriche appartenenti al genere Clostridium per produrre energia in assenza di ossigeno. \nQuesta via metabolica prevede l'uso combinato di due aminoacidi come substrato di una fermentazione.\nDi questi aminoacidi, uno viene usato come donatore di elettroni e viene ossidato, l'altro funziona da accettore di elettroni e viene ridotto.\nLa coppia di aminoacidi pi\u00f9 utilizzata \u00e8 alanina-glicina con produzione di acido acetico, anidride carbonica e ammoniaca.\nIl processo \u00e8 riassunto dalla seguente reazione:\nPi\u00f9 in dettaglio:\nLa reazione di Stickland, essendo riconducibile a un trasferimento di elettroni tra composti organici, viene di solito ascritta alle fermentazioni, anche se, dal momento che non usa la stessa molecola come donatore e come accettore di elettroni, non lo sarebbe in senso stretto."}
{"id": "1691719", "revid": "154326", "url": "https://it.wikipedia.org/wiki?curid=1691719", "title": "Carlo Borbone, Duca di Berry", "text": ""}
{"id": "1691720", "revid": "1337443", "url": "https://it.wikipedia.org/wiki?curid=1691720", "title": "Michele Casaretto", "text": ""}
{"id": "1691721", "revid": "322321", "url": "https://it.wikipedia.org/wiki?curid=1691721", "title": "Scipione Damiano", "text": "\u00c8 stato vescovo di Asti dal 18 dicembre 1469 fino alla morte.\nBiografia.\nScipione era della nobile famiglia astigiana dei Damiano, conti di Priocca, Verduno, consignori di Castelletto Merli, Castellinaldo, Piobesi, Ponzano.\nOltre a Scipione , la famiglia Damiano port\u00f2 all'episcopato anche il fratello Pietro e Benedetto divenne tesoriere del duca d'Orleans nel XV secolo.\nIl suo breve episcopato non gli permise di eseguire grandi progetti.\nTra le sue opere, la fondazione della cappella dei Putti in cattedrale con l'installazione dell'organo che funzion\u00f2 fino al 1763."}
{"id": "1691722", "revid": "767487", "url": "https://it.wikipedia.org/wiki?curid=1691722", "title": "Slave Raider", "text": "Slave Raider \u00e8 una band heavy metal fondata a Minneapolis, Minnesota nel 1985.\nBiografia.\nLa band presentava un look molto caratteristico: i vari componenti erano mascherati da pirati e il cantante Chainsaw Caine, oltre ad indossare la classica benda nera sull'occhio, maneggiava impunemente una motosega.\nOltre a Caine, la band era composta dai chitarristi Nicci Wikkid e Lance Sabin, dalla bassista Laetitia Rae e dal batterista The Rock. Nonostante i primi due album fossero stati prodotti dal noto Chris Tsangarides (Judas Priest, Thin Lizzy, Y&amp;T, Tigertailz), vennero pubblicati per la piccola label Zomba Recording, e poco sponsorizzati, non riuscendo a raggiungere rilevanti posizioni nelle classifiche. La band si conquist\u00f2 comunque un seguito grazie al videoclip \"Make Some Noise\" e ad alcune esibizioni nel tour del 1988 dove Caine sventrava con la motosega un'enorme gigantografia del noto cantante pop Rick Astley molto popolare in quel periodo. Nel 1989 il loro brano \"What Do You Know About Rock'n'Roll?\", tratto dall'omonimo album, venne inserito nella colonna sonora del film Nightmare 5. Con le defezioni di Wikkid e Rae, sostituiti dal chitarrista Tommy D, la band pubblic\u00f2 il terzo album che rimase nel totale anonimato. Dopo lo scioglimento avvenuto nel 1990, i singoli componenti svanirono nel nulla per poi riunirsi una sola volta nel 1998 in occasione di un unico concerto. Per quanto bistrattati e ignorati dalla stampa di quel periodo, oggi i loro dischi sono diventati apprezzati e molto quotati come oggetti da collezione da appassionati della scena."}
{"id": "1691725", "revid": "767487", "url": "https://it.wikipedia.org/wiki?curid=1691725", "title": "Francesco Ceva Grimaldi", "text": "Figlio del marchese di Pietracatella, che fu primo ministro del Regno delle Due Sicilie dal 1840 al 1848."}
{"id": "1691730", "revid": "767487", "url": "https://it.wikipedia.org/wiki?curid=1691730", "title": "Via le mani dagli occhi", "text": "Via le mani dagli occhi \u00e8 un singolo del gruppo musicale italiano Negramaro, pubblicato il 28 marzo 2008 come quarto estratto dal quarto album in studio \"La finestra\".\nPubblicazione.\nIl CD singolo pubblicato a maggio di \"Via le mani dagli occhi\" \u00e8 il primo pubblicato in Italia a sfruttare il doppio formato CD da un lato e vinile dall'altro. Il lato CD contiene un'inedita versione acustica del brano, insieme alla versione trasmessa in radio, e disponibile fino a quel momento per il download digitale, mentre il lato vinile soltanto la versione acustica.\nNel mese di luglio del 2008 invece \u00e8 stata pubblicata una versione della canzone remixata da Andro.i.d. e pubblicata su vinile e su CD singolo.\nVideo musicale.\nIl videoclip, girato all'Arena Civica di Milano, \u00e8 diretto da Marco Gentile e vede la partecipazione dell'atleta paralimpico Oscar Pistorius. I Negramaro, con la partecipazione di Pistorius, cercano di lanciare un messaggio contro ogni tipo di pregiudizio.\nTracce.\nTesti e musiche di Giuliano Sangiorgi."}
{"id": "1691735", "revid": "404449", "url": "https://it.wikipedia.org/wiki?curid=1691735", "title": "Luigi Corsi", "text": "\u00c8 stato sindaco di Savona dal 1861 al 1874.\nPrese parte alla Prima guerra di Indipendenza con il corpo dei volontari liguri, partecipando alle battaglie di Goito e Custoza.\nAffermatosi nella professione legale, si dedic\u00f2 alla politica risultando eletto al Parlamento Subalpino nelle elezioni del 1849, 1853, 1857.\nFu eletto, per una prima volta, Sindaco di Savona nel 1861 e rimase al suo posto di primo cittadino sino al 1874.\nL'atto pi\u00f9 importante della sindacatura del marchese Corsi fu l'adozione della variante del piano regolatore varato nel 1856 dagli architetti Cortese e Galleano.\nLa variante, varata il 13 giugno 1865 con votazione del Consiglio Comunale con atto firmato dal Sindaco, Luigi Corsi, dal membro anziano del Consiglio, Paolo Boselli, dal ministro dei Lavori Pubblici Jacini e dagli ingegneri Tissoni e Frumento, prevedeva la costruzione di via Paleocapa, Corso Italia, Piazza Mameli, via Niella, via Montenotte, via Guidobono e le altre vie di quello che, oggi, \u00e8 denominato come \u201ccentro ottocentesco\u201d. In quel tempo vi sorgevano orti, vigneti e aranceti.\nIl Comune acquist\u00f2 quella zona, di circa 6\u00a0000\u00a0m\u00b2, e grazie ad un'associazione di capitali, promossa dal Marchese De Mari a cui parteciparono anche associazioni della classe operaia savonese (in particolare quelle dei calafati e dei carpentieri), si cambi\u00f2 il volto della Citt\u00e0 tracciandone le linee di sviluppo per il futuro. Nel quadro di queste iniziative si inser\u00ec anche la convenzione tra il Comune di Savona e la Banca d\u2019Italia stipulata il 5 aprile 1870 che permise la realizzazione di una sede dell'Istituto nella Citt\u00e0 rivierasca. Un atto portato ancora oggi ad esempio per l'originale lungimiranza della sua impostazione, in quanto garant\u00ec non solo la presenza della Banca d'Italia a Savona per oltre un secolo, ma contempl\u00f2 addirittura un diritto di riscatto sulla propriet\u00e0 degli edifici all'eventuale cessazione dell'attivit\u00e0 cui erano destinati. Al momento della ristrutturazione dell'organizzazione periferica dell'Istituto di Vigilanza -140 anni dopo- quella lungimiranza ha fruttato al Comune di Savona l'inaspettato incasso di oltre 5 milioni di Euro.\nNominato Senatore del Regno nel 1876, fu rieletto Sindaco nel 1895, ma rinunci\u00f2 all'incarico proprio per non ricoprire il doppio incarico. Mor\u00ec due anni dopo, nel 1897"}
{"id": "1691741", "revid": "6923", "url": "https://it.wikipedia.org/wiki?curid=1691741", "title": "Alberto Alcibiade di Brandeburgo-Kulmbach", "text": "Per la sua natura bellicosa, ricevette il soprannome di Alcibiade dopo la sua morte; durante la sua vita Alberto venne conosciuto come \"Bellator\" (il Guerrafondaio). Egli era membro della Casata di Hohenzollern, del ramo di Franconia.\nBiografia.\nAlberto era nato ad Ansbach e, avendo perso il padre Casimiro nel 1527, pass\u00f2 sotto la tutela dello zio, il Margravio Giorgio di Brandeburgo-Ansbach, strenuo aderente del Protestantesimo. Ebbe come precettore Vincentius Opsopoeus.\nNel 1541 ricevette Bayreuth come parte dell'eredit\u00e0 della propria famiglia, ma capitale del principato fu Kulmbach, motivo per cui \u00e8 solitamente indicato col titolo di Margravio di Brandeburgo-Kulmbach.\nIl suo carattere scand\u00ec la sua carriera militare. Egli raccolse un drappello di soldati ed assistette l'Imperatore Carlo V nella sua guerra contro la Francia nel 1543. La Pace di Crepy-en-Laonnois nel settembre 1544 lo priv\u00f2 del suo impiego, ma egli era riuscito a guadagnarsi un'ottima reputazione e quando Carlo V stava preparando l'attacco alla Lega di Smalcalda, egli prese nuovamente posizioni vittoriose. Combattendo nell'Elettorato di Sassonia, Alberto venne catturato a Rochlitz nel marzo del 1547 dall'Elettore Giovanni Federico, ma venne rilasciato come risultato della vittoria dell'Imperatore nella Battaglia di M\u00fchlberg nell'aprile seguente.\nAlberto segu\u00ec successivamente le fortune dell'amico Elettore, Maurizio di Sassonia, disertando Carlo V, ed aderendo alla lega che si proponeva di rovesciare l'Imperatore attraverso un'alleanza con Enrico II di Francia. Prese parte alla campagna militare successiva, ma quando venne siglata la Pace di Passau, nell'agosto del 1552, si separ\u00f2 dai propri alleati e inizi\u00f2 una crociata nelle campagne della Franconia. Avendo estorto una gran somma di denaro ai cittadini di Norimberga, egli contest\u00f2 i propri sostenitori, il Re di Francia, e offr\u00ec i propri servigi all'Imperatore. Carlo V, ansioso di avvalersi ancora del prezioso condottiero, consent\u00ec ad Alberto di rientrare al suo servizio, revocando l'editto col quale aveva posto le sue terre sotto la giurisdizione dei vescovi di W\u00fcrzburg e Bamberga; e il suo valore premi\u00f2 l'Imperatore con la firma del trattato di Metz nel gennaio del 1553.\nQuando Carlo lasci\u00f2 la Germania, Alberto riprese le proprie scorrerie in Franconia. Presto si cre\u00f2 una lega nel tentativo di fermarlo, e Maurizio di Sassonia fu a capo di questa coalizione. Le forze rivali si scontrarono nella Battaglia di Sievershausen il 9 luglio 1553, e dopo il combattimento Alberto risult\u00f2 sconfitto. Il Duca Enrico V di Brunswick-L\u00fcneburg prese il comando delle truppe della lega e Alberto, dopo essere stato posto sotto bando imperiale nel dicembre del 1553, venne definitivamente sconfitto dal Duca Enrico e costretto all'esilio in Francia. Qui entr\u00f2 al servizio di Enrico II di Francia ed inizi\u00f2 una campagna per riprendere possesso delle proprie terre, ma mor\u00ec a Pforzheim l'8 gennaio 1557."}
{"id": "1691748", "revid": "120662242", "url": "https://it.wikipedia.org/wiki?curid=1691748", "title": "Porfirione", "text": "Nella mitologia greca, Porfirione o Porfirio era uno dei Giganti, nato dalle gocce di sangue di Urano cadute su Gea.\nInsieme ai suoi fratelli, venne istigato dalla madre, Gea, ad attaccare Zeus e quindi tutti gli Olimpi, nel corso della Gigantomachia.\nLa versione pi\u00f9 comune racconta che Porfirione, uno dei Giganti pi\u00f9 potenti della Gigantomachia (secondo alcuni re dei Giganti), combatt\u00e9 con ferocia al fianco del fratello Alcioneo. Morto questo, attacc\u00f2 violentemente Era, riuscendo a strangolarla, ma una freccia scagliata da Eros, lo fer\u00ec al diaframma.\nIndignato, si accan\u00ec sulla dea, tentando di violentarla, ma, mentre le strappava di dosso i vestiti, Zeus irato intervenne scagliando un enorme folgore sul nemico. Colpito a morte, Porfirione indietreggi\u00f2, quando all'improvviso Eracle, alleato di Zeus, balz\u00f2 su di lui finendolo con una freccia e a colpi di clava."}
{"id": "1691756", "revid": "287204", "url": "https://it.wikipedia.org/wiki?curid=1691756", "title": "St. Helen's Rugby and Cricket Ground", "text": "Il St. Helen's Rugby and Cricket Ground \u00e8 un impianto sportivo di Swansea (Galles, Regno Unito).\n\u00c8 usato sia per il rugby XV che per il cricket ed \u00e8 la casa dei club Swansea RFC e Swansea Cricket. \u00c8 di propriet\u00e0 della City and County of Swansea ed \u00e8 anche usata per i locali fuochi d'artificio della Guy Fawkes Night.\nTra il 1882 e il 1954 questo stadio \u00e8 stato usato per le partite internazionali. Qui infatti il giocava alcuni dei propri incontri casalinghi prima di trasferirsi definitivamente al Cardiff Arms Park. In questo luogo lo Swansea RFC sconfisse gli All Blacks, primo club della storia a riuscirci, sabato 28 settembre 1935 per 11 a 3. Sempre qui lo Swansea sconfisse i campioni del mondo dell' 21 a 6 nel novembre 1992, durante il primo match del loro tour in Galles.\nTra il 1919 e il 1952 \u00e8 stato inoltre lo stadio casalingo dello Swansea Uplands RFC prima che quest'ultimo si trasferisse a Upper Killay."}
{"id": "1691760", "revid": "287204", "url": "https://it.wikipedia.org/wiki?curid=1691760", "title": "Carlo De Cesare", "text": "Biografia.\nInsieme con Vincenzo Padula, Federico Quercia e Pasquale Trisolino fond\u00f2 il periodico \"Secolo XIX\".\nEbbe un'intensa storia d'amore con la poetessa e scrittrice lucana Virginia D'Errico\nRaffaele de Cesare, anche lui senatore, era il figlio del fratello Antonio."}
{"id": "1691765", "revid": "1932958", "url": "https://it.wikipedia.org/wiki?curid=1691765", "title": "Armento", "text": "Armento (\"Armient\" in dialetto lucano) \u00e8 un comune italiano di abitanti della provincia di Potenza in Basilicata.\nGeografia fisica.\nSorge a in Val d'Agri, nella parte centro-meridionale della provincia, anche se il suo territorio \u00e8 compreso tra i e ed \u00e8 collegato alla Strada statale 598 di Fondovalle dell'Agri.\nConfina con i comuni di: Montemurro e San Martino d'Agri (), Guardia Perticara (), Corleto Perticara e Gallicchio (), San Chirico Raparo (). Dista da Potenza e dall'altra provincia lucana Matera.\nClima.\nIl clima di Armento \u00e8 di tipo continentale. Gennaio \u00e8 il mese pi\u00f9 freddo con una temperatura media di +-, con temperature notturne spesso sotto lo zero; al contrario le estati risultano torride con picchi di . Le precipitazioni sono abbondanti, ma concentrate quasi esclusivamente in autunno ed inverno.\nStoria.\nAbitato fin da tempi remoti (come dimostra la straordinaria quantit\u00e0 di ritrovamenti), Armento sorge sull'antica Galasa (in greco \u0393\u03ac\u03bb\u03b1\u03c3\u03b1), citt\u00e0 dei tempi della guerra di Troia, di cui si conosce ben poco. Furono rinvenuti i resti delle sue mura ed alcuni luoghi sacri alle divinit\u00e0 greche. Un'altra campagna di scavi ha portato alla luce una necropoli, oltre ad un gran numero di ceramiche conservate oggi nei musei di Policoro, Potenza, Napoli, Monaco di Baviera e Londra.\nA Monaco in particolare \u00e8 conservata la corona d'oro di Critonio, con foglie e rami d'oro intrecciati, ritrovata in un sepolcro nel 1813. Del periodo romano sappiamo invece che il , venne a risiedere nel rione antico borgo \"Casale\" (sgomberato quasi del tutto dopo il terremoto del 1980) e le rovine del suo palazzo sono tuttora visibili.\nCon l'arrivo dei monaci basiliani, che attorno all'Anno Mille si stanziarono in Val d'Agri, Armento riacquista importanza (il nome deriverebbe dal greco bizantino \"Arm\u00e9s\", \"Arm\u00e9ntos\", \u0391\u03c1\u03bc\u03ad\u03bd\u03c4\u03bf\u03c2). Uno di questi monaci, San Luca di Demenna, sconfisse i Saraceni (che provenivano dal Vulture-Melfese) nel luogo oggi chiamato \"Serra San Luca\". Un altro monaco basiliano legato al paese \u00e8 San Vitale di Castronovo, poi divenuto compatrono di Armento. Successivamente Armento segue la storia dell'Italia meridionale, dominio svevo, angioino e spagnolo. Divenne con Montemurro feudo della sede episcopale di Tricarico. Nell'Ottocento segu\u00ec le vicende dei moti carbonari prima, e dell'insurrezione lucana poi, passando al Regno d'Italia. Oggi Armento \u00e8 uno dei classici paesi del mezzogiorno, come gli altri della zona, che subisce la triste piaga dell'emigrazione.\nAmministrazione.\nElenco dei sindaci di Armento:"}
{"id": "1691767", "revid": "1305772", "url": "https://it.wikipedia.org/wiki?curid=1691767", "title": "San Publio", "text": "Con il nome di San Publio sono noti:"}
{"id": "1691769", "revid": "110157", "url": "https://it.wikipedia.org/wiki?curid=1691769", "title": "Vulpes rueppellii", "text": "La volpe di R\u00fcppell o volpe di Rueppell (\"Vulpes rueppelli\" o \"Vulpes rueppellii\") \u00e8 una specie di volpe che vive nel Nord Africa e nel Medio Oriente, dal Marocco all'Afghanistan. Il nome deriva dall'esploratore e naturalista tedesco Eduard R\u00fcppell. La durata di vita della volpe di R\u00fcppell varia dai 6 ai 7 anni, ma pu\u00f2 vivere molto pi\u00f9 tempo se tenuta in cattivit\u00e0.\nAspetto.\nLa volpe di R\u00fcppell \u00e8 lunga 40-52 centimetri e ha un peso di circa 1,7\u00a0kg. \u00c8 un piccolo canide ed \u00e8 considerata pi\u00f9 piccola della volpe rossa. Ha color sabbia e macchie nere sui lati del muso e una macchia bianca sull'apice della coda; ha del pelo anche sulle zampe per evitare che la sabbia calda la bruci. Come molte altre volpi che abitano il deserto, possiede grandi orecchie per dissipare il calore.\nLa coda \u00e8 lunga e irsuta.\nComportamento.\nLa volpe di R\u00fcppell fa largo uso delle ghiandole odorifere. Le usa per marcare il territorio e per allontanare i predatori: un comportamento simile a quello dei Mefitidi o della puzzola. La femmina usa le sue ghiandole odorifere per marcare il luogo dove partorisce. Un altro uso delle ghiandole odorifere \u00e8 per salutarsi. La volpe di R\u00fcppell pu\u00f2 latrare in un modo simile a quello di un cane. Durante la stagione degli amori si muove in gruppi monogami, o un maschio ed una femmina, ma successivamente a questo periodo, la volpe si muove in gruppi di 3-15 animali. Un animale occupa approssimativamente 50\u201369\u00a0km\u00b2 di territorio, sebbene il territorio del maschio \u00e8 pi\u00f9 grande di quello della femmina. \u00c8 un animale notturno e socievole. Gli animali cambiano spesso la tana, soprattutto quando l'area diventa pericolosa. La maggior parte delle tane viene scavata sotto pietre, o sotto alberi. La volpe di R\u00fcppell fu spinta a vivere nel deserto (bioma) a causa della competizione con un suo pi\u00f9 grande cugino, la volpe rossa. Gli unici predatori della volpe di R\u00fcppell sono solo l'aquila delle steppe ed il gufo reale.\nAlimentazione.\nSi nutre di foraggio. \u00c8 un onnivoro, e mangia pressoch\u00e9 qualsiasi cosa che attraversa il suo percorso. Soprattutto, \u00e8 un insettivoro, ma la sua dieta consiste anche di tuberi e radici, cos\u00ec come di piccoli mammiferi, rettili, uova e aracnidi.\nRiproduzione.\nLa femmina ha un periodo di gestazione che varia tra 51-53 giorni. Vengono partoriti 2-3 cuccioli ed ognuno nasce cieco. I cuccioli, nati in tane sotterranee per essere protetti da possibili predatori, sono svezzati a 6-8 settimane di et\u00e0.\nInterazione con gli uomini.\nPer circa 100 anni \u00e8 stata trattata come un animale nocivo. La volpe di R\u00fcppell depreda molto bestiame in Arabia, includendo polli, agnelli e giovani capre.\nStato di conservazione.\nAttualmente la volpe di R\u00fcppell non ha uno stato di conservazione, in quanto \u00e8 difficile stimare il numero di esemplari."}
{"id": "1691779", "revid": "75435", "url": "https://it.wikipedia.org/wiki?curid=1691779", "title": "Re Abgar di Edessa", "text": ""}
{"id": "1691781", "revid": "1226", "url": "https://it.wikipedia.org/wiki?curid=1691781", "title": "Monastero di Santa Caterina nel Monte Sinai", "text": ""}
{"id": "1691783", "revid": "125135851", "url": "https://it.wikipedia.org/wiki?curid=1691783", "title": "Esposizione internazionale di Milano (1906)", "text": "LEsposizione internazionale di Milano del 1906, o Esposizione internazionale del Sempione, si tenne dal 28 aprile all'11 novembre in padiglioni ed edifici appositamente costruiti nell'area alle spalle del Castello Sforzesco, l'attuale Parco Sempione, e nell'area allora occupata dalla Piazza d'armi sulla quale dal 1923 sorger\u00e0 la Fiera di Milano. Le due aree erano collegate da una ferrovia elettrica sopraelevata a circa 7 metri di altezza, lunga circa 1.700 metri.\nIl tema scelto fu quello dei trasporti a festeggiamento del traforo del Sempione che era stato inaugurato nel febbraio del 1905 e da cui l'Esposizione trasse il nome e l'ispirazione. Presidente dell'Esposizione internazionale del 1906 fu il finanziere e banchiere milanese Cesare Mangili (1850-1917).\nPer l'occasione furono investiti 13 milioni di lire dell'epoca, le nuove costruzioni furono 225 tra cui l'acquario civico, l'unica costruzione non demolita e tuttora esistente insieme al padiglione dell'Umanitaria, progettato da Luigi Conconi e trasferito ad Anzola d'Ossola nel 1911. Le nazioni partecipanti furono 40, gli espositori 35.000, i visitatori furono stimati in pi\u00f9 di 5 milioni, una cifra record per l'epoca.\nL'immagine ufficiale dell'esposizione, selezionata attraverso un concorso, era dall'artista triestino Leopoldo Metlicovitz e rappresentava un'allegoria del progresso tecnico-scientifico. Il manifesto celebrava l'apertura del traforo del Sempione, completato nel 1905, da cui prese il nome il Parco Sempione stesso e che aveva resa realizzabile la prima linea ferroviaria diretta tra Milano e Parigi. Nel \"poster\" di Metlicovitz il dio del commercio Mercurio e la scienza, illuminati dai bagliori rossastri del fuoco della locomotiva, escono dal traforo e guardano verso la citt\u00e0 di Milano di cui si riconosce la sagoma del Duomo. La stampa del \"poster\" era delle Officine Grafiche Ricordi.\nStoria.\nI primi spunti relativi alla realizzazione di un'esposizione internazionale a Milano risalgono al 1902 e dovevano festeggiare la costruzione del traforo del Sempione, ma all'epoca, si ipotizzava semplicemente lo sviluppo di un'esposizione tematica sui trasporti. In seguito si opt\u00f2 per un progetto di pi\u00f9 ampio respiro cui la rapida adesione di altri paesi come Francia, Germania, Austria-Ungheria, Grecia, Messico, Stati Uniti, Russia, Inghilterra, Svizzera, Giappone e Spagna, confort\u00f2 l'organizzazione circa la bont\u00e0 del progetto.\nL'evento, che doveva originariamente svolgersi nel 1905, data prevista per il termine dei lavori del traforo, fu in seguito posticipato proprio a causa dei ritardi nella realizzazione del tunnel. Il comitato cittadino, costituitosi ad hoc, individu\u00f2 l'area verde retrostante il Castello Sforzesco (che avrebbe poi preso il nome di Parco Sempione), come il luogo ove si sarebbe svolto il grosso dell'evento. Fu poi lanciata una sottoscrizione pubblica per ottenere i fondi necessari. A pochi giorni dall'inaugurazione si raggiunse la considerevole cifra di sei milioni di lire. L'Esposizione internazionale di Milano fu solennemente inaugurata il 28 aprile 1906 dai sovrani d'Italia e si chiuse l'11 novembre dello stesso anno con un corteo luminoso. L'inaugurazione fu fatta simbolicamente coincidere con la posa della prima pietra della nuova Stazione centrale, che fu ultimata venticinque anni dopo.\nTema.\nIl tema dell'esposizione in omaggio al traforo del Sempione, fu individuato nel \"trasporto\" ed in tutto ci\u00f2 che richiamasse il dinamismo. Per realizzare ci\u00f2 si decise di creare due settori distinti, uno all'interno del parco Sempione e un altro nella non distante Piazza d'Armi. Pertanto, proprio nella piazza davanti all'ingresso dell'Esposizione, fu portato tutto il materiale ferroviario, mentre si dedic\u00f2 il parco alle mostre relative all'arte. Nella piazza, oltre ai locomotori italiani, trovarono posto diverse motrici provenienti dai Paesi Bassi, dall'Austria, dalla Germania, dal Belgio e dalla Francia. Queste furono poi mostrate nell'eseguire manovre e nell'affrontare gli scambi automatici.\nSito.\nIl sito espositivo dell'esposizione era suddiviso in due zone, una al Parco Sempione e una nell'allora Piazza d'armi, area sulla quale dal 1923 sorger\u00e0 la Fiera di Milano. La sistemazione generale dell'area del parco venne affidata all'architetto Sebastiano Giuseppe Locati, quella di Piazza d'Armi all'architetto Giuseppe Sommaruga. L'area complessiva occupata era di circa un milione di metri quadrati, su cui sorgevano padiglioni e altre strutture che coprivano circa 280\u00a0mila mq, pi\u00f9 del doppio di quanto messo a disposizione l'anno precedente nell'esposizione tenutasi a Liegi l'anno precedente. L'ingresso alla manifestazione, posto al parco Sempione, riproduceva a dimensione naturale l'imbocco del nuovo tunnel del Sempione, su disegno dell'architetto Locati. Attraverso questo imbocca si accedeva alla mostra sul traforo del Sempione in cui erano stati ricostruiti con gesso, cartone, travature in ferro ed effetti scenici, i lavori e le condizioni ambientali in cui essi si erano svolti.\nI due settori dell'esposizione vennero collegati fra loro da una linea ferroviaria elevata: una linea ad alta tensione ne garantiva la mobilit\u00e0.\nPadiglioni tematici.\nL'area dell'esposizione era costellata di padiglioni tematici ed attrazioni varie. In particolare furono organizzate le seguenti sezioni e sotto sezioni:\nTra le attrazioni costruite per l'esposizione:\nInteressante fu anche il tema della previdenza sociale a cui era dedicata un'area apposita in un padiglione della quale la Societ\u00e0 Umanitaria mostrava le proprie realizzazioni che proprio in quello stesso anno, il 1906, erano sfociate nella realizzazione del Primo quartiere popolare della Societ\u00e0 Umanitaria, complesso di edilizia residenziale pubblica di Milano costruito su progetto dell'architetto Giovanni Broglio nella via Solari. In una parte del padiglione, opera dell'architetto Luigi Conconi, venne esposto un intero bilocale di via Solari, completamente ammobiliato con i progetti che avevano vinto, nel 1905, il \"Concorsi di ammobigliamento per abitazioni operaie\" con disegni di Augusto Ghedini ed Emilio Dozzio. L'esposizione dell'Umanitaria ebbe grande rinomanza e vennero organizzate visite in loco nel nuovo quartiere operaio di via Solari.\nFu altres\u00ec allestita la riproduzione di un villaggio eritreo, per mostrare ai partecipanti i costumi del Paese che era colonia italiana gi\u00e0 dalla seconda met\u00e0 dell'Ottocento. L'allestimento - che comprendeva indigeni africani e animali esotici - fu curato dal coreografo Giovanni Pratesi, figlio di Ferdinando Pratesi.\nA tutto ci\u00f2 si affiancavano i padiglioni dei Paesi partecipanti. Tra questi degno di menzione era il padiglione russo che vedeva tra gli aderenti lo stesso zar Nicola II con la collezione di porcellane delle fabbriche imperiali.\nAlle iniziative strettamente connesse all'esposizione se ne affiancarono altre di contorno dal carattere mondano realizzate all'interno di chioschi, bar e ristoranti. Per l'occasione fu organizzata anche una breve stagione straordinaria al Teatro alla Scala, dal 17 aprile 1906 al 15 maggio 1906.\nTra alcuni padiglioni stranieri che prevedevano anche la degustazione di prodotti tipici, si fece in particolare notare il padiglione cinese con il relativo ristorante.\nPartecipanti.\nLa partecipazione durante l'Esposizione del Sempione, non era strutturata come durante le expo odierne, ma i Paesi, le organizzazioni e le aziende potevano partecipare sia con padiglione proprio dedicato, sia con contributo ai padiglioni tematici.\nI Paesi partecipanti furono Inghilterra, Francia, Germania, Belgio, Paesi Bassi, Svizzera, Canada, Egitto, Cina, Austria-Ungheria, Grecia, Messico, Stati Uniti, Russia, Giappone, Spagna e Italia.\nPadiglioni nazionali.\nL'area denominata \"Il Cairo\" pu\u00f2 essere considerata il padiglione dell'Egitto. Ampia circa 5000 metri quadri, ricostruiva una via della capitale egiziana, fornita di un ristorante tipico davanti al quale stazionava un cammello.\nIncendio della sezione dell'Arte decorativa e del padiglione della Veneranda Fabbrica del Duomo.\nIl 3 agosto, alle tre e mezza del mattino, nella galleria d'Arte decorativa italiana e ungherese scoppi\u00f2 un incendio che distrusse diversi edifici e padiglioni. And\u00f2 in fumo il settore espositivo delle Industrie Femminili Italiane e fu distrutto il padiglione dell'Architettura. Il padigolione in legno della Veneranda Fabbrica del Duomo, progettato da Gaetano Moretti e che esponeva documenti e opere d'arte relativi alla cattedrale milanese, fu danneggiato dal fuoco. Fu perduto, fra gli altri documenti, il disegno originale della facciata dell'architetto Carlo Buzzi del 7 aprile 1653 che era servito come base per la facciata attuale del Duomo. And\u00f2 perduto anche il disegno originale del 1806 della facciata dell'architetto Carlo Amati e dell'abate Giuseppe Zanoja: di entrambi i disegni esistono tuttora riproduzioni fotografiche dell'epoca a dimensione originale. Nel giro di quaranta giorni i locali andati distrutti furono ricostruiti grazie al lavoro dell'ebanista Eugenio Quarti e nuovamente inaugurati alla presenza del re Vittorio Emanuele III. Il 1\u00ba ottobre fu anche inaugurata la sezione d'arte decorativa ungherese alla presenza del presidente del Consiglio dei ministri Giovanni Giolitti."}
{"id": "1691791", "revid": "3115", "url": "https://it.wikipedia.org/wiki?curid=1691791", "title": "Fernanda Negri Pouget", "text": "Biografia.\nAllieva all'Accademia nazionale di Santa Cecilia, fu scritturata nel 1906 dalla \"Alberini &amp; Santoni\" (poi divenuta \"Cines\"), ed esord\u00ec nel cortometraggio \"Il romanzo di un Pierrot\".\nAppena ventenne, nel 1909, fu interprete del film \"Beatrice Cenci\" che le fece guadagnare notoriet\u00e0 e divenne in poco tempo una delle prime attrici del cinema muto italiano. Pi\u00f9 tardi spos\u00f2 l'attore francese Armand Pouget.\nNel 1912 pass\u00f2 all\"Ambrosio Film\" di Torino, dove aveva gi\u00e0 collaborato l'anno prima nel film \"La madre e la morte\". Presso la casa piemontese fu interprete di numerose pellicole, tra queste si ricordano \"La lampada della nonna\" (1913), \"Il dottor Antonio\" (1914), \"Il fiacre n. 13\" (1917), \"Lucciola\" (1917) e \"Maschiaccio\" (1917).\nA partire dagli anni venti lavor\u00f2 per altre case cinematografiche, tra queste le romane \"Caesar Film\" e \"Nova Film\", e la sua ultima apparizione fu nel 1923 nel film \"La gola del lupo\".\nSecondo il critico Lucio D'Ambra, era caratterizzata dal fatto che \u00absi staccava dal mondo delle \"dive\" in belle pose fotografiche per una sua risentita viva volont\u00e0 di vita interpretativa sopra lo schermo\u00bb."}
{"id": "1691796", "revid": "125853495", "url": "https://it.wikipedia.org/wiki?curid=1691796", "title": "Le nuove avventure di Pinocchio", "text": " \u00e8 un anime giapponese del 1972, della Tatsunoko di 52 episodi, liberamente tratta dal romanzo \"Le avventure di Pinocchio. Storia di un burattino\" di Carlo Collodi. Il titolo originale significa \"Mokku della quercia\".\nNel 1976 la Nippon Animation ha prodotto un'altra serie animata ispirata ai personaggi del romanzo di Collodi, conosciuta in Italia col titolo \"Bambino Pinocchio\". Le due serie si differenziano nettamente per l'ambientazione: quella della Nippon Animation presenta un'ambientazione leggera, mentre quella della Tatsunoko presenta un'ambientazione cupa, inquietante e paurosa.\nTrama.\nLa storia, per quanto simile, \u00e8 molto diversa da quella del romanzo di Collodi.\nLa storia inizia quando Geppetto, un anziano falegname che vive da solo, desidera avere un nipotino che possa tenergli compagnia, inizia cos\u00ec a scolpire un ceppo di legno proveniente da un albero magico. La fata dai capelli turchini, lo spirito dello stesso albero, dona la vita al burattino e promette che se si riveler\u00e0 esser una brava persona dimostrando d'aver un buon cuore in futuro potr\u00e0 anche esser trasformato in un esser umano.\nPer aiutarlo gli fa conoscere il Grillo parlante, che agisce come la coscienza o \"Angelo custode\" di Pinocchio (\u00e8 morto dopo che Pinocchio gli ha gettato accidentalmente un martello in testa, quindi, con l'aiuto della Fata, \u00e8 divenuto un fantasmino visibile soltanto agli occhi di Pinocchio); tuttavia il burattino lo ascolta raramente, e ci\u00f2 finisce per causargli le peggiori conseguenze. Pinocchio \u00e8 estremamente ingenuo, quindi facilmente influenzabile dalle cattive compagnie e, in un modo o nell'altro, riesce sempre a soffrire della pericolosit\u00e0 del mondo che lo circonda.\nUn privilegio donatogli dalla Fata \u00e8 quello di saper comprendere anche il linguaggio degli animali (in particolare interagisce spesso con il Gatto e la Volpe e con il Topolino che vive nella casa di Geppetto) e anche delle piante (che comunicano con lui mediante una sorta di messaggi telepatici e questo gli torna a favore quando si comporta correttamente con essi e a sfavore in caso di qualche mancanza di rispetto). Riesce persino a leggere i pensieri dei burattini e altri giocattoli inanimati, in quanto suoi simili.\nLa vita di Pinocchio diventa sul serio terribile quando viene preso con s\u00e9 dal padrone di un circo, Mangiafuoco, interessato a tutto ci\u00f2 che potrebbe attrarre l'attenzione in futuro del suo pubblico. Cerca cos\u00ec di schiavizzare e imprigionare Pinocchio per i suoi fini, la creazione di un nuovo spettacolo del suo circo itinerante. Il tutto richiama a una spiccata drammaticit\u00e0, comune all'opera di Collodi, talvolta ai limiti dello spaventoso, sottolineando la sofferenza occorsa al burattino di legno. Caratteristica della serie difatti \u00e8 che il protagonista soffre di continui abusi fisici e psicologici a causa anche dei suoi limiti legati al suo essere burattino di legno.\nIn questa storia inoltre, ogni elemento naturale ha un suo spettro o spirito che lo rappresenta, per esempio in una puntata, il protagonista si ritrover\u00e0 ad affrontare il Signore del Sonno, chiamato anche Spettro degli Incubi, che sar\u00e0 cagione degli stessi (Pinocchio vedr\u00e0 in un sogno suo nonno Geppetto trasformarsi in un mostro, mentre il \"vero\" Geppetto, divenuto un nanerottolo, viene ingoiato da quest'ultimo, mentre in un altro sogno il burattino verr\u00e0 crocifisso e bruciato); grazie al coraggio e alla determinazione di Pinocchio, questi spettri e spiriti verranno per\u00f2 affrontati di volta in volta.\nAlla fine della storia, Pinocchio, dopo aver salvato la sua amichetta Tina e gli altri bambini del paese da una brutta epidemia, grazie ad un'erba medica che \u00e8 riuscito a procurarsi con le sue forze, otterr\u00e0 come dono di Natale quello di diventare un bambino in carne ed ossa e la Fata lo saluter\u00e0 per l'ultima volta, dicendogli che ora sar\u00e0 in grado di cavarsela da solo.\nCaratteristiche peculiari dell'anime.\nPer quanto simile a diversi particolari al romanzo italiano, questa storia \u00e8 ben lungi da essere una fedele trasposizione della storia di Collodi, per quanto avente un simile messaggio e alcune scene basate dal romanzo (un esempio \u00e8 l'episodio in cui un compagno di Pinocchio muore durante una rissa tra il burattino e i bulli, evidentemente tratto dal capitolo XXVII; o l'episodio in cui Pinocchio \u00e8 divorato da una gigantesca rana pescatrice \u00e8 paragonabile ai capitoli in cui Pinocchio \u00e8 divorato dal Pesce-cane).\nPinocchio/Mokku si caratterizza per i suoi molti difetti di carattere ch'egli deve imparare a superare per risultare degno che gli venga concessa l'umanit\u00e0: alcuni di queste manchevolezze di carattere includono l'egoismo, la maleducazione, l'insensibilit\u00e0, la pigrizia e l'ostinazione, ma anche la disubbidienza e la compulsiva menzogna, l'arroganza, l'avidit\u00e0 e la vilt\u00e0 e, infine, l'incapacit\u00e0 di imparare dagli errori commessi.\nPinocchio viene com'\u00e8 naturale severamente punito dalla fata blu per questi atti d'egoismo. Durante l'intera serie, in parte a causa della sua delinquenza e ostinata disubbidienza, vien sottoposto a tutta una serie di dolorose prove esistenziali in cui viene continuamente tormentato, perseguitato, maltrattato, umiliato, ingannato e deriso, emarginato e picchiato, per finir sottoposto al trattamento pi\u00f9 degradante ed inumano. La sua crescita avviene in un mondo decisamente pericoloso.\nNell'ultimo episodio la \"fata blu della quercia\" soddisfa il desiderio di Pinocchio di diventare un bambino: avvenuta la trasformazione pu\u00f2 cos\u00ec finalmente chiamarla \"Mamma\".\nLo sfondo culturale degli episodi sembra suggerire come ambientazione della storia una regione alpina nella seconda met\u00e0 del XIX secolo, col tema mitico aggiuntivo comprendente creature quali vampiri, fate, streghe e sirene; tutti esseri che si alternano a malvagi o benevoli a seconda delle situazioni, e che hanno invaso la vita dello sventurato burattino, cos\u00ec come gli animali parlanti.\nEdizione italiana.\nNella versione italiana, come in altre in occidente, si \u00e8 preferito ripristinare i nomi originali, infatti la principale differenza \u00e8 il nome giapponese del protagonista che si chiama , mentre Geppetto in originale viene chiamato semplicemente ossia \"Nonno\" come difatti viene chiamato da Pinocchio (\"Nonnetto\") anche nell'edizione italiana.\nIl Grillo-Parlante si chiama che significa semplicemente \"Grillo\" in giapponese, mentre il personaggio che corrisponde al Gatto non \u00e8 in realt\u00e0 un gatto in originale bens\u00ec una donnola da come si pu\u00f2 intuire dalla sua fisionomia. Tale differenza viene rafforzata dalla presenza della gatta \"Nora\" molto diversa, specialmente per le orecchie appuntite, che differiscono da quelle rotonde della donnola; oltre a questo, va aggiunta la presenza delle ghiandole odorifere (utilizzate anche in un episodio) tipiche di molti mustelidi e del tutto assenti nei felini in generale. Nella versione americana il Gatto e la Volpe sono chiamati rispettivamente Willy la Donnola e Ferdy la Volpe. Mangiafuoco in originale si chiama ed \u00e8 malvagio come il personaggio visto nel film della Disney.\nIl nome Mokku deriva da \"moku\" che in giapponese significa \"legno\".\nLa sigla italiana, \"Pinocchio perch\u00e9 no?\", \u00e8 stata incisa da Luigi Lopez.\nEpisodi.\n\"Le nuove avventure di Pinocchio\" \u00e8 composto da due stagioni televisive per un totale di 52 episodi. Di seguito la lista degli episodi.\n\"Buon Natale Pinocchio - Il film\".\n\u00c8 stato pubblicato anche un film dalla durata di 45 minuti intitolato Buon Natale Pinocchio - Il film diretto da Ippei Kuri e distribuito in Italia da Mondo Home Entertainment in pi\u00f9 di un'occasione. Questo lungometraggio \u00e8 in realt\u00e0 un collage degli ultimi due episodi della serie, il 51 \"La rivolta dei bambini\" e il 52 \"Buon Natale Pinocchio\"."}
{"id": "1691801", "revid": "36426", "url": "https://it.wikipedia.org/wiki?curid=1691801", "title": "Le Vite", "text": ""}
{"id": "1691803", "revid": "287204", "url": "https://it.wikipedia.org/wiki?curid=1691803", "title": "Andrej Kolkutin", "text": "Biografia.\nDiplomatosi nel 1982 all\"Accademia russa di belle arti\", a San Pietroburgo, abita e lavora a Nal'\u010dik, capitale della Repubblica di Kabardino-Balk\u00e0ria della Federazione Russa.\nI soggetti che preferisce raffigurare sono i lavoratori della sua terra d'origine, che hanno un carattere indefinibile, con umorismo e gentilezza. Qualche volta elementi suprematisti si combinano con elementi figurativi. Nella parte inferiore delle pitture possono apparire edifici distorti oppure carte che completano la composizione.\nKolkutin ha sviluppato una tecnica che deriva dalla tradizione russa: il suprematismo di Kazimir Severinovi\u010d Malevi\u010d, il cubismo e l'arte na\u00eff. Il medium preferito solitamente \u00e8 l'olio, ma l'artista si \u00e8 cimentato anche in scultura e grafica.\nSecondo quanto afferma egli stesso, ricerca le sfumature caratteristiche delle antiche icone russe, tramite un fondo preparatorio grigio, che d\u00e0 ai colori stesi successivamente una calda chiarezza."}
{"id": "1691810", "revid": "1543377", "url": "https://it.wikipedia.org/wiki?curid=1691810", "title": "Terminator Salvation", "text": "Terminator Salvation \u00e8 un film del 2009 diretto da McG. Quarto capitolo della saga fantascientifica di \"Terminator\", ha come protagonisti Christian Bale e Sam Worthington. Distaccandosi dai film precedenti (ambientati tra il 1984 e il 2004 e aventi il viaggio nel tempo come elemento chiave della trama), \"Terminator Salvation\" \u00e8 un film post apocalittico ambientato nel 2018 e concentrato sulla guerra tra la rete di macchine Skynet e l'umanit\u00e0, mentre i militari rimasti nel mondo si sono organizzati per formare la Resistenza per combattere contro le macchine assassine di Skynet. Bale interpreta John Connor, combattente della Resistenza e personaggio centrale del franchise, mentre Worthington interpreta il cyborg Marcus Wright. Anton Yelchin interpreta un giovane Kyle Reese, un personaggio introdotto per la prima volta in \"Terminator\", e il film descrive le origini del Terminator T-800.\nDopo una travagliata pre-produzione, con The Halcyon Company che acquist\u00f2 i diritti del franchise da Andrew G. Vajna e Mario Kassar e diversi sceneggiatori al lavoro sullo script, le riprese iniziarono nel maggio del 2008 nel Nuovo Messico e durarono 77 giorni. \"Terminator Salvation\" fu proiettato in anteprima a Hollywood il 14 maggio 2009 e distribuito negli Stati Uniti una settimana dopo dalla Warner Bros. Il film incass\u00f2 oltre 371 milioni di dollari in tutto il mondo e ricevette recensioni contrastanti.\nTrama.\nNel 2003 la dottoressa Serena Kogan della Cyberdyne Systems convince il condannato a morte Marcus Wright a firmare un contratto con questa societ\u00e0 e donare il suo corpo alla scienza, prima della sua esecuzione. Un anno pi\u00f9 tardi, Skynet viene attivato e, riconoscendo gli umani come minaccia, provoca una guerra nucleare, che ha inizio con il \"giorno del giudizio\".\nNel 2018 John Connor, insieme alla resistenza, attacca una base di Skynet. Qui John scopre enormi celle in cui vi sono dei prigionieri e alcuni progetti per un nuovo modello di Terminator che implementa l'uso di tessuti umani; tuttavia l'area viene fatta saltare e John \u00e8 l'unico a sopravvivere. Nel frattempo Marcus, rinchiuso anch'egli e riuscito a scappare dalla base, procede a piedi verso Los Angeles.\nJohn ritorna al quartier generale, situato a bordo di un sottomarino, e informa il generale Ashdown della sua scoperta. La resistenza intanto ha trovato il modo di fermare le macchine emettendo onde radio a una particolare frequenza, basata sui sistemi di comunicazione a onde corte che le macchine usano, che inibisce le loro funzioni. Cos\u00ec decidono di lanciare un'offensiva al quartier generale di Skynet a San Francisco entro quattro giorni, per rispondere a Skynet che ha pianificato di uccidere entro la settimana i maggiori esponenti della resistenza, compreso lo stesso John e, a sua sorpresa, un ragazzo di nome Kyle Reese.\nArrivato a Los Angeles, Marcus viene salvato dal giovane Kyle Reese e dalla sua piccola aiutante Star dall'attacco di un T-600. In seguito, Kyle spiega a Marcus cosa \u00e8 accaduto dal 2004 ad oggi e, dopo aver ascoltato un messaggio di John Connor alla radio, decidono di cercare la resistenza. Riescono a sopravvivere ad un attacco da parte delle macchine, ma Kyle, Star e altre persone vengono fatti prigionieri. Nel frattempo Marcus incontra Blair Williams, pilota della Resistenza, e insieme si incamminano verso la base in cui \u00e8 nascosto John Connor. Ma poco prima dell'arrivo Marcus ha un incidente, poich\u00e9 una mina magnetica si attacca improvvisamente alla sua gamba esplodendo. Quando viene tratto in salvo, la resistenza scopre che si tratta di un cyborg con tessuti umani (compreso il cuore) ed endoscheletro metallico, un modello che John non aveva mai visto prima. John ordina che venga ucciso, ma Blair gli salva la vita e lo aiuta nella fuga. Mentre John sta per essere attaccato da alcuni Hydrobot di Skynet, Marcus gli salva la vita e John lo risparmia a patto che lo aiuti ad entrare nella base di Skynet per salvare Kyle. Marcus si avvicina alla base e scopre di essere autorizzato a entrarvi: quindi vi si introduce, disabilita le difese e permette a John di entrare.\nNel frattempo, il sottomarino con a bordo il generale Ashdown lancia il segnale radio per annientare Skynet ma viene immediatamente distrutto da un Hunter-Killer: il segnale radio si rivela dunque una trappola progettata dalla rete per stanare il comando della resistenza. Marcus si trova quindi faccia a faccia con la dottoressa Serena Kogan (si tratta di un'immagine proiettata dal computer) che gli spiega che lui non \u00e8 altri che un cyborg da infiltrazione e che ha compiuto la sua missione, ovvero di portare John Connor dentro le linee nemiche, un'azione mai riuscita prima a nessun altro Terminator. John riesce ad entrare dentro le celle dove sono rinchiusi i prigionieri, ma si ritrova a combattere contro un T-800. Durante la battaglia, John viene ferito gravemente dal Terminator, ma grazie all'aiuto di Marcus riesce a sconfiggerlo; alla fine riescono ad uscire dalla base e a distruggerla facendo esplodere le celle a combustibile dei T-800, stipate nel locale di assemblaggio dei robot. Kate, moglie di John, riferisce agli altri che il cuore di suo marito \u00e8 danneggiato e che non gli resta molto da vivere; Marcus allora decide di redimersi dalla sua vita precedente, donando il suo cuore a John, sacrificandosi cos\u00ec per il suo leader. Mentre si ristabilisce, John comunica via radio alla Resistenza che, sebbene questa battaglia sia stata vinta, la guerra continua.\nProduzione.\nOrigini.\nNel 1999, due anni dopo l'acquisto dei diritti sul franchise da parte della C2 Pictures, si decise di sviluppare contemporaneamente due film di \"Terminator\". Tedi Sarafian fu ingaggiato per scrivere \"Terminator 3 - Le macchine ribelli\", venendo infine accreditato, mentre David C. Wilson avrebbe dovuto scrivere \"Terminator 4\". Prima che fossero fatte tutte le revisioni, \"T3\" inizialmente avrebbe dovuto svolgersi nel 2001 e ruotare attorno alle prime battaglie tra Skynet e gli umani. \"T4\" sarebbe seguito immediatamente dopo e incentrato principalmente sulla guerra vista nei primi due film. La Warner Bros. diede al film il nome in codice \"Project Angel\".\nDopo l'uscita di \"Terminator 3\" nel 2003, i produttori Andrew G. Vajna e Mario Kassar scritturarono Nick Stahl e Claire Danes per tornare nei ruoli di John Connor e Kate Brewster in un altro film. Il regista Jonathan Mostow contribu\u00ec a sviluppare la sceneggiatura, scritta da John Brancato e Michael Ferris, e avrebbe dovuto iniziare la produzione nel 2005 dopo aver completato un altro film. Si sapeva allora che il ruolo di Arnold Schwarzenegger sarebbe stato limitato, dato che aveva assunto l'incarico di Governatore della California. I produttori cercarono di far finanziare il film alla Warner Bros. come fatto per \"Terminator 3\". Nel 2005 Stahl afferm\u00f2 che i ruoli di John e Kate sarebbero stati dati ad altri attori dato che la storia era avanzata nel tempo. Nel 2006 la Metro-Goldwyn-Mayer (successore della Orion Pictures e attuale proprietaria della library della Hemdale Film Corporation, rispettivamente distributore e produttore del film originale) era destinata a distribuire il quarto film come parte del piano del nuovo CEO Harry Sloan per rendere lo studio pi\u00f9 valido.\nIl 9 maggio 2007 fu annunciato che i diritti di produzione della serie di \"Terminator\" erano passati dai feudatari Vajna e Kassar a The Halcyon Company. I produttori speravano di iniziare una nuova trilogia basata sul franchise. L'acquisto fu finanziato con un prestito dalla Pacificor, un fondo speculativo di Santa Monica. Il 19 luglio il progetto era in un limbo legale a seguito di una causa tra MGM e T Asset, filiale della Halcyon. La MGM aveva una finestra esclusiva di 30 giorni per negoziare la distribuzione dei film di \"Terminator\". Al momento di negoziare per \"Terminator 4\", la Halcyon aveva respinto la proposta iniziale e la MGM aveva sospeso i negoziati. Dopo i 30 giorni, la MGM aveva affermato che il periodo durante il quale le trattative erano sospese non contava e il loro periodo esclusivo era ancora aperto. La Halcyon aveva chiesto a un tribunale un'ingiunzione che consentisse loro di rivolgersi ad altri distributori. Successivamente, la causa fu risolta e la MGM ottenne un diritto di 30 giorni al primo rifiuto di finanziare e distribuire il quinto film di \"Terminator\".\nAlla fine la Warner Bros. pag\u00f2 60 milioni di dollari per acquisire i diritti di distribuzione negli Stati Uniti di \"Terminator Salvation\"; la Sony Pictures inoltre pag\u00f2 poco pi\u00f9 di 100 milioni per acquisire i diritti di distribuzione del film in tutti i territori internazionali. Al film fu assegnato un budget di 200 milioni.\nRegia e sceneggiatura.\nMcG firm\u00f2 per la regia in quanto i primi due film erano tra i suoi preferiti. Sebbene inizialmente non fosse sicuro di voler \"fustigare un cavallo morto\", sent\u00ec che l'ambientazione post-apocalittica avrebbe permesso al film di non essere solo un sequel inferiore. L'idea che gli eventi in \"Terminator 2 - Il giorno del giudizio\" e \"Terminator 3 - Le macchine ribelli\" avessero alterato il futuro, permise loro di essere flessibili nel presentare il mondo futuristico. McG incontr\u00f2 il co-creatore della serie James Cameron e, pur senza benedire n\u00e9 denigrare il progetto, Cameron disse al nuovo regista di aver affrontato una sfida simile nel dirigere \"Aliens - Scontro finale\". Il regista mantenne due elementi dei film precedenti: John si ribella alle autorit\u00e0, e qualcuno di futura importanza dev'essere protetto (in questo caso Kyle Reese).\nLa prima sceneggiatura completa del film fu scritta dagli sceneggiatori di \"Terminator 3\" John Brancato e Michael Ferris, che furono accreditati come unici autori. Paul Haggis riscrisse la sceneggiatura di Brancato e Ferris, e Shawn Ryan fece un'altra revisione tre settimane prima delle riprese. Anche Jonathan Nolan scrisse sul set, il che port\u00f2 McG a dire: \"Dovrei caratterizzare Jonah come autore principale del film\". In risposta alla domanda se Nolan sarebbe stato accreditato o meno, McG continu\u00f2 dicendo: \"Non so come funzionano le regole della WGA, ma onestamente abbiamo fatto le modifiche pi\u00f9 pesanti con Jonah\". Nolan contribu\u00ec al film dopo l'entrata in gioco di Bale, e cre\u00f2 la sottotrama in cui Connor diventa un leader. Tuttavia Nolan dovette abbandonare improvvisamente il progetto a causa di un altro impegno. Anche Anthony E. Zuiker contribu\u00ec alla sceneggiatura. Tali furono le riscritture che Alan Dean Foster decise di riscrivere l'intero adattamento letterario dopo averlo inviato al suo editore perch\u00e9 la sceneggiatura finale era molto diversa da quella che gli era stata data in precedenza.\nMcG descrisse il tema del film come \"il tracciamento della linea tra macchine e umani\". L'amicizia tra Marcus \u2013 che viene giustiziato (per omicidio) quando l'umanit\u00e0 governa ancora il mondo \u2013 e Kyle Reese illustra come la guerra e la sofferenza possono far emergere il meglio nelle persone, come quando lavorarono insieme per sopravvivere durante la battaglia d'Inghilterra. Il titolo deriva da questa seconda opportunit\u00e0 data all'umanit\u00e0 e a Marcus, oltre che dagli sforzi di John per salvare l'umanit\u00e0 dalle macchine. Il titolo originale del film era \"Terminator Salvation: The Future Begins\", ma fu abbandonato durante le riprese.\nDurante la scrittura, il cast e la troupe guardarono scene dei tre film precedenti per cogliere momenti di riferimento o tributo, tra cui le frasi \"Vieni con me se vuoi vivere\" e \"Torner\u00f2\", che viene pronunciata da John in questo film . McG si ritrov\u00f2 a dover decidere quali citazioni sarebbero state incluse e quali no. Una scena d'apertura, che vede John combattere un Terminator su un elicottero precipitato, fu realizzata come un omaggio al climax del film originale in cui sua madre Sarah, dopo essersi rotta una gamba, viene inseguita dal Terminator menomato. McG ebbe l'idea per riflettere le abilit\u00e0 che John ha imparato da lei.\nRiprese.\nLe riprese del film iniziarono il 5 maggio 2008 nel Nuovo Messico, e si svolsero in parte presso la Kirtland Air Force Base dopo che la United States Air Force accett\u00f2 di fornire guida e aerei alla troupe. I realizzatori avevano originariamente intenzione di iniziare le riprese il 15 marzo a Budapest o in Australia, ma un rimborso del 25% sulle tasse e l'assenza di limiti sui tassi di interesse li fecero spostare al pi\u00f9 economico Nuovo Messico a causa del loro budget elevato. Per evitare ritardi causati da un possibile sciopero della Screen Actors Guild a luglio, tutte le scene in esterni furono girate per allora, cos\u00ec la produzione sarebbe potuta riprendere facilmente. Le riprese si conclusero il 20 luglio 2008, anche se alcuni riempitivi furono girati a gennaio 2009.\nOltre agli incidenti in cui Bale si ruppe una mano e Worthington si fece male alla schiena, il tecnico degli effetti speciali Michael Meinardus quasi perse la gamba mentre riprendeva un'esplosione, venendo colpito da un chiusino che gli tagli\u00f2 parzialmente la gamba. McG not\u00f2 che era una testimonianza dello stile realistico del film. \"Lo dico con rispetto, non volevo quell'esperienza alla \"Guerre stellari\" in cui tutto \u00e8 uno schermo blu, palle da tennis, e ci si butta. Ho fatto costruire a Stan Winston tutte le macchine, abbiamo costruito tutti i set, la potenza esplosiva, la potenza esplosiva in modo cos\u00ec da sentire quel vento e quella percussione e quel calore che spazza via le sopracciglia. E con questo, si ottengono un paio di urti e lividi lungo la strada, ma si ottengono in un'integrit\u00e0 e un realismo che si spera echeggi \"Apocalypse Now\". Non puoi dire 'Giriamo \"Apocalypse Now\" a Burbank, penso che sembrer\u00e0 altrettanto buono'.\"\nIl film utilizz\u00f2 il processo Oz della Technicolor durante la post-produzione. Si tratta di una parziale ritenzione d'argento sull'interpositivo, simile al bleach bypass, che fu usato per ottenere il senso di distacco dal mondo moderno che McG stava cercando. La Industrial Light &amp; Magic svilupp\u00f2 programmi shader per rendere l'illuminazione desaturata della CGI realistica e ben integrata con il girato. I realizzatori si consultarono con molti scienziati sugli effetti di un mondo abbandonato e dell'inverno nucleare. McG cit\u00f2 \"Interceptor - Il guerriero della strada\", la trilogia originale di \"Guerre stellari\" e \"I figli degli uomini\", cos\u00ec come il romanzo \"La strada\", come le sue influenze visive. Egli incaric\u00f2 il suo cast di leggere quest'ultimo e \"Il cacciatore di androidi\". Come per \"I figli degli uomini\", McG avrebbe realizzato gli storyboard delle scene in modo che fossero montate insieme per assomigliare a un \"piano sequenza\". Ci vollero due settimane per girare un'inquadratura di due minuti di Connor coinvolto in un bombardamento sulla base di Skynet dove scopre i piani per il T-800.\nDesign ed effetti speciali.\nMcG cerc\u00f2 di creare il maggior numero possibile di elementi \"in-camera\" per rendere il film pi\u00f9 realistico. Molte delle ambientazioni furono costruite a mano, inclusa un'intera stazione di servizio per le scene dell'attacco dell'Harvester. La fabbrica di Terminator fu costruita in una fabbrica abbandonata, e il team di progettazione consult\u00f2 le aziende produttrici di robot per una rappresentazione pi\u00f9 realistica. Un modello di 6,1 metri di altezza costruito e fatto detonare dalla Kerner Optical fu utilizzato per l'esplosione del laboratorio di 30 piani di Skynet a San Francisco.\nLa maggior parte delle macchine fu progettata da Martin Laing, un membro delle troupe di \"Titanic\" e \"Ghosts of the Abyss\". McG afferm\u00f2 che molte macchine sono influenzate da H. R. Giger. L'intento di McG era di creare su schermo un 2018 realistico e tattile, e Laing concord\u00f2 che i robot avrebbero dovuto essere neri e degradati in quanto nessuno di essi era nuovo. Laing ide\u00f2 gli Aerostati, che sono versioni pi\u00f9 piccole degli Hunter-Killer aerei dei film precedenti. Gli Aerostati inviano un segnale agli Harvester umanoidi alti 18 metri. Sono molto grandi e lenti, quindi usano dei Moto-Terminator per catturare gli umani, e gli Harvester li mettono nei trasportatori. Laing non era sicuro di come progettare i trasportatori, finch\u00e9 non vide un trasporto di bestiame mentre guidava per Albuquerque.\nIl film presenta il primo robot di Skynet acquatico, l'Hydrobot, che Laing modell\u00f2 sulle anguille, e fu costruito dall'equipe di animatronica con l'esterno in gomma dall'aspetto metallico per poter essere utilizzato nelle scene acquatiche.\nIl film presenta i robot T-600 e T-700 con la pelle di gomma. McG interpret\u00f2 la descrizione di Kyle Reese nel film originale del T-600 come facile da individuare rendendoli alti e voluminosi. Per le scene degli umani che combattono con i Terminator, gli attori interagivano con stuntmen che indossavano tute per la motion capture, poi rimpiazzate da robot digitali. Per creare i Moto-Terminator furono assunti dei progettisti Ducati, e i robot sullo schermo sono una combinazione di stuntmen alla guida di Ducati e un modello di Moto-Terminator, oltre a un Moto-Terminator digitale. Lo studio di effetti visivi Imaginary Forces cre\u00f2 le sequenze dal punto di vista dei Terminator e cerc\u00f2 di rappresentare un'interfaccia semplice e senza fronzoli, e con pi\u00f9 bug e anomalie poich\u00e9 i robot di \"Salvation\" non sono avanzati come i Terminator dei film precedenti.\nLa maggior parte degli effetti speciali fu realizzata dalla Industrial Light &amp; Magic. \"Salvation\" fu uno degli ultimi film a cui lavor\u00f2 Stan Winston, supervisore degli effetti visivi dei primi tre film. Mor\u00ec il 15 giugno 2008 a causa di un mieloma multiplo, e McG gli dedic\u00f2 il film nei titoli di coda. Winston fu sostituito da John Rosengrant e Charlie Gibson, e McG comment\u00f2 che stavano \"cercando di ottenere qualcosa che non \u00e8 mai stato fatto prima\". La Asylum Visual Effects cre\u00f2 le lastre digitali, l'endoscheletro di Marcus e un T-600 digitale. La Rising Sun Pictures fece la correzione digitale per l'effetto notte, la distruzione del sottomarino e la mano robotica di Marcus.\nColonna sonora.\nDanny Elfman inizi\u00f2 a comporre la colonna sonora nel gennaio 2009. In precedenza, il regista McG voleva assumere Gustavo Santaolalla per lavorare sulla musica per i personaggi umani, impiegando invece Thom Yorke o Jonny Greenwood per i temi di Skynet. Avrebbe voluto discutere della colonna sonora con Hans Zimmer, ma non fu in grado di organizzare un incontro. McG incontr\u00f2 il compositore originale di \"Terminator\" Brad Fiedel, ma non era interessato a riprendere le sonorit\u00e0 che Fiedel aveva ottenuto nelle sue colonne sonore. Tuttavia, McG desiderava che Elfman conferisse a quei temi e suoni ambientali una \"qualit\u00e0 wagneriana\".\nAlbum.\nLa Reprise Records pubblic\u00f2 la colonna sonora il 19 maggio 2009 in un album da 15 tracce. Bench\u00e9 Common avesse espresso interesse nello scrivere un brano per la colonna sonora, \"Rooster\" degli Alice in Chains \u00e8 l'unica canzone contenuta. Anche se non fu inclusa nella colonna sonora, \"You Could Be Mine\" dei Guns N' Roses pu\u00f2 essere ascoltata brevemente in una scena del film come citazione da \"Terminator 2 - Il giorno del giudizio\".\nPromozione.\nIl 16 luglio 2008 la Warner Bros. pubblic\u00f2 il teaser trailer su Yahoo!, accompagnato da una voce fuori campo di John Connor. Il 25 novembre 2008 la Sony Pictures svel\u00f2 un motion poster che mostra un T-800 con le parole \"Welcome to Los Angeles 2018\". Nel dicembre 2008 fu pubblicato un trailer cinematografico sul sito web della Apple. Nel marzo 2009 il secondo trailer cinematografico fu pubblicato su Yahoo! Movies e abbinato a \"Watchmen\", accompagnato da una versione remix di \"The Day the World Went Away\" dei Nine Inch Nails. Fu notato che il trailer faceva uno spoiler della scena in cui il personaggio di Sam Worthington, Marcus Wright, si rivela essere un Terminator. Il 7 maggio 2009 fu pubblicato sul sito della Apple un trailer finale della durata di quattro minuti.\nPlaymates Toys, Sideshow Collectibles, Hot Toys, Character Options e DC Unlimited produssero il merchandise, mentre Chrysler, Sony, Pizza Hut e 7-Eleven furono tra i partner della pubblicit\u00e0 indiretta. Il 23 maggio 2009 un ottovolante intitolato al film apr\u00ec al Six Flags Magic Mountain. Nel 2011 l'attrazione fu ribattezzata come Apocalypse: The Ride.\nDistribuzione.\nIl film usc\u00ec nell'America del Nord il 21 maggio 2009, dopo che la Warner Bros. ebbe fissato l'anteprima il 14 maggio 2009 al Grauman's Chinese Theatre di Hollywood. La Sony Pictures Entertainment distribu\u00ec il film nella maggior parte dei territori d'oltreoceano in date diverse a giugno. Un'eccezione fu il Messico, a causa dell'epidemia di influenza suina nel paese che costrinse la Sony a sospendere la data di distribuzione fino al 31 luglio.\nData di uscita.\nLe date di uscita internazionali sono state:\nDivieti.\nIl film fu classificato PG-13 dalla Motion Picture Association of America, a differenza dei primi tre film classificati come R. La decisione di distribuire il film con una classificazione PG-13 incontr\u00f2 molte critiche da parte dei fan, cos\u00ec come dai media. La decisione sulla classificazione fu presa dopo che McG tagli\u00f2 un'inquadratura di Marcus che pugnala un delinquente con un cacciavite, poich\u00e9 il regista ritenne che non ammettere il pubblico giovane a causa di quell'unica inquadratura fosse ingiusto. Inoltre rimosse una scena in topless di Moon Bloodgood perch\u00e9 \"era un momento dolce tra un uomo e una donna progettato per riecheggiare quello tra Kelly McGillis e Harrison Ford in \"Witness - Il testimone\" [ma] alla fine, sembrava pi\u00f9 un momento gratuito di una ragazza che si toglie il top in un film d'azione, e non volevo che complicasse la storia dei personaggi\". I produttori si erano aspettati il rating a causa della moderna indulgenza nei confronti della violenza nei film PG-13, come per il film d'azione del 2007 \"Die Hard - Vivere o morire\".\nEdizione italiana.\nIl doppiaggio italiano del film fu eseguito dalla SEFIT-CDC e diretto da Sandro Acerbo su dialoghi di Valerio Piccolo. Il cast vocale fu interamente rinnovato rispetto ai film precedenti.\nEdizioni home video.\nIl film fu pubblicato in DVD e Blu-ray Disc in America del Nord il 1\u00ba dicembre 2009. Il primo contiene la versione cinematografica del film con una featurette sui Moto-Terminator. Il Blu-ray presenta sia la versione cinematografica sia la versione estesa di tre minuti pi\u00f9 lunga, con contenuti speciali tra cui la Maximum Movie Mode (un commento video in cui il regista parla del film durante la riproduzione), featurette, un archivio video e la versione digitale del primo numero del fumetto prequel del film. Entrambe le versioni includono una copia digitale della versione cinematografica per lettori multimediali portatili. I Target Stores furono gli unici rivenditori a commercializzare la versione estesa in DVD. Nella sua prima settimana di vendita, \"Terminator Salvation\" debutt\u00f2 al primo posto della classifica dei Blu-ray e al secondo nella classifica dei DVD, dietro \"Una notte al museo 2 - La fuga\". Il film incass\u00f2 29.811.432 dollari dalle vendite home video.\nLa versione italiana usc\u00ec in BD il 25 novembre 2009 e in DVD (sia in disco singolo che in edizione steelbook a due dischi) il 2 dicembre; il 16 dicembre furono commercializzati dei cofanetti in entrambi i formati insieme a modellini del Moto-Terminator. Il 23 novembre 2016 il BD \u00e8 stato ristampato in versione steelbook per la collana Project Pop Art.\nAccoglienza.\nIncassi.\nLe prime proiezioni nazionali negli Stati Uniti, gioved\u00ec 21 maggio 2009, incassarono 3 milioni di dollari dalle proiezioni di mezzanotte e 13,3 milioni nell'intero giorno; il film incass\u00f2 altri 42.558.390 milioni nel suo weekend di apertura del Memorial Day in 3.530 sale. Debutt\u00f2 quindi al secondo posto dietro \"Una notte al museo 2 - La fuga\", ottenendo un incasso del primo weekend inferiore a quello del suo predecessore e diventando il primo film della serie a non debuttare al primo posto; il film incass\u00f2 la met\u00e0 di quanto previsto dalla rivista \"BoxOffice\". \"Terminator Salvation\" ebbe pi\u00f9 successo a livello internazionale, debuttando al primo posto in 66 dei 70 territori fino alla prima settimana di giugno e continuando ad essere il film con il maggior incasso nella settimana seguente. L'incasso totale in patria fu di 125.322.469 dollari, insieme ad altri 246.030.532 provenienti dall'estero, per un incasso globale di 371.353.001 dollari. Il film si classific\u00f2 al quattordicesimo posto tra gli incassi annuali a livello internazionale e al 23\u00ba a livello nazionale (Stati Uniti e Canada), il che lo pone al di sotto delle aspettative iniziali.\nCritica.\nNel sito Rotten Tomatoes il film ha ricevuto il 33% di recensioni positive con un voto medio di 5,05 basato su 279 recensioni. Il consenso del sito recita: \"Con una narrazione pi\u00f9 robotica degli iconici cattivi del film, \"Terminator Salvation\" offre molti effetti straordinari ma non ha il cuore dei film originali\". Su Metacritic il film ha ricevuto un punteggio medio di 49 su 100, basato su 46 recensioni.\nRoger Ebert del \"Chicago Sun-Times\" diede al film 2 stelle su 4, dicendo che \"Dopo aver scrutato il film, vi offro il mio riassunto della storia: Un tizio muore, si ritrova resuscitato, incontra altri, combatte. Ci\u00f2 prosegue per quasi due ore.\" Michael Rechtshaffen di \"The Hollywood Reporter\" scrisse che il film non \u00e8 lo stesso senza Schwarzenegger e che manca del suo elemento drammatico. Allo stesso modo, Claudia Puig di \"USA Today\" diede al film un 2 su 4 definendolo \"prevedibile\" con \"elementi drammatici che si appiattiscono\". Consider\u00f2 l'interpretazione di Bale \"unidimensionale\" , ma trov\u00f2 che i suoi co-protagonisti riuscissero meglio, dicendo che Worthington aveva \"un'intensit\u00e0 silenziosa guastata solo quando urla 'Nooooo!' per tre volte in circa 10 minuti\" e che Anton Yelchin aveva \"alcune delle migliori battute\".\nLa recensione di \"Total Film\" assegn\u00f2 invece a \"Terminator Salvation\" un voto di 4 su 5 affermando che \"la storia di Terminator si ricarica con una scossa di energia post-apocalittica. Frenetico e pieno di benvenuti legami col passato, apre anche nuove strade a proposito.\" Anche Devin Faraci di \"Empire\" diede una valutazione positiva di quattro stelle su cinque, dicendo che \"McG ha ridato vita a un franchise moribondo, dando ai fan l'azione post-apocalittica che hanno sempre desiderato sin da quando hanno visto per la prima volta un piede metallico distruggere un teschio umano due decenni fa\". Tuttavia, su CHUD, egli disse: \"Il desiderio di Bale di interpretare John Connor \u00e8 stato probabilmente il colpo pi\u00f9 fatale al film, ha completamente distorto la forma della storia cos\u00ec com'\u00e8 esistita.\" Inoltre, dichiar\u00f2 che \u00e8 nel terzo atto che il film comincia a cadere a pezzi, dicendo che \"McG e Nolan hanno infangato la fine del film, offrendo generiche scene d'azione (l'ennesima battaglia con un Terminator in una fabbrica) senza mai trovare il loro gancio che avrebbe dato a questo film pi\u00f9 impatto di quello che otterresti da un romanzo dell'universo espanso.\" Al contrario, James Berardinelli consider\u00f2 il finale la parte migliore del film, sentendo che i primi due terzi erano \"sconclusionati e sconnessi\" e che la mancanza di un cattivo centrale era stata risolta solo quando era apparso il T-800.\nBetsy Sharkey del \"Los Angeles Times\" dichiar\u00f2 che \"i punti di forza [di Bale] non servono n\u00e9 lui n\u00e9 il film\" e che \"quando la storia inizia a sbriciolarsi attorno a Bale, Worthington \u00e8 l\u00ec per raccogliere i pezzi\". A. O. Scott di \"The New York Times\" disse che il film ha \"un'integrit\u00e0 bruta che manca in alcuni degli altri film di franchise stagionali\" e \"una narrazione efficiente e ragionevolmente rapida\". Ben Lyons e Ben Mankiewicz, nel loro programma \"At the Movies\", recensirono il film rispettivamente in modo positivo e negativo; Mankiewicz afferm\u00f2 che \"\u00e8 la peggiore uscita estiva da grosso budget che abbia visto da qualche tempo\".\nArnold Schwarzenegger, protagonista dei precedenti tre film della serie, inizialmente defin\u00ec \"Terminator Salvation\" \"un grande film\", ma in seguito ribalt\u00f2 questa posizione e disse che era \"orribile\" e \"un'occasione persa\". Il creatore della serie di \"Terminator\" James Cameron lo consider\u00f2 un \"film interessante\" che \"non ho odiato tanto quanto avrei pensato\", e lod\u00f2 l'interpretazione di Sam Worthington, ma disse anche che i suoi due film erano migliori di entrambi i successivi. Linda Hamilton, che aveva interpretato Sarah Connor nei primi due film e prestato la sua voce in \"Terminator Salvation\", augur\u00f2 al film \"il meglio\" ma espresse la sua opinione che la serie \"era perfetta con due film. Era un cerchio completo, ed era abbastanza di per s\u00e9. Ma ci saranno sempre quelli che cercheranno di mungere la mucca\".\nAltri media.\nOltre all'adattamento letterario di Alan Dean Foster, furono pubblicati tre romanzi basati sul film: il prequel \"Dalle ceneri\" di Timothy Zahn, \"Cold War\" di Greg Cox e \"Trial by Fire\" sempre di Zahn. IDW Publishing pubblic\u00f2 un fumetto prequel di quattro numeri e un adattamento. Esso segue Connor che raduna la resistenza nel 2017, oltre a esaminare le persone normali che superano le loro intolleranze per sconfiggere Skynet. La Dark Horse Comics pubblic\u00f2 invece dal 2013 al 2014 un fumetto sequel di dodici numeri intitolato \"Terminator Salvation: The Final Battle\", di J. Michael Straczynski.\nUn omonimo videogioco sparatutto in terza persona fu pubblicato nella stessa settimana dell'uscita del film. Christian Bale rifiut\u00f2 di prestare la sua voce, quindi Gideon Emery doppi\u00f2 il personaggio di John Connor. Il gioco, tuttavia, presenta le voci di Common e Moon Bloodgood nei ruoli di Barnes e Blair Williams. Nonostante non sia apparsa nel film, Rose McGowan doppia il personaggio di Angie Salter, una ex insegnante di scuola superiore. Il gioco \u00e8 ambientato nel 2016, dopo gli eventi di \"Terminator 3 - Le macchine ribelli\" e prima degli eventi di \"Terminator Salvation\". Un altro videogioco intitolato \"Terminator Salvation\" fu installato nel 2010 nelle sale giochi. \u00c8 uno sparatutto a pistola ottica sviluppato da Play Mechanix e pubblicato da Raw Thrills.\nIl 18 maggio 2009 Machinima pubblic\u00f2 \"Terminator Salvation: The Machinima Series\", una webserie prequel d'animazione ambientata prima del videogioco, composta da sei episodi. Dodici anni dopo il Giorno del Giudizio, Blair Williams (di nuovo doppiata da Bloodgood) sta combattendo la guerra contro le macchine nel centro di Los Angeles, rintracciando l'hacker di nome Laz Howard (doppiato da Cam Clarke) e cercando di inseguirlo per unirsi alla resistenza. La serie fu creata utilizzando l'animazione al computer in tempo reale dal videogioco. Fu distribuita dalla Warner Premiere, prodotto da Wonderland Sound and Vision e The Halcyon Company e pubblicata in DVD il 3 novembre 2009.\nCasi mediatici.\nDurante le riprese, Bale si arrabbi\u00f2 con il direttore della fotografia Shane Hurlbut per aver camminato su un set durante una scena; imprec\u00f2 e url\u00f2 contro Hurlbut e minacci\u00f2 di lasciare il film. L'audio della filippica di Bale trapel\u00f2 al pubblico e divenne virale. Bale si scus\u00f2 pubblicamente e disse di aver risolto le sue divergenze con Hurlbut, spiegando che a volte ha problemi con qualcuno che cammina sul set, e che il giorno dell'incidente continuarono a lavorare insieme per diverse ore. Il compositore Lucian Piane cre\u00f2 un remix dance satirico dell'audio dell'incidente, intitolato \"Bale Out\".\nNel marzo 2009 il produttore Moritz Borman intent\u00f2 una causa contro la Halcyon Company, chiedendo 160 milioni di dollari. Borman, che aveva organizzato il trasferimento dei diritti di \"Terminator\" alla Halcyon nel maggio 2007, afferm\u00f2 che i due dirigenti dell'azienda, Derek Anderson e Victor Kubicek, avevano \"dirottato\" la produzione e si erano rifiutati di dargli la sua quota di 2,5 milioni. Borman suppose che i superamenti del budget erano i motivi per cui Anderson e Kubicek non lo pagavano e che avevano un debito di un milione. Tuttavia, una risoluzione \"amichevole\" fu raggiunta un mese dopo.\nUlteriori complicazioni si verificarono il 20 maggio 2009, quando il produttore esecutivo Peter D. Graves, che aveva informato Anderson e Kubicek dei diritti di \"Terminator\", present\u00f2 una mozione per violazione del contratto per l'arbitrato, sostenendo che gli dovevano 750.000 dollari.\nReboot.\n\"Terminator Salvation\" \u00e8 stato pensato come il primo capitolo di una trilogia ambientata nel futuro, con Christian Bale, McG e Jonathan Nolan confermati per i due seguiti.\nA seguito delle critiche positive esposte ai test screening, la Halcyon Company aveva messo in studio il primo seguito in dicembre 2008 per un'uscita parzialmente fissata al 2011.\nTra le possibili location menzionate per svolgere parte delle riprese si \u00e8 parlato del Medio Oriente.\nI guai finanziari della Halcyon Company (proprietaria dei diritti della franchise) e gli scarsi incassi al botteghino hanno fatto accantonare il progetto \"trilogia\" fino all'interessamento nel 2011 di Arnold Schwarzenegger che ha reso nuovamente speranzosi i fan della saga.\nIl nuovo film, \"Terminator Genisys\" avrebbe dovuto essere un nuovo inizio, nonch\u00e9 il primo di una nuova trilogia. Il film ha introdotto una linea temporale alternativa cancellando l'intera saga. Lo scarso risultato al botteghino, han fatto s\u00ec che il 20 gennaio 2016 fosse annunciata la cancellazione temporanea dei piani per qualsiasi seguito e in aprile Emilia Clarke (che in \"Terminator Genisys\" ha interpretato Sarah Connor) ha ufficialmente rifiutato di riprendere la parte in un sequel."}
{"id": "1691811", "revid": "963244", "url": "https://it.wikipedia.org/wiki?curid=1691811", "title": "Vincenzo Radicioni", "text": "Biografia.\nVincenzo Radicioni nacque a Numana l'8 dicembre 1906.\nFu ordinato sacerdote il 1\u00ba maggio 1929.\nIl 10 dicembre 1951 fu eletto vescovo delle diocesi unite \"in persona episcopi\" di Montalto e Ripatransone e abate dell'Abbazia di Montesanto, in sostituzione di monsignor Ossola, dimissionario per motivi di salute. Consacrato il 27 gennaio 1952, prese possesso delle due sedi rispettivamente il pomeriggio e la mattina del 19 marzo. Fu il penultimo vescovo delle due diocesi (definitivamente unificate sotto il successore Giuseppe Chiaretti), e qui svolse la sua intera carriera ecclesiastica, dimettendosi per raggiunti limiti d'et\u00e0 a decorrere dal 7 aprile 1983.\nPeraltro, la sua attivit\u00e0 fu fin dal principio indirizzata verso l'unificazione delle due diocesi, con spostamento della sede alla pi\u00f9 popolosa San Benedetto del Tronto. Non la ottenne di persona, ma \"in extremis\" ne sanc\u00ec le premesse, associando la sede sambenedettese a quella ripana proprio mentre cedeva la carica. Il progetto fu avviato gi\u00e0 negli anni cinquanta, con l'organizzazione in San Benedetto di un \"Congresso eucaristico-catechistico interdiocesano\", e prosegu\u00ec con l'elevazione in Concattedrale della chiesa di Santa Maria della Marina.\nQuesta chiesa, come del resto la storica Cattedrale ripana, fu, sotto il ministero di Radicioni, oggetto di importanti interventi di restauro. Ma se per la prima essi si conclusero (come gi\u00e0 detto) con la conquista del nuovo rango di Concattedrale, per la seconda attirarono critiche e scontenti, soprattutto a causa della copertura di una serie di affreschi ottocenteschi del pittore Giuseppe Capparoni. Per tenere le prime celebrazioni pontificali in San Benedetto, tuttavia, Radicioni non attese il termine del restauro, n\u00e9 il decreto autorizzativo della Congregazione dei Vescovi, officiando di propria iniziativa in due comuni chiese cittadine il gioved\u00ec santo degli anni 1970 e 1971.\nParticolarmente infelice si rivel\u00f2, alla luce degli eventi che seguirono, la scelta del vescovo di far costruire un vasto edificio in via Formentini, destinato a divenire l'episcopio della nuova sede sambenedettese. I lavori, iniziati l'8 novembre 1959, si conclusero tre anni dopo, quando fu ultimato il palazzo delle \"Opere cattoliche\". Ma l'iniziativa di Radicioni rest\u00f2 bloccata per un decennio, sicch\u00e9 tocc\u00f2 al successore valutare l'idoneit\u00e0 dell'immobile. All'atto del trasferimento ufficiale della curia (30 settembre 1986), monsignor Chiaretti lo giudic\u00f2 per\u00f2 inadeguato e gli prefer\u00ec un'altra sede. Il palazzo vescovile non entr\u00f2 mai in funzione come tale e fu ceduto a un'impresa edile che provvide a demolirlo (15 giugno 1998), fra le opposte polemiche di chi, a San Benedetto, vi vedeva un pezzo di storia cittadina e di chi, soprattutto nelle due ex sedi, lo riteneva invece un inutile spreco.\nMonsignor Radicioni si spense da vescovo emerito il 15 novembre 1988 all'et\u00e0 di 81 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1691812", "revid": "6923", "url": "https://it.wikipedia.org/wiki?curid=1691812", "title": "Hydrometridae", "text": "Le idrometre (Hydrometridae ) sono una famiglia di insetti acquaioli appartenente all'ordine dei Rincoti Eterotteri (Gerromorpha).\nMorfologia.\nLe idrometre sono insetti di piccole o medie dimensioni, con corpo stretto e allungato, lungo da 3 a 20\u00a0mm. La caratteristica morfologica pi\u00f9 evidente \u00e8 la notevole lunghezza del capo e la forma strettissima.\nIl capo porta tre paia simmetriche di tricobotri alloggiati in fossette del tegumento, due paia in posizione frontale e un paio in posizione retroculare. Le antenne sono lunghe e filiformi, composte di 4 segmenti. Gli occhi sono piccoli, disposti a met\u00e0 lunghezza del capo e gli ocelli sono rudimentali. Il rostro \u00e8 composto da 4 segmenti, \u00e8 lungo ma pi\u00f9 breve del capo.\nIl torace mostra un pronoto allungato, ma molto pi\u00f9 corto del capo, che si prolunga posteriormente a coprire il mesonoto e lo scutello. Le ghiandole ripugnatorie metatoraciche sono presenti nelle sottofamiglie Limnobatodinae e Heterocleptine. Sono presenti specie alate o meiottere. Le ali anteriori hanno una venatura ridotta, che delimita al massimo 4 cellule chiuse. Le zampe sono strette e allungate ma con femori posteriori pi\u00f9 brevi dell'addome. I tarsi sono composti da tre articoli e hanno unghie apicali. A differenza dei Gerridi, le idrometre usano per l'appoggio e la locomozione tutte le zampe e quelle anteriori non sono differenziate in raptatorie.\nBiologia e diffusione.\nLa famiglia \u00e8 cosmopolita ma la maggior parte delle specie \u00e8 diffusa nelle regioni tropicali. \u00c8 composta da insetti acquaioli che, come la generalit\u00e0 dei Gerromorfi, si muovono sulla superficie dell'acqua, ma a differenza dei Gerroidei hanno movimenti lenti. Vivono in acque dolci, in ambienti d'acqua salmastra o salina. Preferiscono acque stagnanti e si portano spesso anche sulle rocce vicine o sulla vegetazione acquatica. Alcune specie sono prettamente terrestri.\nSono insetti predatori e si nutrono a spese di piccoli Artropodi, fra cui anche larve di zanzare. Le uova sono deposte su supporti emersi, diversi centimetri sopra la superficie dell'acqua.\nSistematica.\nLa famiglia comprende 119 specie ripartite fra sette generi in tre sottofamiglie:\nLa maggior parte delle specie si concentra nel genere \"Hydrometra\", il pi\u00f9 rappresentativo e diffuso, mentre gli altri generi comprendono un numero molto limitato di specie o sono addirittura monospecifici.\nL'inquadramento sistematico della famiglia \u00e8 controverso: alcune fonti, di varia datazione, riuniscono tutti i Gerromorfi, compresi quindi anche gli Hydrometridae, nella superfamiglia dei Gerroidea, che a sua volta sarebbe l'unico raggruppamento nell'ambito dei Gerromorpha.\nFonti pi\u00f9 recenti discernono fra Rincoti acquatici (Nepomorfi) e Rincoti acquaioli (Gerromorfi), distinguendo in questi ultimi pi\u00f9 superfamiglie, fra cui quella degli Hydrometroidea.\nAltre fonti, infine, comprendono gli Hydrometroidea nell'infraordine dei Nepomorpha."}
{"id": "1691813", "revid": "36426", "url": "https://it.wikipedia.org/wiki?curid=1691813", "title": "Antonio Filarete", "text": ""}
{"id": "1691816", "revid": "228587", "url": "https://it.wikipedia.org/wiki?curid=1691816", "title": "Girolamo Dandini", "text": ""}
{"id": "1691819", "revid": "1318658", "url": "https://it.wikipedia.org/wiki?curid=1691819", "title": "Provincia di Da\u015foguz", "text": "La provincia di Da\u015foguz (in turkmeno: Da\u015foguz wela\u00fdaty) \u00e8 una provincia (\"welayat\") del Turkmenistan; ha come capoluogo Da\u015foguz. \u00c8 situata nel nord del paese, ai confini con l'Uzbekistan, ed \u00e8 considerata dal governo come zona di frontiera sottoposta a particolari restrizioni: sia i cittadini turkmeni che gli stranieri devono ottenere un permesso speciale per accedervi.\nNel territorio \u00e8 presente il sito, protetto dall'UNESCO, di Kunya-Urgench.\nLa provincia \u00e8 in maggior parte desertica e sta subendo un grave degrado ambientale come conseguenza del disastro del lago Aral, tra gli effetti di quest'ultimo c'\u00e8 l'aumento della salinit\u00e0 del suolo, circostanza che ha rovinato migliaia di chilometri quadrati di terreno coltivabile."}
{"id": "1691824", "revid": "12405", "url": "https://it.wikipedia.org/wiki?curid=1691824", "title": "Da\u015foguz Welayaty", "text": ""}
{"id": "1691825", "revid": "12067", "url": "https://it.wikipedia.org/wiki?curid=1691825", "title": "Battaglia di Nikolajewka", "text": ""}
{"id": "1691827", "revid": "161374", "url": "https://it.wikipedia.org/wiki?curid=1691827", "title": "Classe Sovietsky Soyuz (nave da battaglia)", "text": ""}
{"id": "1691830", "revid": "486946", "url": "https://it.wikipedia.org/wiki?curid=1691830", "title": "Mikolaiv", "text": ""}
{"id": "1691832", "revid": "486946", "url": "https://it.wikipedia.org/wiki?curid=1691832", "title": "Nikolajew", "text": ""}
{"id": "1691837", "revid": "287204", "url": "https://it.wikipedia.org/wiki?curid=1691837", "title": "Dasoguz", "text": ""}
{"id": "1691841", "revid": "767487", "url": "https://it.wikipedia.org/wiki?curid=1691841", "title": "Malaia", "text": "Malaia \u00e8 un comune della Romania di 1.924 abitanti, ubicato nel distretto di V\u00e2lcea, nella regione storica dell'Oltenia. "}
{"id": "1691843", "revid": "124123", "url": "https://it.wikipedia.org/wiki?curid=1691843", "title": "Dimit\u0103r Ganev", "text": "Stalinista convinto, membro del Politburo dal 1942 al 1954, Ganev fu dapprima ministro del commercio estero dal 1948 fino al 1952 prima di essere licenziato. Cacciato dal Politubro nel 1954, ne fu riammesso nel 1957 e nominato presidente del Presidium dell'Assemblea Nazionale bulgara nel 1958, carica che ricopr\u00ec fino alla morte nel 1964."}
{"id": "1691846", "revid": "1305772", "url": "https://it.wikipedia.org/wiki?curid=1691846", "title": "Matee\u0219ti", "text": "Matee\u0219ti \u00e8 un comune della Romania di 3.219 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 3 villaggi: Greci, Matee\u0219ti, Turce\u0219ti."}
{"id": "1691847", "revid": "287204", "url": "https://it.wikipedia.org/wiki?curid=1691847", "title": "Mateesti", "text": ""}
{"id": "1691854", "revid": "106456", "url": "https://it.wikipedia.org/wiki?curid=1691854", "title": "Passo di Roncisvalle", "text": "Il passo di Roncisvalle (1.057 m s.l.m. - \"Puerto de Iba\u00f1eta\" in spagnolo, \"Col de Roncevaux\" in francese) \u00e8 un valico dei Pirenei situato in territorio spagnolo non lontano dal confine con la Francia. Nei pressi del colle si trova il comune Roncisvalle.\nStoria.\nSecondo la tradizione Orlando vi mor\u00ec durante la battaglia di Roncisvalle. Il passo \u00e8 normalmente attraversato dai pellegrini che percorrono il \"Camino Franc\u00e9s\" del cammino di Santiago di Compostela."}
{"id": "1691855", "revid": "767487", "url": "https://it.wikipedia.org/wiki?curid=1691855", "title": "M\u0103ciuca", "text": "M\u0103ciuca \u00e8 un comune della Romania di 2.024 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 10 villaggi: Boc\u0219a, Cioc\u0103nari, Mald\u0103r\u0103\u0219ti, M\u0103ciuca, M\u0103ciuceni, Oveselu, Pope\u0219ti, Potorani, \u0218tef\u0103ne\u0219ti, Z\u0103voieni."}
{"id": "1691856", "revid": "287204", "url": "https://it.wikipedia.org/wiki?curid=1691856", "title": "Maciuca", "text": ""}
{"id": "1691861", "revid": "729019", "url": "https://it.wikipedia.org/wiki?curid=1691861", "title": "Inoke Afeaki", "text": "Biografia.\nInoke nasce a Tofoa, a Tongatapu, nell isole Tonga.\nSi trasferisce in Nuova Zelanda e nella stagione 1990-91 entra nelle file della squadra del St Bernard's College di Wellington, e nel 1992 gioca anche nella squadra Under-21 di Wellington. Ha giocato per il Petone dal 1992 al 1999, e ai dal 1993 al 1996 e ancora dal 1999 al 2001.\nDel 1996 l'esordio in Super 12 con gli , per i quali torna a giocare dal 1999 al 2001, disputando in 36 partite totali con il club.\nNel 1994-95 disputa una parte di stagione in Italia al , nella seconda divisione del campionato italiano. Nella stagione 1997-98 gioca in Giappone al Ricoh Rugby Club; torna in Giappone ai nel 2002, rimanendovi fino al 2005, poi, si trasfersce in Europa, nelle file dei , in Galles. Nel 2007 approda in Francia, nel in Pro D2, prima di chiudere la carriera professionistica al .\nCarriera internazionale.\nDebutta in Nazionale il 26 maggio 1995, a Pretoria, durante un incontro con la , entrando come riserva dalla panchia, in un \"match\" valido per la Coppa del Mondo 1995. Gioc\u00f2 poi altre due partite durante il torneo, come titolare, contro la e la .\nGioc\u00f2 ancora per nel novembre del 2001 contro la Scozia a Murrayfield. Fu anche capitano nella partita seguente contro il , segnando una meta. Mantenne la fascia di capitano anche l'anno seguente, giocando quattro partite in Nazionale nel 2002. In seguito fu ancora capitano in alcune partite del 2003, comprese quelle della Coppa del Mondo in Australia. Nel 2004 fu chiamato a far parte dei , giocando tre partite contro le nazionali dell'emisfero australe. Venne convocato, sempre come capitano, anche nella fase finale della Coppa del Mondo del 2007 in Francia.\nNel 2006 venne selezionato nello storico club ad inviti dei per il \"match\" contro il , dove segn\u00f2 una meta."}
{"id": "1691862", "revid": "767487", "url": "https://it.wikipedia.org/wiki?curid=1691862", "title": "M\u0103dulari", "text": "M\u0103dulari \u00e8 un comune della Romania di 1.658 abitanti, ubicato nel distretto di V\u00e2lcea, nella regione storica dell'Oltenia.\nIl comune \u00e8 formato dall'unione di 6 villaggi: B\u0103l\u0219oara, B\u0103n\u021be\u0219ti, Dimule\u0219ti, Iacovile, Mamu, M\u0103dulari."}
{"id": "1691864", "revid": "287204", "url": "https://it.wikipedia.org/wiki?curid=1691864", "title": "Madulari", "text": ""}
{"id": "1691865", "revid": "1543377", "url": "https://it.wikipedia.org/wiki?curid=1691865", "title": "Numonyx", "text": "Numonyx \u00e8 stata un'azienda multinazionale, con sede direzionale a Rolle in Svizzera, produttrice di memorie non volatili (NOR e NAND) a semiconduttore e ricercatrice nel campo delle tecnologie di memorizzazione emergenti e possibili candidate alla sostituzione della tecnologia Flash, come le memorie a cambiamento di fase (PCM). La societ\u00e0 \u00e8 nata il 30 marzo 2008 come joint venture fra rami di azienda operanti gi\u00e0 nelle memorie ceduti da Intel e ST Microelectronics e supportati da un fondo statunitense Francisco Partners.\nIn Italia l'azienda aveva sedi ad Agrate Brianza, ad Arzano ed a Catania.\nNel febbraio 2010 \u00e8 stata annunciata l'acquisizione dell'azienda da parte di Micron Technology; la transazione prevedeva uno scambio azionario pari ad un valore di 1,27 miliardi di dollari mentre la quota ricevuta da ST era pari a 527 milioni di dollari."}
{"id": "1691872", "revid": "2182647", "url": "https://it.wikipedia.org/wiki?curid=1691872", "title": "Concadirame", "text": "Concadirame \u00e8 una frazione del comune di Rovigo. Sorge sulla riva destra dell'Adige.\nFu comune autonomo sino al 1927 (il codice ISTAT era 029807), anno in cui venne soppresso e inglobato nel comune di Rovigo assieme ai comuni di Boara Polesine, Borsea, Buso, Sarzano, Grignano di Polesine e Sant'Apollinare con Selva."}
{"id": "1691873", "revid": "117706", "url": "https://it.wikipedia.org/wiki?curid=1691873", "title": "Onda piana evanescente", "text": ""}
{"id": "1691874", "revid": "663330", "url": "https://it.wikipedia.org/wiki?curid=1691874", "title": "Patrick Muldoon", "text": "Biografia.\nNato in California, si laurea nel 1991 alla University of Southern California. Ha origini irlandesi da parte di padre e croate da parte di madre. Debutta in alcuni episodi di \"Bayside School\", in seguito recita nella soap opera \"I giorni della nostra vita\", nel ruolo di Austin Reed.\nGrazie alla popolarit\u00e0 acquisita per il ruolo di Richard Hart nel serial \"Melrose Place\", nel 1997 ottiene una parte in \"Starship Troopers - Fanteria dello spazio\" di Paul Verhoeven, dove recita al fianco di Denise Richards con la quale \u00e8 stato legato per alcuni anni, in seguito recita nel film horror \"Stigmate\" e nel film d'azione \"Rischio mortale\" al fianco di Roy Scheider.\nNegli anni seguenti recita nei film di Uwe Boll \"Blackwoods\" e \"Heart of America\".\n\u00c8 il cantante della rock band The Sleeping Masses."}
{"id": "1691875", "revid": "767487", "url": "https://it.wikipedia.org/wiki?curid=1691875", "title": "M\u0103ld\u0103re\u0219ti", "text": "M\u0103ld\u0103re\u0219ti \u00e8 un comune della Romania di 2.021 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 4 villaggi: M\u0103ld\u0103re\u0219ti, M\u0103ld\u0103re\u0219ti de Jos, Ro\u0219oveni, Teleche\u0219ti."}
{"id": "1691876", "revid": "287204", "url": "https://it.wikipedia.org/wiki?curid=1691876", "title": "Maldaresti", "text": ""}
{"id": "1691879", "revid": "33277", "url": "https://it.wikipedia.org/wiki?curid=1691879", "title": "Oberto Pelavicino", "text": ""}
{"id": "1691888", "revid": "1924342", "url": "https://it.wikipedia.org/wiki?curid=1691888", "title": "Mrs. Robinson", "text": "Mrs. Robinson \u00e8 una canzone scritta da Paul Simon e cantata dal duo Simon &amp; Garfunkel.\nDescrizione.\nQuando Paul Simon ide\u00f2 la canzone, essa aveva un ritmo leggermente pi\u00f9 aggressivo ed era intitolata a \"Mrs. Roosevelt\" poich\u00e9 la sua protagonista era chiaramente Eleanor Roosevelt. Pi\u00f9 tardi il brano fu parzialmente riscritto appositamente per il film \"Il laureato\" (1967), e fa parte della relativa colonna sonora (1968); la versione definitiva, con il testo completo, fu pubblicata nell'album \"Bookends\" (1968).\nUscita come singolo nel 1968, \"Mrs. Robinson\" sal\u00ec al primo posto della classifica statunitense Billboard Hot 100 per tre settimane, la quarta nella Official Singles Chart, la quinta posizione in Olanda ed Irlanda, la sesta in Svizzera, la settima in Spagna e l'ottava in Norvegia; per Simon &amp; Garfunkel fu il secondo \"numero uno\" dopo \"The Sound of Silence\".\nLa canzone vinse nel 1969 il Grammy Award nella categoria Record of the Year.\nIl titolo si riferisce alla signora Robinson, personaggio del film \"Il laureato\" a cui il brano fa da colonna sonora. Nel film il protagonista, Benjamin Braddock, giovane di ricca famiglia, ha una relazione con la signora Robinson, moglie del socio di suo padre.\nIn italiano.\nNel 1968 il cantautore Francesco Guccini tradusse la canzone, riuscendo a preservarne abbastanza bene il senso generale pur concedendosi diverse libert\u00e0; questa versione, che mantenne il titolo originale, non venne per\u00f2 incisa da Guccini ma da I Royals, complesso beat, nello stesso anno; due anni dopo inoltre venne ripresa da Bobby Solo."}
{"id": "1691896", "revid": "767487", "url": "https://it.wikipedia.org/wiki?curid=1691896", "title": "Girolamo Dandini (gesuita)", "text": "Biografia.\nAppartenente a una famiglia aristocratica di Cesena, nipote dell'omonimo cardinale, entr\u00f2 nella Compagnia di Ges\u00f9. Venne inviato a Parigi, dove fu il primo gesuita a insegnare filosofia. \u00c8 autore di alcune opere di teologia, \"Ethica Sacra\".\nNel 1596 fu inviato da Clemente VIII in Libano, allora nell'Impero ottomano, per prendere contatti con la Chiesa maronita. La sua relazione, giudicata ottima per le informazioni di tipo antropologico, \u00e8 stata tradotta successivamente anche in lingua francese."}
{"id": "1691897", "revid": "767487", "url": "https://it.wikipedia.org/wiki?curid=1691897", "title": "Mih\u0103e\u0219ti (V\u00e2lcea)", "text": "Mih\u0103e\u015fti \u00e8 un comune della Romania di 6.471 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 13 villaggi: Arsanca, B\u00e2rse\u0219ti, Buleta, Govora, Guri\u0219oara, M\u0103gura, Mih\u0103e\u0219ti, Munteni, Negreni, Ruget, Sc\u0103ri\u0219oara, Stup\u0103reni, Vulpuieni."}
{"id": "1691898", "revid": "436907", "url": "https://it.wikipedia.org/wiki?curid=1691898", "title": "Sei grande", "text": "Sei grande \u00e8 un singolo del cantante italiano Nek, il terzo estratto dal quarto album in studio \"Lei, gli amici e tutto il resto\" e pubblicato nel 1997.\nIl brano.\nScritta da Nek insieme a Antonello De Sanctis e Massimo Varini, con questa canzone il cantante emiliano ha preso parte nell'estate 1997 alle manifestazioni \"Un disco per l'estate\" e \"Festivalbar\".\nIl brano \u00e8 presente anche nelle raccolte \"The Best of Nek - L'anno zero\" ed \"E da qui - Greatest Hits 1992-2010\".\nVideo musicale.\nIl videoclip mostra scene in cui Nek suona il basso e canta il brano con lo sfondo della storica piscina Cozzi con altre in cui viene mostrata una ragazza di colore che entra e fa il bagno.\nTracce.\nTesto di Antonello De Sanctis, musica di Nek e Massimo Varini."}
{"id": "1691900", "revid": "110157", "url": "https://it.wikipedia.org/wiki?curid=1691900", "title": "Milcoiu", "text": "Milcoiu \u00e8 un comune della Romania di 1.333 abitanti, ubicato nel distretto di V\u00e2lcea, nella regione storica della Muntenia. "}
{"id": "1691905", "revid": "1305772", "url": "https://it.wikipedia.org/wiki?curid=1691905", "title": "Mitrofani", "text": "Mitrofani \u00e8 un comune della Romania di 1.246 abitanti, ubicato nel distretto di V\u00e2lcea, nella regione storica dell'Oltenia. \nMitrofani \u00e8 divenuto comune autonomo nel 2004, staccandosi dal comune di Sute\u0219ti."}
{"id": "1691914", "revid": "1272592", "url": "https://it.wikipedia.org/wiki?curid=1691914", "title": "Kajol", "text": "Si tratta di una delle pi\u00f9 famose giovani attrici di Bollywood.\nHa fatto il suo debutto al cinema nel 1992 con Bekhudi e in seguito ha recitato in molti film di successo, spesso a fianco di Shah Rukh Khan.\nSi \u00e8 presa un periodo di riposo lavorativo di cinque anni, dal 2001 al 2006, eccetto una breve comparsa in una canzone di Tomorrow May Never Come nel 2003.\nSi \u00e8 sposata con Ajay Devgan il 24 febbraio 1999. Appartiene ad una famiglia che ha il cinema nel sangue, sia dal lato materno che paterno; sua sorella \u00e8 Tanisha e inoltre \u00e8 la cugina di Rani Mukherjee."}
{"id": "1691915", "revid": "110157", "url": "https://it.wikipedia.org/wiki?curid=1691915", "title": "Sute\u0219ti", "text": "Sute\u0219ti \u00e8 un comune della Romania di 2.211 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 4 villaggi: Boro\u0219e\u0219ti, Mazili, Sute\u0219ti, Verdea.\nNel 2004 si \u00e8 staccato da Sute\u0219ti il villaggio di Mitrofani, andato a formare un comune autonomo."}
{"id": "1691917", "revid": "767487", "url": "https://it.wikipedia.org/wiki?curid=1691917", "title": "Inviati molto speciali", "text": "Inviati molto speciali (\"I Love Trouble\") \u00e8 una commedia romantica del 1994 diretta da Charles Shyer e scritta insieme alla moglie Nancy Meyers, con protagonisti Nick Nolte e Julia Roberts.\nTrama.\nPeter Brackett \u00e8 un giornalista di successo del Chicago Chronicle, uno dei due quotidiani principali di Chicago. Affermato, egocentrico e donnaiolo adesso si crogiola come opinionista riciclando suoi vecchi pezzi ed ora \u00e8 anche scrittore di gialli ed ha appena pubblicato il suo ultimo libro.\nUn incidente ferroviario, sulla scena del quale viene mandato controvoglia, e gli intrighi che lo hanno causato risvegliano in lui la passione per il giornalismo d'assalto.\nNel suo lavoro Brackett si trova poi a competere con la giovane e spavalda Sabrina Peterson, giornalista emergente del Chicago Globe, diretto concorrente del quotidiano di Peter.\nI due, prima fronteggiandosi senza esclusione di colpi (giornalistici) e poi insieme indagano sul misterioso disastro ferroviario. Nel farlo scoprono che l'evento \u00e8 strettamente collegato alla Chess Chemical, un'industria chimica che ha brevettato l'LDF, ormone estremamente cancerogeno il cui brevetto sta per essere approvato da una commissione parlamentare.\nNel corso delle indagini, Brackett e Peterson vengono pedinati da alcuni tipi loschi, che cercano di ucciderli in ogni modo. Per evitare uno di loro, i due giornalisti si rifugiano in una cappella di Las Vegas, dove sono costretti a sposarsi.\nSuccessivamente i due decidono di separarsi e cos\u00ec Sabrina si fa assumere alla Chess Chemical, mentre Peter sceglie di abbandonare le indagini. Tuttavia quest'ultimo ritorna sui suoi passi e riesce a salvare la donna, che nel frattempo ha smascherato i colpevoli.\nRisolto il caso, i due si scoprono realmente innamorati e vanno a vivere insieme, sebbene continuino ad essere rivali professionalmente."}
{"id": "1691927", "revid": "767487", "url": "https://it.wikipedia.org/wiki?curid=1691927", "title": "Muereasca", "text": "Muereasca \u00e8 un comune della Romania di 2.713 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 7 villaggi: Andree\u0219ti, Fr\u00e2nce\u0219ti-Coasta, G\u0103v\u0103ne\u0219ti, Hotarele, Muereasca De Sus, Pripoara-Grui, Suta."}
{"id": "1691928", "revid": "1272592", "url": "https://it.wikipedia.org/wiki?curid=1691928", "title": "Mazzola", "text": ""}
{"id": "1691931", "revid": "117426397", "url": "https://it.wikipedia.org/wiki?curid=1691931", "title": "Leontien van Moorsel", "text": "Professionista fino al 2004, fu campionessa olimpica a Sydney nella gara in linea, nella cronometro e nell'inseguimento individuale, per poi ripetersi ad Atene 2004 nella cronometro. Vinse inoltre cinque titoli mondiali su strada e quattro su pista.\nCarriera.\nSu strada ha vinto due volte il Tour de France femminile, diventando una delle principali rivali di Jeannie Longo. Ha inoltre conquistato due volte il mondiale nella prova in linea (1991 e 1993) e due volte nella cronometro (1998 e 1999), e per tre volte una medaglia d'oro olimpica su strada: due ai Giochi di Sydney 2000, sia nella gara in linea che nella cronometro, e una ai Giochi di Atene 2004 nella cronometro.\nHa ottenuto eccezionali risultati anche su pista: ai Giochi olimpici di Sydney 2000 ha vinto la medaglia d'oro nell'inseguimento individuale e l'argento nella corsa a punti, mentre \u00e8 stata bronzo nell'inseguimento individuale nel 2004 ad Atene. Nell'inseguimento individuale ha vinto anche quattro titoli mondiali (1990, 2001, 2002 e 2003) e un argento iridato (1998). In carriera \u00e8 stata eletta sportiva olandese dell'anno nel 1990, 1993, 1999, 2000, 2003 e 2004."}
{"id": "1691932", "revid": "135224", "url": "https://it.wikipedia.org/wiki?curid=1691932", "title": "Malattie genetiche", "text": ""}
{"id": "1691933", "revid": "5456", "url": "https://it.wikipedia.org/wiki?curid=1691933", "title": "Leontien Zijlaard", "text": ""}
{"id": "1691942", "revid": "61051", "url": "https://it.wikipedia.org/wiki?curid=1691942", "title": "Salaria pavo", "text": "Salaria pavo, comunemente conosciuta come bavosa pavone, \u00e8 un pesce d'acqua salata e salmastra appartenente alla famiglia Blenniidae.\nDistribuzione e habitat.\nQuesta specie \u00e8 diffusa nell'Oceano Atlantico orientale (dal Golfo di Guascogna al Marocco) e nel Mar Mediterraneo, nel Mar Nero nonch\u00e9 nel Canale di Suez. Abita le acque intorno agli scogli e le pietre di zone ricche di sedimento, dalla superficie fino a circa 7 metri di profondit\u00e0. Sopporta senza fastidi acque inquinate come quelle dei porti. Animale bentonico, \u00e8 talvolta riscontrabile la sua presenza fuori dalla superficie dell'acqua grazie al particolare muco che ne evita la disidratazione per brevi periodi. \u00c8 una specie eurialina e pu\u00f2 vivere anche in acque salmastre, al contrario della maggior parte dei Blenniidae.\nDescrizione.\nPresenta un corpo allungato, piuttosto compresso ai fianchi, con capo dalla fronte alta, che nel maschio forma una vistosa gibbosit\u00e0 sulla testa. Ha un corto tentacolo sopra ogni occhio, difficilmente visibile. Le pinne sono robuste e arrotondate, la pinna dorsale \u00e8 lunga. La livrea presenta un fondo verde-giallastro, con larghe fasce pi\u00f9 scure. Vi sono inoltre lungo tutto il corpo linee verticali e puntini azzurro elettrico. Dietro l'occhio \u00e8 presente un ocello scuro, orlato d'azzurro. Il maschio presenta nel periodo riproduttivo tonalit\u00e0 giallastre o aranciate.\nRaggiunge una lunghezza di 13\u00a0cm.\nRiproduzione.\nIl periodo riproduttivo avviene tra maggio e luglio.\nLa femmina depone uova di forma ovale, lunghe circa 1 mm da cui, dopo una settimana di incubazione in cui vengono sorvegliate dal padre, escono larve lunghe 4 mm.\nAlimentazione.\nSi nutre di anellidi e crostacei.\nPesca.\nAbbocca voracemente alle esche di qualsiasi tipo ma le sue carni non sono affatto apprezzate nemmeno per le fritture per cui di solito viene rigettata in acqua.\nAcquariofilia.\nRappresenta, sia per la bellezza che per le modeste esigenze in fatto di qualit\u00e0 dell'acqua, uno dei pi\u00f9 comuni ed apprezzati ospiti degli acquari mediterranei."}
{"id": "1691946", "revid": "29244", "url": "https://it.wikipedia.org/wiki?curid=1691946", "title": "Bavosa pavone", "text": ""}
{"id": "1691950", "revid": "110157", "url": "https://it.wikipedia.org/wiki?curid=1691950", "title": "Nicolae B\u0103lcescu (V\u00e2lcea)", "text": "Nicolae B\u0103lcescu \u00e8 un comune della Romania di 3.685 abitanti, ubicato nel distretto di V\u00e2lcea, nella regione storica della Muntenia. \nIl comune \u00e8 formato dall'unione di 18 villaggi: Bune\u0219ti, Corbi, Dosul R\u00e2ului, Galtofani, Ginerica, Linia Hanului, Mangureni, Mazararu, Nicolae B\u0103lcescu, Ple\u0219oiu, Pope\u0219ti, Prede\u0219ti, Rot\u0103r\u0103\u0219ti, Schitu, \u0218erb\u0103neasa, Tufani, Valea Balceasca, Valea Vici."}
{"id": "1691951", "revid": "123150337", "url": "https://it.wikipedia.org/wiki?curid=1691951", "title": "Colle d'Aspin", "text": "Il Colle d'Aspin (1.489 m s.l.m., in francese \"Col d'Aspin\") \u00e8 un valico pirenaico situato nel dipartimento francese degli Alti Pirenei. Collega Campan e Arreau.\nIl colle viene raggiunto spesso durante la gara ciclistica del Tour de France.\nCiclismo.\nIl versante ovest, che parte da Sainte-Marie-de-Campan, \u00e8 lungo 12,8 km, con un dislivello di 642 m, per una pendenza media del 5%. Gli ultimi 5 km sono i pi\u00f9 duri con una pendenza media dell'8%.\nIl versante est, che parte da Arreau, \u00e8 pi\u00f9 duro, 12 km con un dislivello di 779 m per una pendenza media del 6,5%.\nSu entrambi i versanti sono posti ad ogni chilometro dei cartelli, presenti anche in altre salite francesi, che indicano l'altezza della cima, la distanza dalla cima, l'altezza corrente e la pendenza media del chilometro successivo.\nTour de France.\nL'Aspin fu affrontato dal Tour de France per la prima volta nel 1910, a transitare in cima in quell'edizione fu Octave Lapize.\nIn totale il Tour de France \u00e8 transitato in cima all'Aspin 71 volte.\nDi seguito l'elenco dei ciclisti transitati in cima all'Aspen dal 1947."}
{"id": "1691960", "revid": "36426", "url": "https://it.wikipedia.org/wiki?curid=1691960", "title": "Cattedrale di San Giacomo (Sebenico)", "text": "La cattedrale di San Giacomo (in croato \"Katedrala svetog Jakova\") sorge a Sebenico, in Croazia.\n\u00c8 una cattedrale della Chiesa cattolica Croata sede del vescovo di Sebenico. \nLa cattedrale \u00e8 considerata patrimonio dell'umanit\u00e0 dall'UNESCO fin dal 2000.\nStoria.\nSul luogo sorgeva gi\u00e0 una chiesa romanica dedicata a San Giacomo maggiore.Una prima idea per la costruzione di una nuova grande cattedrale si tenne nel 1298, quando venne creata la Diocesi di Sebenico, e la citt\u00e0 elevata a municipalit\u00e0. &lt;br&gt;La decisione della costruzione dell'edificio venne presa nel 1402, ma il cantiere prese il via solo nel 1431. I maestri veneziani Francesco di Giacomo, Lorenzo Pincino e Pier Paolo Bussato vi lavorarono insieme ai maniscalchi locali Andrija Bud\u010di\u0107 and Grubi\u0161 \u0160laf\u010di\u0107. Eressero i muri longitudinali, la facciata e i due portali (sulla facciata e sul fianco settentrionale), secondo i dettami dello stile gotico veneziano.\nNel 1441 il Gran consiglio cittadino affid\u00f2 i lavori a Giorgio Orsini che pu\u00f2 essere considerato il vero architetto della cattedrale. Egli ampli\u00f2 il tempio creando le navate laterali e le absidi poligonali, costru\u00ec il battistero, pose le basi per la cupola e scolp\u00ec anche varie sculture, tra cui 74 piccole teste umane della cornice. Lo stile dell'Orsini \u00e8 un esempio tipico del Rinascimento adriatico, che \u00e8 caratterizzato dall'armonica fusione di elementi formali derivanti dal gotico fiorito, inseriti in una struttura rinascimentale.\nNel 1475, alla morte di Giorgio Orsini, i lavori vennero continuati dal maestro toscano Niccol\u00f2 di Giovanni Fiorentino che prosegu\u00ec la costruzione in stile rinascimentale, completando le parti alte dell'edificio: la cupola, il tetto e la parte superiore della facciata. Realizz\u00f2 anche le sculture esterne raffiguranti \"San Michele\", \"San Giacomo\" e \"San Marco\". All'interno, costru\u00ec il triforio, lavor\u00f2 al presbiterio e all'altar maggiore. Dopo la morte di Fiorentino, nel 1505, la costruzione venne terminata nel 1536 dai veneziani Bartolomeo e Giacomo da Mestre e da Mastro Mesti\u010devi\u0107 da Zara. \nLa cattedrale venne ufficialmente consacrata nel 1555.\nCupola e chiesa vennero danneggiate gravemente dal forze serbe supportate dall'Armata Popolare Jugoslava durante il bombardamento dal settembre 1991. Negli anni successivi la chiesa venne rapidamente riparata senza lasciare danni visibili. All'inizio del 2008 venne vandalizzata da nazionalisti serbi che con le bombolette spray disegnarono la croce serba sull'edificio.\nPatrimonio dell'Umanit\u00e0.\nLe motivazioni dell'inserimento della cattedrale di Sebenico tra i patrimoni dell'Umanit\u00e0 dell' sono le seguenti:"}
{"id": "1691962", "revid": "110157", "url": "https://it.wikipedia.org/wiki?curid=1691962", "title": "Santuario di Nostra Signora di Lampedusa", "text": "Il santuario di Nostra Signora di Lampedusa \u00e8 un luogo di culto cattolico situato nel comune di Castellaro, in provincia di Imperia. Il santuario, facente parte della diocesi di Ventimiglia-San Remo, \u00e8 posto ad un'altitudine di 370 metri e dista dal centro urbano di Castellaro circa un chilometro. La principale festivit\u00e0 si celebra la domenica che segue l'8 settembre (festa della Nativit\u00e0 di Maria).\nStoria.\nLa nascita del santuario \u00e8 legata ad una storia popolare e in particolare nella figura di un abitante dell'allora borgo di Castellaro. Si narra infatti che il paesano Andrea Anfosso - soprannominato \"Gagliardo\" - fu, secondo una versione, nel 1561 fatto prigioniero dai pirati turchi che in quella data assaltarono il paese; un'altra versione vede invece il protagonista cadere in mano dei saraceni mentre d\u00e0 loro la caccia in mare.\nFatto schiavo dai pirati e caricato su una nave turca fece quindi scalo nell'isola di Lampedusa e, per approvvigionare di legname la nave, il castellarese Andrea Anfosso venne mandato nei boschi dell'isola ed \u00e8 l\u00ec che, in mezzo ad un'abbagliante luce, ritrov\u00f2 in una nicchia una tela ritraente la Vergine Maria. Prospettando la fuga dalla prigionia, ricav\u00f2 da un tronco una rudimentale imbarcazione e dalla tela mariana una vela per affrontare il mare aperto e fare ritorno nella terra natia; la leggenda asserisce che l'Anfosso giunse sulle coste liguri - nei pressi di Arma, frazione odierna di Taggia - e quindi a Castellaro nel 1602. Qui il paesano fece voto di erigere un santuario, per ringraziare la Madonna del pericoloso viaggio, nella localit\u00e0 denominata Costaventosa. Nel 1619 terminarono i lavori per l'edificazione del santuario mariano ad opera degli abitanti castellaresi. La solenne incoronazione avvenne nel 1845. La struttura sub\u00ec diversi danni e soprattutto l'ingente perdita di vite umane, 47 persone, durante la celebrazione del Mercoled\u00ec delle ceneri il 23 febbraio 1887 nel terremoto di Diano Marina; la scossa tellurica provoc\u00f2 infatti la caduta improvvisa del tetto che piomb\u00f2 sui fedeli partecipanti alla celebrazione religiosa.\nAlla Madonna di Lampedusa vengono attribuiti, secondo il credo religioso, alcuni avvenimenti miracolosi quali guarigioni, cessazione di calamit\u00e0 naturali come la siccit\u00e0, e persino la cacciata dei branchi di lupi affamati dal borgo di Castellaro.\nStruttura.\nIl santuario presenta una pianta a forma circolare e presenta nel totale un altare maggiore e due altari laterali; sopra al maggiore \u00e8 collocata l'anc\u00f3na in marmo racchiudente la celebre tela ritraente la \"Madonna col Bambino e santa Caterina d'Alessandria\". I due altari laterali sono invece intitolati a sant'Egidio e a san Francesco d'Assisi.\nNegli angoli della chiesa trovano invece spazio quattro statue marmoree raffiguranti i santi Anna e Gioacchino, Giuseppe e Giovanni Evangelista. L'adiacente campanile e l'antistante porticato sono stati aggiunti nel XIX secolo. Sopra la porta centrale \u00e8 presente un affresco raffigurante la navigazione dell'Anfossi e, ai lati, due iscrizioni dell'evento in lingua latina e in lingua italiana."}
{"id": "1691973", "revid": "124377775", "url": "https://it.wikipedia.org/wiki?curid=1691973", "title": "Giuseppe Chiaretti", "text": "Biografia.\nGiuseppe Chiaretti \u00e8 nato a Leonessa il 19 aprile 1933; a undici anni, il 7 aprile del 1944 ha assistito all'uccisione di don Concezio Chiaretti durante la strage di Leonessa e ci\u00f2 segner\u00e0 la sua vita sacerdotale. \u00c8 inoltre nipote della vittima civile dell'attentato di via Rasella Antonio Chiaretti.\nL'8 dicembre 1955 \u00e8 ordinato presbitero, a Leonessa, dall'arcivescovo Raffaele Mario Radossi.\nSacerdote di vasta cultura, \u00e8 studioso di san Giuseppe da Leonessa e abile oratore.\nMinistero episcopale.\nIl 7 aprile 1983 \u00e8 eletto vescovo delle diocesi unite \"aeque principaliter\" di Montalto e Ripatransone-San Benedetto del Tronto e abate dell'abbazia di Santa Maria in Montesanto. Al momento della sua nomina, la diocesi di Ripatransone assume il nome di Ripatransone-San Benedetto del Tronto grazie all'interessamento del predecessore Vincenzo Radicioni. La consacrazione episcopale avviene a Spoleto il 15 maggio 1983 ad opera del cardinale Sebastiano Baggio.\n\u00c8 dunque durante l'episcopato di monsignor Chiaretti che le due sedi vengono riunite definitivamente, il 30 settembre 1986, nell'attuale diocesi di San Benedetto del Tronto-Ripatransone-Montalto.\nIl 9 dicembre 1995 \u00e8 nominato arcivescovo metropolita di Perugia-Citt\u00e0 della Pieve, sede di cui prende possesso il 28 gennaio 1996 succedendo a monsignor Ennio Antonelli.\nNel 2003 l'arcivescovo si \u00e8 schierato decisamente contro il registro delle unioni civili istituito dal comune di Perugia. Alterni sono stati i rapporti con le istituzioni regionali umbre. Nel 2005 Chiaretti si reca in visita al Consiglio, mentre, solo un anno dopo, desta sorpresa una sua definizione di \u00abregime\u00bb sessantennale rivolta all'amministrazione di sinistra. Un episodio \"sui generis\" ha contrapposto l'arcivescovo alla Lega Calcio per la decisione di far giocare la partita - il giorno di Pasqua (11 aprile 2004).\nNel 2006 ha aperto il processo di beatificazione del dottor Vittorio Trancanelli.\n\u00c8 stato vicepresidente della CEI per l'Italia centrale e presidente della Conferenza episcopale umbra. Inoltre \u00e8 stato membro del Pontificio consiglio per la promozione dell'unit\u00e0 dei cristiani.\nIl 16 luglio 2009 papa Benedetto XVI accoglie la sua rinuncia, presentata per raggiunti limiti d'et\u00e0; gli succede Gualtiero Bassetti, fino ad allora vescovo di Arezzo-Cortona-Sansepolcro. Egli rimane amministratore apostolico dell'arcidiocesi fino all'ingresso del successore, avvenuto il 4 ottobre seguente.\n\u00c8 morto a Perugia il 2 dicembre 2021 all'et\u00e0 di 88 anni. In seguito ai funerali celebrati due giorni dopo dal cardinale Gualtiero Bassetti nella cattedrale di San Lorenzo, \u00e8 stato sepolto nella cattedrale di Santa Maria della Marina di San Benedetto del Tronto dopo un rito celebrato dal vescovo Carlo Bresciani.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1691974", "revid": "253269", "url": "https://it.wikipedia.org/wiki?curid=1691974", "title": "Vanessa A. Williams", "text": "Biografia.\nDebutta nel 1990 in un episodio di \"Law &amp; Order - I due volti della giustizia\", successivamente lavora in diversi episodi de \"I Robinson\". Nel 1992 recita nel film horror \"Candyman - Terrore dietro lo specchio\", nello stesso anno \u00e8 una delle protagoniste del serial tv \"Melrose Place\", dove interpreta l'esuberante istruttrice di aerobica Rhonda Blair, ruolo che ricopre solamente per un anno.\nDopo aver lasciato \"Melrose Place\", recita nelle serie tv \"Murder One\", nel film \"Mamma torno a casa\" e in alcuni episodi di \"Chicago Hope\". Tra il 2000 e il 2004 interpreta Maxine Chadway nella serie televisiva \"Soul Food\", mentre nel 2002 recita nel film per famiglie \"Il sogno di Calvin\". Nel 2009 recita nel film \"Immagina che\" al fianco di Eddie Murphy.\nA causa dell'omonimia viene a volte scambiata per l'attrice e cantante Vanessa L. Williams."}
{"id": "1691984", "revid": "339392", "url": "https://it.wikipedia.org/wiki?curid=1691984", "title": "Bar di Boe", "text": ""}
{"id": "1691986", "revid": "767487", "url": "https://it.wikipedia.org/wiki?curid=1691986", "title": "El Impenetrable", "text": "El Impenetrable ( L'Impenetrabile ) \u00e8 una grande regione vergine di 6.000.000 di ettari situata nella pianura del Chaco occidentale, nel nord-ovest della provincia del Chaco, in Argentina. Comprende anche parte delle province di Salta, di Santiago del Estero e di Formosa. \u00c8 delimitata dal R\u00edo Teuco, e dal Bermejo e attraversata dal Bermejito. Il 24 ottobre di 2014, sotto la legge 26996 gran parte di questo territorio fu convertita nel Parco nazionale El Impenetrable. \nA centro dell\"'Impenetrable\" si trova un parco protetto, il \"Parque Provincial Loro Hablador\" (o \"Parco provinciale del Pappagallo parlante\"), specie di guacamayo sudamericano.\nClima.\nIl clima della regione \u00e8 subtropicale, secco sia in estate che in inverno, piovoso in primavera e in autunno. Le temperature oscillano tra i 23 \u00b0C ed i 47 \u00b0C in estate e tra i 6 \u00b0C ed i 19 \u00b0C in inverno.\nFlora.\nNell\"'Impenetrable\" sono presenti alberi duri e molte piante spinose, dei grandi cactus arborescenti del genere \"Cereus,\" molto ramificati che superano i tre metri di altezza. Vi crescono anche liane e diversi generi di orchidee. Degli alberi come il quebracho colorato e bianco, il \"Prosopis nigra\" (algarrobo nero) e \"Prosopis alba\" (algarrobo bianco), il palo santo, l'urunday della famiglia delle Anacardiaceae, il prosopis kuntzei o \u00edtin, il \"guayac\u00e1n\" (sia il tabebuia della famiglia delle Bignoniaceae sia il \"Caesalpinia\") della famiglia della Fabaceae, il palo borracho, qualche butia yatay della famiglia delle Arecaceae, delle acacie come pure dei frassini.\nFauna.\nLa regione ospita diverse specie protette, delle specie come il armadillo mulita, il mazama grigio, il pecari (\"Catagonus wagneri\"), il puma, il giaguaro, l'armadillo carreta o cabassous chacoensis, il tamandua o \"oso melero\" (genere della famiglia \"Myrmecophagidae\") e i formichieri e formichieri giganti, il tapiro. Sono presenti anche molti uccelli tropicali, alcuni dei quali ad alto rischio di estinzione, come l\"'ortalis canicollis\" o charata (ciacialaca del Chaco), il chaj\u00e1 o \"chauna torquata\" (Kaimichi dal collare), i pappagalli loriini, i piccioni di montagna. "}
{"id": "1691989", "revid": "68105", "url": "https://it.wikipedia.org/wiki?curid=1691989", "title": "Jolly blu", "text": ""}
{"id": "1691990", "revid": "181699", "url": "https://it.wikipedia.org/wiki?curid=1691990", "title": "Edmund dell'East Anglia", "text": ""}
{"id": "1691993", "revid": "1543377", "url": "https://it.wikipedia.org/wiki?curid=1691993", "title": "Lee Unkrich", "text": "Biografia.\n\u00c8 nato nel villaggio di Chagrin Falls, una frazione di Cleveland, Ohio (USA) nel 1967. \nEgli ha frequentato la \"Chagrin Falls High School\" sino alla maggiore et\u00e0, dove si \u00e8 diplomato nel 1985, successivamente ha ricevuto una laurea nel 1990 presso la \"USC School of Cinema-Television\".\nNel 2010 ha diretto \"Toy Story 3 - La grande fuga\", terzo episodio della saga creata da John Lasseter. Il film in poco tempo ha battuto tutti i record della Pixar, divenendo il maggiore incasso di sempre per un film d'animazione, battendo il film detentore del record, \"Shrek 2\" e ottenendo diversi riconoscimenti, tra cui il Premio Oscar al Miglior film d'animazione.\nNel 2017 dirige \"Coco,\" con il quale si aggiudica il secondo Premio Oscar al Miglior film d'animazione.\nIl suo film preferito \u00e8 \"Shining\", di cui possiede due costumi di scena: il cappotto indossato dal personaggio Dick Hallorann e il maglione di Danny con il razzo Apollo. Gestisce e aggiorna un sito interamente dedicato al film, dal nome evocativo: The Overlook Hotel.\nIl 19 gennaio 2019 annuncia il suo addio alla Pixar, specificando di non farlo per passare ad un altro studio, ma per concentrarsi sulla sua famiglia e sulla sua vita privata.\nRiconoscimenti.\nPremio Oscar\nPremio BAFTA"}
{"id": "1691994", "revid": "1718925", "url": "https://it.wikipedia.org/wiki?curid=1691994", "title": "Umberto Paolucci", "text": "Nato a Ravenna, Paolucci ha frequentato il Liceo Scientifico a Rimini e si \u00e8 laureato a Bologna in Ingegneria Elettrotecnica nel 1969.\nDopo un breve periodo di insegnamento nelle Scuole Superiori, e il Servizio Militare come Sottotenente del Corpo Tecnico Chimico Fisico dell\u2019Esercito Italiano (Difesa Nucleare, Biologica, Chimica), ha sempre operato nel mondo dell\u2019Information Technology, prima con la Hewlett Packard e successivamente, fino alla posizione di Direttore Generale, con la General Automation di Anaheim (California), per poi fondare nel 1985 la filiale Italiana di Microsoft come Amministratore Delegato e Direttore Generale.\nDopo diversi anni di attivit\u00e0 e di responsabilit\u00e0 internazionali, durante i quali ha sempre conservato la funzione di Presidente della filiale Italiana, \u00e8 divenuto Vice Presidente di Microsoft Corporation nel 1998 e, nel febbraio 2003, Senior Chairman di Microsoft Europa Medio Oriente e Africa.\nRotariano, \u00e8 stato Past President 1997/98 del Club Milano Sud Est, e socio onorario del Club Riccione-Cattolica.\nPaolucci ha ricevuto nel 1998 una laurea Honoris Causa dall\u2019Universit\u00e0 di Bologna in Statistica e Informatica Aziendale.\nIl 2 giugno 2002 \u00e8 stato nominato Cavaliere del Lavoro dal Presidente della Repubblica Italiana, On. Dott. Carlo Azeglio Ciampi.\nNel 2003 gli sono state conferite le Chiavi d\u2019Oro della sua citt\u00e0 di origine, Cattolica.\nFra il 2004 e il 2006 Paolucci \u00e8 stato Vice Presidente di Confcommercio con delega all\u2019 Innovazione, e successivamente ha servito come membro dell\u2019Advisory Board Nazionale fino al 2010.\nNel 2004 Sua Eminenza il Cardinale Arcivescovo di Milano, Mons. Dionigi Tettamanzi, ha nominato Umberto Paolucci Dottore ad Honorem del Collegio della Biblioteca Ambrosiana, retta da S.E. il Prefetto Mons. Gianfranco Ravasi, in occasione dell\u2019inizio delle celebrazioni (2004-2009) del 400\u00ba anniversario della prestigiosa istituzione fondata nel 1607 dal Cardinale Federico Borromeo.\nNel 2005 il Pio Sodalizio dei Piceni, fondato a Roma agli inizi del XVII Secolo, lo ha nominato \u201cMarchigiano dell'Anno\u201d.\n\u00c8 stato nominato \u201cManager dell\u2019anno 2005\u201d dall\u2019Associazione Manageritalia, che rappresenta i dirigenti del terziario.\nNel 2006 ha concluso un decennio di servizio nel Cda della Fondazione San Carlo dopo la conclusione del restauro di Palazzo Busca.\nDal 2006 al 2010 \u00e8 stato Presidente della American Chamber of Commerce in Italy.\nDal 2006 al 2008 ha servito in qualit\u00e0 di Presidente di Enit-Agenzia Nazionale per il Turismo.\nDal 2009 al 2011 \u00e8 stato Presidente della \u201cFondazione Milano\u201d, che include l\u2019Accademia Internazionale di Musica, la Scuola d\u2019Arte Drammatica Paolo Grassi, il Dipartimento di Lingue e la Scuola di Cinema, Televisione e Nuovi Media.\nNel 2009 \u00e8 stato nominato Grande Ufficiale dell'Ordine al Merito della Repubblica Italiana dal Presidente della Repubblica On. Dott. Giorgio Napolitano.\nNel 2010 gli \u00e8 stato conferito il \u201cPremio America\u201d dalla Fondazione Italia-USA.\nNel 2010 l\u2019Accademia dei Filopatridi, fondata nel 1651, gli ha conferito il \u201cLom d\u2019Or \u201c, il Premio d\u2019Onore dei Romagnoli.\nNel 2013 ha ricevuto l\u2019Annual Award dei Consoli accreditati a Milano e in Lombardia.\nPaolucci \u00e8 stato inoltre consigliere di amministrazione di GEOX SpA (in carica nel Comitato Etico), COESIA SpA, Banca Profilo SpA, AEFFE SpA, Pirelli SpA, Datalogic SpA, IT Holding SpA, CTS EXPO, UPA (Utenti Pubblicit\u00e0 Associati), Exprivia Spa, Dedalus Holding Spa (in carica) , oltre a diverse istituzioni ed organizzazioni in Europa, Medio Oriente e Africa per conto di Microsoft Corporation.\nIn ottobre 2010 Paolucci ha concluso dopo 25 anni di servizio la sua collaborazione con Microsoft per assumere il ruolo di imprenditore ed investitore attraverso la sua Holding di Partecipazioni \u201cUP Invest\u201d."}
{"id": "1691997", "revid": "23117", "url": "https://it.wikipedia.org/wiki?curid=1691997", "title": "Ntare I del Burundi", "text": ""}
{"id": "1691999", "revid": "842", "url": "https://it.wikipedia.org/wiki?curid=1691999", "title": "Lattice c", "text": ""}
{"id": "1692002", "revid": "1543377", "url": "https://it.wikipedia.org/wiki?curid=1692002", "title": "Semajno de Kulturo Internacia", "text": "La Semajno de Kulturo Internacia (cos\u00ec detta in esperanto; anche nota come Settimana di Cultura Internazionale o con l'acronimo SKI) \u00e8 una manifestazione di durata settimanale organizzata aperiodicamente dalla Giovent\u00f9 Esperantista Italiana (con la collaborazione della Tutmonda Esperantista Junulara Organizo) in varie localit\u00e0 italiane, in collaborazione con le amministrazioni comunali del luogo.\nLa settimana \u00e8 dedicata principalmente ad incontri fra giovani esperantisti stranieri, coordinati dalla Giovent\u00f9 Esperantista Italiana ed ospitati per l'occasione dalla comunit\u00e0 locale, e studenti di scuole medie e superiori del territorio. Di concerto con le autorit\u00e0 locali, la SKI prevede anche diverse attivit\u00e0 culturali collaterali, come concerti, incontri aperti alla cittadinanza, degustazione di piatti tipici dei paesi di provenienza.\nEdizioni.\nLa prima edizione della manifestazione si \u00e8 svolta nell'autunno 2008:\nUna seconda edizione \u00e8 prevista a Terranuova Bracciolini (AR)."}
{"id": "1692003", "revid": "27723", "url": "https://it.wikipedia.org/wiki?curid=1692003", "title": "Semajno de kulturo internacia", "text": ""}
{"id": "1692005", "revid": "22356", "url": "https://it.wikipedia.org/wiki?curid=1692005", "title": "Ophiacodontidae", "text": "Gli ofiacodontidi (Ophiacodontidae) sono una famiglia di pelicosauri vissuti tra il Carbonifero superiore e il Permiano inferiore (305 \u2013 270 milioni di anni fa). I loro resti sono stati rinvenuti in Europa e in Nordamerica.\nEvoluzione.\nQuesti animali sono considerati i pi\u00f9 antichi sinapsidi conosciuti, anche se stranamente non i pi\u00f9 primitivi. Apparvero nel corso del Carbonifero superiore con forme simili a lucertole (\"Archaeothyris\"), e in pochi milioni di anni divennero grossi predatori semiacquatici dal cranio alto e stretto (\"Ophiacodon\"). Si pensa che possano essere derivati dai varanopseidi (Varanopseidae), pi\u00f9 primitivi ma conosciuti allo stato fossile solo a partire da pochi milioni di anni pi\u00f9 tardi.\nDescrizione.\nIl cranio degli ofiacodontidi era alto e stretto, munito di orbite arrotondate e posizionate in cima al cranio. Questa caratteristica fa supporre che questi animali fossero generalmente semiacquatici; la dentatura constava di una serie di denti allungati simili a canini nella parte anteriore del muso, forse adatti per intrappolare prede scivolose come i pesci; i denti posteriori erano pi\u00f9 corti, anche se aguzzi (il nome \"Ophiacodon\" significa \u201cdente aguzzo di serpente\u201d). Il corpo degli ofiacodonti era in generale piuttosto voluminoso e allungato, e le corte zampe sporgevano ai lati. Alcune forme raggiunsero una taglia notevole: lo stesso \"Ophiacodon\" poteva sfiorare i tre metri di lunghezza. \nGli ofiacodontidi si differenziavano dagli altri eupelicosauri nella presenza di un'inclinazione notevole della regione occipitale, di un basso lobo dorsale della mascella, di una tacca mediana sopra i canini, di una finestra mandibolare laterale e di un tubercolo pubico pronunciato. Ad eccezione di forme basali come \"Archaeothyris\", tutti gli altri ofiacodontidi erano anche caratterizzati da muso allungato (con ossa nasali allungate), osso mascellare in contatto con il quadratojugale, tabulare espanso medialmente fino a raggiungere il sopratemporale, dentatura dell'osso palatino ridotta, piccoli processi del basipterigoide diretti ventralmente, un processo del paroccipitale non articolato, una profonda fossa nella parte dorsale dell'ileo e un femore lungo almeno il 20% in pi\u00f9 dell'omero.\nClassificazione.\nLa famiglia Ophiacodontidae venne istituita nel 1923 da Franz Nopcsa. Tradizionalmente, a questa famiglia sono attribuiti i generi \"Ophiacodon, Archaeothyris, Varanosaurus, Baldwinonus, Clepsydrops, Stereophallodon\" e \"Stereorachis\". A volte sono attribuiti anche i poco conosciuti \"Echinerpeton\" e \"Protoclepsydrops\". \nGli ofiacodontidi sono certamente un gruppo monofiletico di sinapsidi arcaici, ma non \u00e8 chiaro se fossero strettamente imparentati con gli altri eupelicosauri o se fossero invece un ramo laterale, distaccatosi sia dai caseasauri sia dagli altri \"pelicosauri\" pi\u00f9 derivati (Eupelycosauria). In ogni caso, sembra che i pi\u00f9 stretti parenti degli ofiacodontidi fossero i varanopidi, generalmente di dimensioni minori e di mole meno massiccia. Di seguito \u00e8 riportato un cladogramma tratto dal lavoro di Benson (2012):\nPaleobiologia.\nSpesso gli ofiacodontidi sono stati ricostruiti come animali dalle abitudini semiacquatiche, ma ricerche pi\u00f9 recenti hanno messo in luce alcune caratteristiche che farebbero pensare a uno stile di vita terrestre, in particolare studi sulla microstruttura del femore (Quemeneur et al., 2013; Laurin e de Buffrenil, 2015) e sulla morfologia della colonna vertebrale (Felice e Angielczyk, 2014)."}
{"id": "1692006", "revid": "27723", "url": "https://it.wikipedia.org/wiki?curid=1692006", "title": "Settimana della Cultura Internazionale", "text": ""}
{"id": "1692007", "revid": "27723", "url": "https://it.wikipedia.org/wiki?curid=1692007", "title": "Settimana della cultura internazionale", "text": ""}
{"id": "1692009", "revid": "842", "url": "https://it.wikipedia.org/wiki?curid=1692009", "title": "Rumors Has It...", "text": ""}
{"id": "1692014", "revid": "729019", "url": "https://it.wikipedia.org/wiki?curid=1692014", "title": "Coppa Italia 2004-2005 (pallavolo maschile)", "text": "La Coppa Italia di pallavolo maschile 2004-05 fu la 27\u00aa edizione della manifestazione organizzata dalla Lega Pallavolo Serie A e dalla FIPAV.\nRegolamento e avvenimenti.\nCome negli anni precedenti, fu organizzata una \"final-eight\" con quarti, semifinali e finale, da disputarsi con gare ad eliminazione diretta. Al torneo presero parte le squadre classificate ai primi otto posti al termine del girone d'andata del campionato di 2004-05.\nI quarti di finale furono disputati il 23 e il 24 febbraio 2005 a Sansepolcro, mentre semifinali e finale si giocarono al PalaGalassi di Forl\u00ec il 26 e il 27 febbraio 2005. Nell'ultima gara la Sisley Treviso s'impose per 3-0 sull'esordiente Tonno Callipo Vibo Valentia di fronte a circa 7.000 spettatori, conquistando per la quarta volta il trofeo. MVP della finale fu nominato Simone Rosalba."}
{"id": "1692016", "revid": "2171879", "url": "https://it.wikipedia.org/wiki?curid=1692016", "title": "Boia", "text": "Il boia \u00e8 una figura professionale che ha il compito di eseguire le sentenze di condanna alla pena di morte.\nEtimologia del termine.\nLe origini della parola \"boia\" andrebbero fatte risalire ai tempi dell'antica Grecia: infatti ad Atene in et\u00e0 classica in occasione dei sacrifici vi era un incaricato di questo servizio: l'\"uccisore di buoi\".\nSuccessivamente con il termine greco \"boietai\" si indicavano le strisce in cuoio di bue con cui erano fatti i lacci e la frusta impiegati dai carnefici durante le sevizie. In successiva epoca romana, il termine indic\u00f2 dapprima il collare con cui il prigioniero veniva tenuto fermo durante la tortura, poi le catene e infine la professione del torturatore e il carnefice stesso.\nStoria.\nTradizionalmente il boia era di sesso maschile e in alcuni casi la professione si tramandava di padre in figlio. Veniva solitamente aiutato da un tirapiedi.\nIn Francia durante il Medioevo, le punizioni corporali (come la fustigazione) per le donne erano applicate da una donna detta \"bourrelle\", che di solito era la moglie del boia. La bourrelle (donna boia) non era autorizzata a eseguire le condanne a morte, ma poteva fare da aiutante al boia. Successivamente, la legge francese stabil\u00ec che anche i tirapiedi dovevano essere di sesso maschile. \nTra i pochi casi di esecuzioni capitali in cui il boia era una donna si possono citare: le decapitazioni eseguite in Africa dalla regina Njinga Mbandi nel XVII secolo e dalle amazzoni del Dahomey tra il XVIII e il XIX secolo; un'impiccagione avvenuta nel 1731 nello Stato Pontificio, in cui la moglie del boia esegu\u00ec la sentenza sostituendo il marito indisposto.\nNell'occidente cristiano, il corpo vivo del boia, e spesso anche quello dei suoi aiutanti e dei suoi familiari, \u00e8 colpito da un'aura di infamia. Cos\u00ec anche dopo la morte. Infatti l'esecutore di giustizia, come era chiamato, ancora nel corso dell'Ottocento era sepolto separatamente dagli altri defunti in una zona marginale del cimitero.\nCon il tempo, il termine ha assunto una connotazione dispregiativa. Sono stati soprannominati \"il boia\" personaggi come Reinhard Heydrich e Siegfried Engel, gerarchi nazisti.\nTra i boia pi\u00f9 famosi si ricordano: Mastro Titta, Charles-Henri Sanson, Marcel Chevalier, Maljuta Skuratov, Mario Ter\u00e1n, Johann Reichhart, Vasili Blokhin."}
{"id": "1692027", "revid": "1873140", "url": "https://it.wikipedia.org/wiki?curid=1692027", "title": "Estelle Winwood", "text": "Longeva caratterista, la sua memoria \u00e8 tutt'oggi molto nota in Gran Bretagna e negli Stati Uniti dove in oltre tre quarti di secolo di attivit\u00e0 recit\u00f2 sia in teatro, che per il cinema e la televisione.\nBiografia.\nEstelle Winwood nacque a Lee, nel Kent, in Inghilterra, il 24 gennaio 1883. Espresse il desiderio di intraprendere la carriera di attrice a cinque anni, godendo in questa scelta dell'approvazione della madre ma non di quella di suo padre. All'et\u00e0 di 20 anni debutt\u00f2 sul palcoscenico a Johannesburg, in Sudafrica. Durante la prima guerra mondiale, entr\u00f2 nella Liverpool Repertory Company, trasferendosi quindi di nuovo in Inghilterra.\nIncominci\u00f2 la sua carriera a Broadway nel 1916. Si avvicin\u00f2 al cinema nei primi anni trenta, con piccole comparsate in film come \"L'angelo della notte\" (1931) di Edmund Goulding, ma continuando comunque ad alternare la propria carriera tra il palcoscenico e il grande schermo.\nSposatasi quattro volte, (rispettivamente con il regista Guthrie McClintic, dal 1902 al 1905, con l'attore Arthur Chesney, fratello di Edmund Gwenn e cugino di Cecil Kellaway, dal 1907 al 1928, con il petroliere Francis Barlow Bradley, dal 1928 al 1929 e con il medico Robert Barton Henderson dal 1944 al 1984), nei suoi oltre cinquant'anni di carriera la Winwood si dimostr\u00f2 attrice frizzante e capace, non disdegnando molto spesso apparizioni in televisione. Nel 1959 collabor\u00f2 con Walt Disney e prese parte al film \"Darby O'Gill e il re dei folletti\". Nel 1962 fu la volta di \"La spada magica\" al fianco di attori del calibro di Basil Rathbone. In et\u00e0 molto avanzata, particolarmente godibili al cinema furono le sue apparizioni in \"Chi giace nella mia bara?\" (1964), dove recit\u00f2 con Bette Davis, \"Per favore, non toccate le vecchiette\" (1968) di Mel Brooks e \"Invito a cena con delitto\" (1976) di Robert Moore. La sua ultima apparizione fu in un episodio della serie televisiva \"Quincy\" nel 1979, a 96 anni: all'epoca era l'attrice pi\u00f9 longeva di Hollywood ad essere ancora in attivit\u00e0. Mor\u00ec nel sonno all'et\u00e0 di 101 anni, a Woodland Hills, in California; era all'epoca il decano per anzianit\u00e0 della Screen Actors Guild. \u00c8 sepolta nel Westwood Village Memorial Park Cemetery.\nEstelle Winwood fu una delle pi\u00f9 intime amiche della celebre Tallulah Bankhead.\nIl regista George Cukor mor\u00ec soltanto qualche ora dopo averle mandato gli auguri in occasione del suo centesimo compleanno."}
{"id": "1692033", "revid": "92723", "url": "https://it.wikipedia.org/wiki?curid=1692033", "title": "Giovanni Maria Conti della Camera", "text": "Biografia.\nFormatosi verosimilmente nell'ambito di Pier Antonio Bernabei, risent\u00ec maggiormente dello stile dei lombardi Lattanzio Gambara e Bernardino Gatti che della maniera carraccesca dei suoi conterranei Bartolomeo Schedoni e Giovanni Lanfranco. La prima impresa pittorica riconosciutagli \u00e8 la decorazione della cupola e della cappella di san Giuseppe della chiesa parmigiana di Santa Croce (1634-1638).\nFu poi attivo nelle chiese di Santa Maria del Quartiere, in quella del Carmine, dove affresc\u00f2 l\"'Assunzione della Vergine\" nel cupolino della cappella della Confraternita della Madonna del Carmine, e in quella della Steccata, dove dipinse motivi in monocromo sui pilastri; poi, ormai vicino alla morte, tra il 1664 e il 1666 realizz\u00f2 la decorazione della volta dell'Oratorio di Sant'Ilario."}
{"id": "1692041", "revid": "120957167", "url": "https://it.wikipedia.org/wiki?curid=1692041", "title": "Sabrina Donadel", "text": "Biografia.\nConsegue la maturit\u00e0 classica a Conegliano, ed inizia la sua carriera televisiva come conduttrice di telegiornali sulle televisioni locali venete. Passa poi come inviata e conduttrice di programmi televisivi sulle reti Mediaset quali \"Village\", \"Planet\", \"8 mm\", \"Fuego\", \"Rapido\", \"In Tour\", \"Jimmy\", \"Lo Stivale delle Meraviglie\". Successivamente \u00e8 impegnata in diversi programmi della piattaforma satellitare Sky, occupandosi in particolare di cinema e di viaggi. \nDal 2014 al 2019 su Sky Arte HD vanno in onda le prime tre stagioni di Private Collection, il programma televisivo da lei scritto, condotto e prodotto, che prevede interviste a collezionisti italiani e stranieri. Le puntate della terza stagione sono disponibili su Sky e Now, la piattaforma di contenuti in streaming di Sky. Le puntate della prima e della seconda stagione, invece, si possono vedere dal 31 maggio 2021 su ITsART, la piattaforma digitale culturale promossa dal Mibac.\nRiconoscimenti.\nHa ottenuto la menzione speciale al Premio giornalistico televisivo Ilaria Alpi nel 1997.\nVita privata.\nDal 2003 \u00e8 sposata con Paolo Kessisoglu, dal quale ha avuto una bambina.\nSono entrambi vegetariani."}
{"id": "1692044", "revid": "1318658", "url": "https://it.wikipedia.org/wiki?curid=1692044", "title": "Giovent\u00f9 esperantista italiana", "text": "La Giovent\u00f9 Esperantista Italiana (in esperanto Itala Esperantista Junularo, spesso abbreviata come IEJ) \u00e8 un'associazione culturale giovanile attiva in Italia, avente come obiettivo la promozione della lingua esperanto presso i giovani.\nSi tratta della sezione giovanile della Federazione Esperantista Italiana. Le due associazioni sono accomunate dal medesimo statuto e dalla comune condizione di ente morale. Come la FEI, la IEJ \u00e8 estranea ad ideologie politiche e credi religiosi; non ha fini di lucro e trae i mezzi economici necessari al proprio sostentamento dai propri associati o da enti pubblici; non svolge attivit\u00e0 d'impresa; non prevede la possibilit\u00e0 di retribuire propri collaboratori.\nDal punto di vista internazionale, la IEJ \u00e8 la sezione italiana della TEJO, l'Organizzazione mondiale della giovent\u00f9 esperantista, che come l'Associazione universale esperanto e . In collaborazione con la TEJO, la IEJ ha organizzato il Congresso mondiale giovanile di esperanto, nel 1997, ad Assisi. Il presidente della Repubblica, Oscar Luigi Scalfaro, ha concesso il proprio patronato al congresso, . La provincia di Perugia e la regione Umbria hanno concesso il loro patrocinio.\nNel 2006, la IEJ ha contribuito alla organizzazione del Congresso universale di esperanto, svoltosi a Firenze, attraverso un suo delegato nel comitato organizzatore, come responsabile delle attivit\u00e0 giovanili. Il congresso ha ricevuto il patronato del Presidente della Repubblica Giorgio Napolitano.\nStoria.\nDalla IESA alla seconda guerra mondiale.\nLa prima associazione esperantista giovanile d'Italia fu fondata a Bologna nel dicembre 1913, con il nome di Itala Esperantista Studenta Asocio (IESA, Associazione studentesca esperantista italiana) e sotto la guida della studentessa di scienze Stamura Linardi.\nPresto la IESA si articol\u00f2 in gruppi locali, presenti in modo particolare nel nord Italia: il primo di essi vide la luce a Capodistria. Negli anni 1910 furono organizzati corsi ed esami per scout e fu proposta la pubblicazione di un pieghevole che ospitasse pubblicit\u00e0 in quarta pagina, in modo da risolvere i problemi finanziari dell'associazione.\nA partire dal 1923 la rivista nazionale \"L'Esperanto\" ospit\u00f2 una rubrica, la \"Pa\u011do por niaj knaboj\" (\"Pagina per i nostri ragazzi\"), riservata ai giovani. Al contempo, il settimanale \"Giovent\u00f9\", stampato a Prato, ospit\u00f2 una rubrica in esperanto a cura del genovese Sante Zullo a partire dal 1\u00ba gennaio 1924.\nA partire dal 1925 la Federazione Esperantista Italiana acconsent\u00ec a differenziare la quota d'iscrizione giovanile da quella ordinaria, in modo da stimolare l'iscrizione di soci giovani; il limite d'et\u00e0 fu posto a 16 anni.\nSegu\u00ec il periodo del fascismo, durante il quale l'attivit\u00e0 esperantista in Italia - giovanile e non - sub\u00ec pesanti limitazioni, fino quasi a cessare.\nDal dopoguerra.\nTerminata la seconda guerra mondiale, il Movimento esperantista italiano trov\u00f2 presto nuovo vigore e ritorn\u00f2 rapidamente all'attivit\u00e0 che lo aveva caratterizzato nella fase pre-bellica. La IESA fu rifondata nel 1947 con il nome di Giovent\u00f9 esperantista italiana, ad opera dell'insegnante Mario Guzzi. Dal 1950 il bollettino \"Nova Sento\", sino ad allora organo di informazione a s\u00e9 stante, venne integrato ne \"L'Esperanto\" sotto forma di rubrica. Il nucleo della GIE fu, nelle prime fasi, il gruppo giovanile di Torino.\nLa GIE era, in questi anni, indipendente dalla FEI, cui si limitava a pagare una quota d'adesione. Nel settembre 1950, nel corso di un convegno a Torino, Giancarlo Fighiera, Gina Fop e Piero Fop ventilarono l'idea di una associazione giovanile nazionale facente parte della FEI, ma con struttura e finalit\u00e0 indipendenti da essa.\nDal 1953 la GIE ottenne di poter essere rappresentata nel consiglio nazionale della FEI da tre membri.\nNova Sento ricomparve sulle pagine del \"L'Esperanto\" per scomparirne nel 1954 e tornarvi nel 1957, affrontando varie crisi redazionali che si risolsero solo nel 1962.\nAttivit\u00e0 e iniziative.\nLa Giovent\u00f9 esperantista italiana si dedica principalmente alle seguenti attivit\u00e0:\nStruttura.\nIl consiglio direttivo (\"estraro\", in lingua esperanto) ed il presidente della IEJ sono eletti annualmente dall'assemblea generale, tradizionalmente convocata durante il Festival giovanile internazionale, nella domenica di Pasqua. Il consiglio direttivo eletto ha la facolt\u00e0 di distribuire al proprio interno ulteriori cariche, quali quella di vicepresidente o di tesoriere.\nCronologia dei presidenti.\nSegue un prospetto incompleto dei presidenti della IEJ dalla fondazione ad oggi."}
{"id": "1692045", "revid": "729019", "url": "https://it.wikipedia.org/wiki?curid=1692045", "title": "Coppa Italia 2003-2004 (pallavolo maschile)", "text": "La Coppa Italia di pallavolo maschile 2003-04 fu la 26\u00aa edizione della manifestazione organizzata dalla Lega Pallavolo Serie A e dalla FIPAV.\nRegolamento e avvenimenti.\nCome negli anni precedenti, fu organizzata una \"final-eight\" con quarti, semifinali e finale, da disputarsi con gare ad eliminazione diretta. Al torneo presero parte le squadre classificate ai primi otto posti al termine del girone d'andata del campionato di 2003-04.\nI quarti di finale furono disputati l'11 e il 12 febbraio 2004 alla Spezia, mentre semifinali e finale si giocarono al Mandela Forum di Firenze il 14 e il 15 febbraio 2004. Nell'ultima gara la Sisley Treviso s'impose per 3-0 sulla Noicom BreBanca Cuneo di fronte a circa 6.000 spettatori, conquistando per la terza volta il trofeo. MVP della finale fu nominato Valerio Vermiglio."}
{"id": "1692050", "revid": "1543377", "url": "https://it.wikipedia.org/wiki?curid=1692050", "title": "Pizzo (Italia)", "text": "Pizzo (anche nota come \"Pizzo Calabro\", \"U P\u00eczzu\" in calabrese) \u00e8 un comune italiano di abitanti della provincia di Vibo Valentia in Calabria. Il borgo \u00e8 rinomato per la produzione del tartufo di Pizzo.\nGeografia fisica.\nTerritorio.\nPizzo \u00e8 un borgo sulla costa, arroccato su di un promontorio al centro del Golfo di Sant'Eufemia. Il suo territorio comprende una costa frastagliata, contraddistinta da spiagge sabbiose in alcuni tratti e da scogli in altri. Sulla costa Nord Est, dalla pineta Mediterranea fino alla rocca si estendono quasi 9\u00a0km di ampie spiagge sabbiose. Al termine della contrada Marinella si alza la montagna di Vibo, che fa da cortina al territorio, che ha il suo confine con Maierato e Vibo Valentia in alto, sul crinale delle colline. Pi\u00f9 a Sud, dove si innalza il masso tufaceo su cui nasce e si sviluppa Pizzo, la costa diventa rocciosa con numerose calette e zone ricche di scogli naturali, nonch\u00e9 diverse grotte, fra cui la Grotta Azzurra, riaperta negli ultimi anni, dopo vari interventi per la protezione dal moto ondoso.\nNella zona centrale c'\u00e8 la spiaggia della Seggiola, piccolo fiordo al centro del masso tufaceo su cui \u00e8 arroccato l'abitato su cui domina il Castello Aragonese eretto nella seconda met\u00e0 del XV secolo da Ferrante d'Aragona e la Marina, graziosa localit\u00e0 balneare nonch\u00e9 ritrovo notturno.\nDati climatologici.\nIn base alla media trentennale di riferimento 1961-1990, la temperatura media dei mesi pi\u00f9 freddi, gennaio e febbraio, si attesta a +12,2\u00a0\u00b0C; quella del mese pi\u00f9 caldo, agosto, \u00e8 di +26,3\u00a0\u00b0C.\nLe precipitazioni medie annue si aggirano sui 550\u00a0mm e si distribuiscono mediamente in 73 giorni, con un prolungato minimo estivo ed un moderato picco tra l'autunno e l'inverno.\nStoria.\nCome per molte altre localit\u00e0 calabresi, nei secoli scorsi \u00e8 stata cercata una origine nell'antica Magna Grecia, con qualche eroe eponimo. Cos\u00ec oggi alcuni ripetono che Pizzo \u00e8 stata fondata da Nepeto ai tempi dell'antica Grecia. Ma non c'\u00e8 nessuna evidenza di ci\u00f2, anche se localmente qualcuno usa per motivi commerciali la dizione Napitia \"napizia\", e la voce \"napitini per gli abitanti. Ci sono notizie certe dell'esistenza di un forte e di un borgo solo a partire dal 1300, e dell'esistenza di una comunit\u00e0 di monaci Basiliani, mentre restano tracce nel territorio di un'antica attivit\u00e0 di pesca, specialmente del tonno. Il nome Pizzo ( = becco d'uccello, punto sporgente) si attaglia perfettamente al promontorio tufaceo che sporge sul mare, elevandosi dalla foce del fiume Angitola, fino alla spiaggia della Marina, dove fu collocato nel XV secolo anche il piccolo forte Aragonese, detto oggi Castello Murat, per i tragici eventi del 13 ottobre 1815.\nLa posizione privilegiata e il castello favorirono la crescita del borgo marinaro, anche per la fortunata attivit\u00e0 di pesca del tonno. Per secoli, i tonni dominarono i mari raggiungendo a migliaia le spiagge del golfo di Sant'Eufemia; qui sorsero i famosi tonnocastelli di Bivona e di Pizzo. Proprio a fianco della Chiesa della Piedigrotta, nella spiaggia denominata Prangi, nella zona detta Centofontane, per l'esistenza ancora attuale di moltissime fonti di acqua dolce, il rais ed i suoi uomini collocavano, fino agli anni settanta la tonnara che veniva tenuta da cavi che partivano dalle rocce a terra, sotto l'attuale Chiesa di San Francesco di Paola. Nelle rocce a mare ci sono le tracce di questa attivit\u00e0. \u00c8 crollato l'arco di pietra che teneva il cavo, ma si notano piscine, scale, scavi, vaschette, irrorati dalle fonti di acqua dolce, oggi poco copiose, dove probabilmente si lavavano i tonni. Nel mare appaiono sommersi oggi cinque lunghi moli perpendicolari, in localit\u00e0 Prangi /CentoFontane / grotta del Bue.\nNella zona Piedigrotta /Prangi sono quasi crollate le grotte del Bue (si pensa che ci fosse ancora in epoca ottocentesca la foca monaca, detta bue marino da cui il none), e del Saraceno /Centofontane. La grotta del Saraceno, immensa, \u00e8 oggi pericolante ed \u00e8 oggetto di una tradizione secondo cui per anni fosse usata dai pirati saraceni e barbareschi, come deposito delle prede e delle persone catturate nelle incursioni nei paesi dell'interno. Ci\u00f2 \u00e8 possibile considerando che quella zona del litorale era rimasta spopolata per secoli proprio a causa dell'incessante azione banditesca di pirati di diversa origine, impegnati nella cattura di schiavi. Pizzo era famosa in epoca borbonica come localit\u00e0 di arrivo della nave postale da Napoli, anche se non aveva un porto vero e proprio, e come posto di provenienza di pesci prelibati, in primis il tonno, fresco o sott'olio. I re Borboni spesso facevano richiesta di tonno ed altri pesci, per cui Pizzo andava famosa.\nI Borboni fecero qualche intervento per Pizzo, e c'\u00e8 traccia del viaggio del 1854 del Re Ferdinando II, che venne in Calabria con l'esercito napoletano in esercitazione armata, e con il figlio Francesco (da lui chiamato Ciccillo). Una notte il Re era rimasto impantanato alla foce del fiume Angitola, ed i Pizzitani gli offrirono ospitalit\u00e0, in case signorili, ma il re volle accettare l'ospitalit\u00e0 del convento di San Francesco di Paola, cui era devotissimo. Si tramanda che il convento fosse assolutamente impreparato a ricevere il re e che non avessero nemmeno l'acqua. Sul corso c'\u00e8 la targa che ricorda l'evento. Il castello testimonia la presenza degli aragonesi nel XV secolo.\nProprio in questo luogo, il castello Aragonese, fu tenuto prigioniero e in seguito condannato a morte Gioacchino Murat, re di Napoli e cognato di Napoleone Bonaparte. Venne fucilato il 13 ottobre 1815, dopo alcuni giorni di prigionia e un processo fatto nella sala principale del castello e fu poi sepolto nella chiesa di San Giorgio. Oggi il castello aragonese di Pizzo viene denominato Castello Murat. All'interno del Castello c'\u00e8 il museo provinciale murattiano.\nMonumenti e luoghi d'interesse.\nArchitetture militari.\nIl castello in cui fu prigioniero Gioacchino Murat adibito a museo, eretto nel 1492 da Ferrante d'Aragona. \u00c8 una costruzione quadrangolare da un lato a picco sul mare e dall'altro circondata da un profondo fossato. Al suo interno \u00e8 custodito un residuo di una scultura di Antonio Canova (l'originale fu distrutta durante il passaggio di Giuseppe Garibaldi, ne \u00e8 rimasta intatta solo una parte rappresentante un elmo). Si accedeva all'interno tramite un ponte levatoio costruito in mezzo a due torrioni, che \u00e8 stato ora sostituito da un ponte tradizionale in pietra calcarea. Il castello \u00e8 dedicato a Murat, che qui venne fucilato il 13 ottobre del 1815. All'interno dell'edificio vi sono alcune ricostruzioni storiche e testimonianze di quei tragici avvenimenti.\nSociet\u00e0.\nEtnie e minoranze straniere.\nSecondo i dati ISTAT al 7 giugno 2017 i cittadini stranieri residenti erano 670 persone, ossia il 7% della popolazione, leggermente sotto la media nazionale.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nCucina.\nTipici del territorio sono il tartufo di Pizzo e i \"surici\" (nome con cui viene chiamato in Calabria il pesce pettine), il tonno di Pizzo, la fragola e lo zibibbo (un tipo di uva bianca).\nEconomia.\nAgricoltura.\nSviluppata attivit\u00e0 agricola nella zona della foce del fiume Angitola, fino a Francavilla, e attorno ai residui della immensa antica pineta marina. Prelibate e famose le fragole, esportate in tutta Europa. Attivit\u00e0 di vivai di piante sul lido sabbioso e pastorizia nella parte a monte verso Majerato. Alcuni esercizi di agriturismo. Molto decaduta la pesca, da quando la pesca ai tonni si fa in alto mare, e per l'impoverimento delle acque dovute sia alla pesca intensiva che a fonti di inquinamento di alcuni stabilimenti nei comuni vicini. I tonnaroti pizzitani, imbarcati sui pescherecci salernitani, o siciliani o tarantini, si trovano in grave crisi occupazionale, per il recente blocco delle attivit\u00e0 imposto dall'Unione Europea.\nParticolarmente prelibati ma poveri di vero interesse economico, alcuni pesci dei fondali, come il murice, pesce di origine tropicale, chiamato surice dai pizzitani, ottimo fritto. Anche il \"pesce porco\", in dialetto, \u00e8 un pesce tropicale emigrato nei nostri mari, il pesce balestra del Mar Rosso. Rarefatti ormai i saraghi, le orate e le spigole, vero tesoro della pesca pizzitana. Molti marinai pizzitani imbarcati su navi da crociera e su mercantili girano per il mondo. Resta una notevole attivit\u00e0 edilizia, in un terreno purtroppo molto malridotto dalle frane, per la friabilit\u00e0 sia delle masse tufacee, che dei terreni di riporto dei molti torrenti dal corto percorso che hanno scavato la costa.\nScuola e istruzione.\nIn citt\u00e0 \u00e8 attivo un Istituto Omnicomprensivo, struttura scolastica statale complessa diretta dall'avvocato Francesco Vinci, composta da tutte le tipologie di scuole del primo ciclo e da un Istituto tecnico per il secondo ciclo. Per quanto riguarda la scuola dell'obbligo, vari sono i plessi della Scuola dell'Infanzia e della Scuola Primaria, mentre la Scuola Secondaria di I grado \u00e8 ubicata in un unico plesso in zona centrale tra l'area urbana di pi\u00f9 recente formazione e il centro storico. \nPer ci\u00f2 che concerne la scuola superiore, un tempo operavano a Pizzo l'Istituto Tecnico Nautico e la Ragioneria. Oggi, dopo la riforma dei cicli scolastici, la lunga tradizione del Nautico \u00e8 raccolta dall'Istituto Tecnico a settore Tecnologico con indirizzo Trasporti e Logistica, che al termine del biennio comune offre due tipi di articolazioni ai propri studenti: Logistica e Conduzione del Mezzo (che a sua volta si divide in tre opzioni: Conduzione del Mezzo Navale, Conduzione di Apparati ed Impianti Marittimi, Conduzione del Mezzo Aereo). L'ITTL \u00e8 dunque una scuola nautica collegata a una rete dei Nautici a livello nazionale e autorizzata dal Ministero delle infrastrutture e della mobilit\u00e0 sostenibili a certificare competenze richieste dallo standard STCW dell'IMO, sia aeronautica, dato che l'ENAC riconosce il diploma rilasciato dalla scuola locale quale percorso formativo idoneo al conseguimento della licenza di operatore F.I.S. \u201cLicenza di operatore del servizio di informazioni volo\u201d. \nI diplomi rilasciati dall'ITTL equivalgono a certificati di livello 4 EQF a livello internazionale, garantendo l\u2019accesso al successivo livello di istruzione/formazione negli istituti di Istruzione e Formazione Tecnica Superiore (IFTS), presso gli enti di Istruzione Tecnica Superiore (ITS), le Universit\u00e0, le Accademie Militari e i corsi di Alta Formazione Artistica, Musicale e Coreutica (AFAM). La scuola organizza anche Corsi di formazione per il conseguimento delle competenze di livello direttivo per Ufficiali di Macchina e di Coperta. \nIndustria.\nScarse le presenze industriali, da quando sono emigrate altrove le antiche \"tonnare\" cio\u00e8 gli stabilimenti della lavorazione del tonno, famosi i due antichi marchi Sardanelli e Callipo.\nTurismo.\nMolto attivi alcuni villaggi residenziali internazionali sul litorale sabbioso a nord del Pizzo vero e proprio, mentre in citt\u00e0 sono stagionalmente impegnati i ristoranti della Marina, e le gelaterie del lido. Contrariamente ad un andamento in passato concentrato sul mese di agosto e qualche settimana in luglio, ultimamente i villaggi della costa sono popolati di turismo non stagionale anche se di breve permanenza, provenienti dai paesi dell'Est e dai paesi del Nord Europa. La chiesetta di Piedigrotta e il centro richiamano un turismo di volata, proveniente dai villaggi di Tropea e della costa Vaticana. Affollate le notti estive pizzitane, alla Marina e nella piazza.\nInfrastrutture e trasporti.\nLa relativa vicinanza (30\u00a0km) dall'aeroporto di Lamezia Terme rende Pizzo facilmente raggiungibile da tutta Italia e dall'Europa.\nLa ferrovia passa all'interno di Pizzo da pi\u00f9 di un secolo, con la vecchia linea che dalla Stazione di Eccellente passa fino a Tropea, fermando esclusivamente all'estremit\u00e0 meridionale del centro. La nuova stazione, parte della linea Direttissima, in comune con Vibo Valentia, sorge sulla montagna, pi\u00f9 nell'interno, di nuovo lontana dal centro abitato, n\u00e9 vicina del resto a Vibo, nonostante il tracciato ferroviario costeggi la maggior parte della Via Nazionale.\nL'Autostrada A3 ha un'uscita a Pizzo, molto usata per raggiungere Tropea e la costa di Capo Vaticano. Il turismo, con base a Pizzo, pu\u00f2 avvalersi del vicino e ampio comprensorio di tutta la provincia di Vibo Valentia, sia verso il mare sia verso l'entroterra."}
{"id": "1692052", "revid": "838137", "url": "https://it.wikipedia.org/wiki?curid=1692052", "title": "Girolamo Dandini (cardinale)", "text": "Biografia.\nAppartenente a una famiglia aristocratica di Cesena originaria di Siena, figlio di Anselmo Dandini e Giovanna Muratini, studi\u00f2 all'Universit\u00e0 di Bologna, dove si laure\u00f2 in utroque iure.\nSi trasfer\u00ec quindi a Roma, dove divenne protonotario apostolico sotto papa Paolo III.\nSuccessivamente fu incardinato nel clero di Caserta.\nIl 14 novembre 1544 fu eletto vescovo di Caserta, ma gi\u00e0 il 17 maggio 1546 fu trasferito alla diocesi di Imola. In questo periodo venne inviato spesso come nunzio in Francia presso Francesco I ed Enrico II. Nel 1550 Giulio III, succeduto a Paolo III, lo nomin\u00f2 segretario di Stato, il primo della storia. In tale veste si rec\u00f2 da Carlo V per stabilire la continuazione del concilio di Trento e per ottenere aiuti per la guerra di Parma e della Mirandola.\nIl 20 novembre 1551 fu creato cardinale da papa Giulio III e il 4 dicembre dello stesso anno ricevette il titolo di San Matteo in Merulana.\nL'11 maggio 1552 rinunci\u00f2 alla diocesi di Imola in favore del nipote Anastasio Uberto Dandini.\nNel 1553 si rec\u00f2 nelle Fiandre come ambasciatore presso Carlo V e qui ebbe contatti col cardinale Giovanni Francesco Commendone che era stato incaricato dal papa di chiedere alla regina Maria I d'Inghilterra la restaurazione del cattolicesimo in Inghilterra. Accusato da Giulio III di essersi mostrato troppo accondiscendente nei confronti di Carlo V, venne mandato a Ferrara investito dell'abbazia di san Bartolomeo nel Bosco. Dopo la morte del nipote Anastasio Uberto (1558) riprese il governo della diocesi di Imola.\nFu presente ai due conclavi del 1555. Il 25 ottobre 1555 opt\u00f2 per il titolo di San Marcello.\nPartecip\u00f2 al conclave del 1559, ma dovette abbandonarlo il 3 dicembre perch\u00e9 malato. Mor\u00ec il giorno successivo.\nGenealogia episcopale.\nLa genealogia episcopale \u00e8:"}
{"id": "1692058", "revid": "767487", "url": "https://it.wikipedia.org/wiki?curid=1692058", "title": "Simon and Garfunkel's Greatest Hits", "text": "Simon and Garfunkel's Greatest Hits \u00e8 la prima raccolta di Simon and Garfunkel, uscita il 12 giugno 1972."}
{"id": "1692064", "revid": "1318658", "url": "https://it.wikipedia.org/wiki?curid=1692064", "title": "Porta Sant'Agata", "text": "Porta Sant'Agata \u00e8 una porta storica di Palermo.\nStoria.\nLa porta nasce in periodo normanno e il nome deriva dalla limitrofa chiesa di Sant'Agata la Pedata, in onore di Sant'Agata. La porta ha sub\u00ecto un recente restauro nel 1983 che l'ha resa pi\u00f9 visibile anche grazie all'allargamento della piazza antistante. Costituisce una delle pi\u00f9 antiche testimonianze della cinta muraria medievale. Il Di Giovanni, nella Topografia di Palermo, precisa che da nessun documento risulta che sia stata rifatta o trasformata e che, anche quando, dopo la lunga Guerra del Vespro, le vicine mura vennero restaurate, pare che la porta non abbia sub\u00ecto alcuna trasformazione. Sono scomparsi un affresco raffigurante la \"Madonna del Carmine\", dipinto nello spazio tra i due archi, e le figure di due angeli che si trovavano nelle lunette.\n\u00c8 probabile che la porta sia stata chiamata col nome della Santa per la vicinanza dell'omonima chiesa che sorge lungo la via del Vespro.\nDa quel luogo, infatti, secondo la tradizione, all'inizio del 251, la giovane catanese, che si era rifugiata a Palermo nel quartiere Guilla per sfuggire alle persecuzioni, dovette passare per uscire dalla citt\u00e0 e tornare a Catania (motivo per cui \u00e8 la patrona dei catanesi e da loro onorata con solenni festeggiamenti). In quel punto, si sarebbe fermata per allacciarsi un calzare, lasciando l'impronta del piede su un sasso. E qui la folla cittadina fece costruire una chiesa detta \"Sant'Agata de petra\" o \"Sant'Agata la pedata\": chiesa certamente molto antica, anche se non se ne conosce con precisione l'origine. La porta comunque risulta gi\u00e0 citata in alcuni atti di vendita del 1275, 1279 e in un lascito testamentario del 1324. Da Porta Sant'Agata il 31 marzo 1282 usc\u00ec il popolo palermitano per andare a festeggiare i Vespri, e dalla stessa porta rientr\u00f2 la moltitudine agitata, insorta contro gli Angioini con quella sommossa conosciuta col nome di Vespri Siciliani.\nC'\u00e8 una storia o leggenda riferita dal Farello, che ha come protagonista un coraggioso cavaliere normanno. Nel 1071, anno della cessazione del dominio arabo, durante l'assedio dei Palermo, gli Arabi, che tenevano solamente il capoluogo, si sentivano tanto sicuri da beffeggiare dall'alto delle mura le truppe capitanate da Ruggero e Roberto il Guiscardo, e tenevano addirittura aperte le porte urbane. Mentre si combatteva, un cavaliere normanno, vedendo Porta Sant'Agata aperta, spronato il cavallo, entr\u00f2 con grand'impeto nella citt\u00e0 uccidendo con la lancia un saraceno che era a guardia della porta; gli altri saraceni chiusero la porta per prenderlo ma egli, spronando fortemente il suo cavallo, riusc\u00ec ad arrivare all'altra porta e usc\u00ec fuori ritornando salvo nel campo.\nL'architettura della Porta \u00e8 molto antica, anche se non \u00e8 facile affermare che essa sia quella originaria del periodo normanno. La Porta \u00e8 composta da pietre a intaglio con due archi, uno pi\u00f9 sporgente che termina a punta, l'altro pi\u00f9 dentro al vano della porta che \u00e8 tondeggiante. Si nota l'influenza della fiorita cultura araba e bizantina nella ricercata eleganza degli archi, nel taglio della pietra e nell'effetto chiaroscurale dosato, dovuto alle sporgenze di alcune strutture rispetto ad altre pi\u00f9 incassate, e infine negli affreschi che, contrastando col colore della pietra tufacea, assumevano toni molto raffinati.\nStruttura.\nSi tratta di una porta a unico fornice con arco ogivale esterno, il quale \u00e8 definito da grossi conci di pietra; la parte interna invece \u00e8 ad arco ribassato. Alta 28 palmi per 20 di larghezza, il passaggio \u00e8 alto 17 palmi e largo 9. Gli affreschi che la decoravano in origine sono ormai scomparsi. La Porta \u00e8 inserita all'interno della mura medievali, di cui \u00e8 rimasta ancora traccia. Recentemente, con il restauro, la piazza antistante \u00e8 stata adeguata e risistemata e migliorata esteticamente.\nCollegamenti esterni.\nPorta Sant'Agata - Palermoviva"}
{"id": "1692066", "revid": "729019", "url": "https://it.wikipedia.org/wiki?curid=1692066", "title": "Guerra di Giava", "text": "La guerra di Giava (in olandese Java Oorlog, in giavanese Perang Diponegoro o guerra di Diponegoro) venne combattuta sull'isola di Giava fra il 1825 ed il 1830. Essa pu\u00f2 essere considerata un ottimo esempio di guerra di controguerriglia combattuta e vinta da un esercito europeo in Asia.\nPremesse del conflitto.\nL'occupazione inglese di Giava 1811-1816.\nSin dal '600, l'isola di Giava aveva rappresentato la principale base coloniale della Compagnia Olandese delle Indie Orientali. Liquidata questa, il 1\u00ba gennaio 1800, essa era passata in diretta propriet\u00e0 della Repubblica Batava, poi trasformata nel Regno d'Olanda. Annesso quest'ultimo al Primo Impero francese di Napoleone Buonaparte, Giava divenne l'obiettivo di una spedizione inglese, comandata dall'ottimo generale Auchmuty, che si impossess\u00f2 dell'isola il 28 agosto 1811.\nL'amministrazione inglese di Giava.\nNei cinque anni successivi, l'amministrazione venne affidata a Sir Thomas Raffles, un brillante funzionario della Compagnia Inglese delle Indie Orientali, il quale immaginava che l'isola non sarebbe mai stata resa all'Olanda. Ragion per cui si prodig\u00f2 per incrementare le entrate fiscali e per fare entrare la popolazione in un circuito monetario: sino a quel momento, infatti, la Compagnia Olandese si era limitata ad acquistare i prodotti agricoli destinati all'esportazione dai diversi signori locali giavanesi, i quali li ottenevano dai contadini come compenso per l'uso delle terre, secondo un sistema simile alla nostra mezzadria. Sir Thomas Raffles, al contrario, impose ai contadini il pagamento di una tassa in denaro: dal momento che questi non ne disponevano, dovettero ricorrere in massa a prestiti usurari, generalmente presso prestatori di origine cinese.\nNon solo, nel 1812 Sir Thomas Raffles aveva anche imposto un dazio all'ingresso dei mercati, la cui riscossione veniva, anch'essa, affidata ad appaltatori cinesi.\nIl ritorno del governo olandese.\nTale assetto non mut\u00f2 nemmeno quando Giava venne resa ai Paesi Bassi, nel 1816 ed ai sensi del Trattato anglo-olandese del 1814. Il restaurato governo olandese necessitava, infatti, di vasti fondi per finanziare la ricostruzione dell'antico monopolio commerciale, messo peraltro in crisi dalla fondazione della nuova colonia britannica di Singapore. Essa aveva portato ad una piccola crisi internazionale, risolta con la firma del Trattato anglo-olandese del 1824: questo, peraltro, garantendo ai Paesi Bassi un'enorme sfera di influenza esclusiva sull'intero arcipelago indonesiano, rese necessari ulteriori investimenti militari, volti a trasformare i diritti in controllo effettivo.\nNon solo, pi\u00f9 o meno contemporaneamente al Trattato, il governatore generale olandese van der Capellen (un politico, gi\u00e0 ministro dell'interno del Regno d'Olanda), aggrav\u00f2 ulteriormente la situazione vietando di affittare direttamente le proprie terre ad Europei e Cinesi. Questi ultimi, infatti, tendevano a sostituire le tradizionali culture alimentari con ben pi\u00f9 remunerativi prodotti da esportazione (caff\u00e8, pepe, indaco, talora zucchero), creando grande scontento fra i contadini. Tuttavia, veniva cos\u00ec a mancare un'importante fonte di reddito per la nobilt\u00e0 giavanese, che manifest\u00f2 un grave malcontento.\nLa diffusione dello scontento dei Giavanesi.\nIn definitiva, verso il 1825 l'amministrazione coloniale era riuscita nel non facile tentativo di scontentare tutti i Giavanesi: i contadini, per le alte tasse ed i dazi, riscossi dai pubblicani Cinesi; l'aristocrazia per il divieto a rendere remunerative le proprie propriet\u00e0.\nTale, gi\u00e0 grave, contesto venne ulteriormente esacerbato dalla siccit\u00e0 degli anni 1821, 1822 e 1824, nonch\u00e9 dall'epidemia di colera e dalle inondazioni del 1823.\nCome risultato, aumentarono vistosamente gli assalti ai pubblicani cinesi e scoppi\u00f2 pure un'aperta rivolta, a Bagalen nel 1822, che l'amministrazione coloniale fu lesta a reprimere. Ad una pi\u00f9 grave conflagrazione mancava solo una guida autorevole e determinata.\nIl \"casus belli\".\nIl principe Diponegoro.\nEssa venne offerta da una delle pi\u00f9 illustri case reali dell'isola: quella dei sultani di Yogyakarta: una citt\u00e0 che disponeva di una corte interamente giavanese retta dal sultano 'Sri Sultan Hamengku Buwono III'. Figlio maggiore del sultano era il principe Diponegoro. Questi era persona rispettata e matura (era nato l'11 novembre 1785), ma aveva alcun diritto di succedere al padre, in quanto la madre non era regina, ma solo la concubina del sultano.\nDiponegoro era cresciuto lontano dalla corte, nelle terre di famiglia, ed ebbe come precettori dei maestri che gli impartirono un'istruzione rigidamente islamica. Un fatto abbastanza curioso a corte, ufficialmente musulmana ma fattualmente pervasa, come l'intera isola, da un vivace sincretismo religioso che non trascurava l'antica religione pagana giavanese. Lo stesso Diponegoro, d'altra parte, dichiar\u00f2 di essersi convinto del proprio destino manifesto a seguito di un incontro, fra il 1805 ed il 1808, sulle coste dell'Oceano Indiano, con la Dea del Mare, Kangjeng Ratu Kidul: questa gli avrebbe vaticinato un futuro da re di Giava, identificandolo con Ratu Adil, una figura della mitologia indigena corrispondente ad una messianica \"Giusta Guida\".\nMorte del padre sultano.\nNel 1814 a Yogyakarta era morto il padre naturale di Diponegoro, Hamengku Buwono III, e gli era succeduto un figlio legittimo, Hamengku Buwono IV. Il potere effettivo era esercitato dalla di lui madre, Ratoe Iboe, e dal di lei protetto, Danoeredjo. Essi adottarono uno stile di vita maggiormente all'europea e diedero appoggio alla politica del residente olandese, Nahuys van Burgst giunto nel 1816, interessato a favorire l'affitto dei possedimenti reali ad Olandesi e Cinesi per svilupparvi coltivazioni commerciali. Il loro potere venne definitivamente assicurato nel dicembre 1822, con la morte del giovane sultano, sostituito dal figlio Hamengku Buwono V, un bambino di tre anni.\nDiponegoro era contrario alla politica degli affitti e si dichiarava scandalizzato dell'abbandono dei tradizionali costumi giavanesi. Trov\u00f2, forse, un segno di approvazione ultraterrena, nell'eruzione del vulcano Merapi. Mancava, ancora, il \"casus belli\".\nLa scintilla.\nEsso venne offerto dalla decisione del nuovo residente olandese a Yogyakarta, lo Smissaert, di realizzare una \"strada postale\" (\"Postweg\") fra Yogyakarta e Magelang. Caso volle che il tracciato prescelto attraversasse certi terreni di propriet\u00e0 del Principe, presso Tegal Rejo (o Tegalredja). Il responsabile dei lavori era il protetto della regina madre, Danoeredjo: tanto ostile al principe Diponegoro da ordinare, in segno di scherno, di tracciare la strada al di sopra delle tombe di taluni dei suoi avi.\nInevitabilmente si ebbero degli scontri, a seguito dei quali Diponegoro si rifugi\u00f2 nella sua tenuta e mand\u00f2 a chiedere allo Smissaert di licenziare il rivale Danoeredjo.\nIl primo scontro.\nSmissaert rifiut\u00f2 di accogliere la richiesta, ma mand\u00f2 a negoziare lo zio del Diponegoro, il principe Mangkoeboemi. Questi anzich\u00e9 portare a termine la missione, si un\u00ec al nipote. A quel punto Smissaert fu lesto a reagire, muovendo una colonna sulla residenza del principe a Tegal Rejo. Qui giunti, il 20 luglio 1825, essi posero un breve assedio, presero la residenza e le diedero fuoco. Ma Diponegoro era fuggito con la famiglia ed aveva potuto rifugiarsi a Selarong, cinque chilometri ad ovest di Bantul.\nPrima fase della guerra: movimenti di masse.\nConsenso popolare alla rivolta.\nAll'inizio le truppe del principe Diponegoro ebbero grande successo: la met\u00e0 della nobilt\u00e0 giavanese e la popolazione giavanese sosteneva la causa del principe, anche perch\u00e9 il principe cominci\u00f2 ad essere identificato con il mitico Ratu Adil. In ogni caso egli lasci\u00f2 credere di essere stato scelto dal potere divino per condurre una guerra santa: e si comport\u00f2 di conseguenza, atteggiandosi a 'capo musulmano' e prendendosela con gli \"infedeli\" maggiormente indifesi: i Cinesi, conosciuti come commercianti ed esattori, che vennero massacrati in gran numero.\nI ribelli all'offensiva.\nSul piano militare, il Principe debutt\u00f2 con un ambizioso tentativo di recuperare l'intero territorio del sultanato del padre: assunse rapidamente il controllo della parte centrale di Giava e giunse ad assalire la stessa capitale del piccolo Sultanato del defunto padre, Yogyakarta. Qui il residente olandese Smissaert e la piccola scorta di 220 soldati olandesi, riuscirono, a mala pena, a mettere in salvo il nuovo sultano ed il suo tesoro nella fortezza. Mentre la nuova autorit\u00e0 si affermava nel contado, incendiando gli edifici olandesi ed alle fattorie (in giavanese \"desa\") dei notabili indigeni ostili alla ribellione. Le piccole guarnigioni coloniali non erano in condizione che di asserragliarsi e restare sulla difensiva.\nGli Olandesi attribuiscono il comando al generale de Kock.\nIn quella primissima fase, le autorit\u00e0 coloniali olandesi si mostrarono incerte: mancavano di una strategia coerente e non erano certi della seriet\u00e0 delle intenzioni del Principe. Avevano, per\u00f2, a disposizione un buon ufficiale, Hendrik Merkus de Kock, che gi\u00e0 aveva servito a Giava: nel 1808 era divenuto responsabile della parte orientale della colonia e, nel 1809 era stato promosso brigadiere generale della divisione di Semarang. Dopo la riconsegna delle colonie nel 1816, venne nominato comandante delle forze olandesi nelle Indie Orientali: cominci\u00f2 pacificando le Molucche, per poi vincere il sultano di Palembang, nel 1822. Venne allora promosso tenente-generale e ebbe la responsabilit\u00e0 delle truppe su Giava.\nAl sopraggiungere della notizia della rivolta, il 26 luglio 1825, egli venne nominato dal van der Capellen commissario governativo per i possedimenti reali, che costituivano il principale motivo del contendere.\nGli Olandesi sbloccano le citt\u00e0 assediate.\nDapprincipio de Kock non era in grado di assumere alcuna iniziativa, dal momento che il grosso dell'esercito coloniale, al comando del maggiore-generale J.J. van Geen, era impegnato in una spedizione contro il porto di Bone, nel nord di C\u00e9l\u00e8bes.\nEssa rientr\u00f2 appena in tempo per marciare su Semarang, che stava per essere investita da 10\u00a0000 armati ribelli. Di seguito, il 25 settembre 1825, anche il forte di Yogyakarta pot\u00e9 essere liberato dall'assedio.\nDe Kock tenta un accordo con Diponegoro.\nE, subito, licenzi\u00f2 il residente Smissaert: una prova che l'inizio della rivolta era legata, essenzialmente, ad una causa politico-dinastica, che gli Olandesi avrebbero potuto assai meglio gestire. Cosa che il De Kock aveva, evidentemente, in animo di fare, tanto che invi\u00f2 messi a Diponegoro, invitandolo ad un negoziato. Ma ne ebbe un rifiuto.\nFallito tentativo di incontrare Diponegoro in una grande battaglia.\nA quel punto, de Kock decise di chiudere la partita: muovendo un fortissimo contingente su Selarong, il rifugio di Diponegoro. Qui giunto non incontr\u00f2 che contadini in fuga ed un villaggio appena dato alle fiamme. N\u00e9 gli fu possibile catturare nessun ribelle od ottenere alcuna informazione.\nSeconda fase della guerra: guerriglia.\nDiponegoro opta per una guerra di guerriglia.\nL'episodio fu il debutto di una lunga guerra di guerriglia: Diponegoro conduceva imboscate e bloccava i rifornimenti ai presidi olandesi, una sequela di piccoli scontri che non permettevano all'esercito coloniale di dispiegare la propria superiorit\u00e0 bellica. Ci\u00f2 che, anzitutto, ne produceva il progressivo logoramento, amplificando gli effetti del colera e delle malattie tropicali. Inoltre rendeva manifesto all'intera isola di Giava che gli Olandesi non erano invincibili.\nCattura e massacro di alcuni principi giavanesi.\nQuest'ultima impressione venne amplificata dalla cattura, il 30 luglio 1826, di alcuni principi Jogjan (ovvero di Yogyakarta, traslitterata, a volte, in Jogjakarta). Due guardie del sultano Hamengku Buwono V e, soprattutto, la scorta di sessanta soldati olandesi venne quasi interamente massacrata, salvo pochi che riuscirono a fuggire.\nL'episodio, esemplificativo del genere di conflitto che venne combattuto nei primi anni della guerra, si arricch\u00ec di significato allorch\u00e9 una guida spirituale musulmana, tal Kyai Madja, un fanatico che interpretava lo scontro con gli Olandesi unicamente in termini di guerra santa, indusse Diponegoro ad assassinare tutti i principi prigionieri.\nRadicalizzazione degli obiettivi della guerra.\nCon ci\u00f2, Diponegoro, rese evidente \"erga omnes\" che la sua guerra non mirava a rinegoziare con il potere coloniale olandese un assetto pi\u00f9 favorevole per le aristocrazie giavanesi, delle quali egli pure era importante esponente. Al contrario, nella migliore delle ipotesi, egli ormai mirava a rovesciare tanto l'uno quanto le altre. Nella peggiore, egli pensava realmente di personificare \"Ratu Adil\" o almeno il protetto di Allah.\nTentativo olandese di rifidelizzare le aristocrazie giavanesi.\nIn ogni caso, l'esplicita dissociazione di Diponegoro dalle aristocrazie offriva agli Olandesi un insperato margine di manovra. Che de Kock cerc\u00f2 di sfruttare: ottenne dal governo di Batavia che venisse richiamato Hamengku Buwono II. Il rientro mirava a due possibili vantaggi: anzitutto il vecchio era stato mandato in esilio nella colonia inglese di Penang sin dal 1812, su ordine dell'allora luogotenente-governatore Raffles, ai tempi dell'occupazione inglese di Giava. Il suo rientro rappresentava, quindi, una mano tesa all'aristocrazia giavanese da parte degli Olandesi, nella speranza di poter ricostruire quell'alleanza che aveva rappresentato, a lungo, l'architrave della politica interna della Compagnia Olandese delle Indie Orientali, sull'Isola di Giava. In secondo luogo, l'esiliato era nonno paterno del ribelle Diponegoro, e non si potevano escludere che quest'ultimo avrebbe mostrato maggiore rispetto.\nLe speranze del de Kock vennero solo in parte deluse: Hamengku Buwono II rientr\u00f2 a Yogyakarta e venne reinsediato come Sultano, gi\u00e0 nel settembre 1826. Mor\u00ec di l\u00ec a poco, all'inizio del 1828 e non mosse i sentimenti popolari (quelli ai quali Diponegoro esplicitamente mirava), ma, lo stesso, le aristocrazie avevano ormai chiaro dove risiedessero i propri reali interessi.\nGli Olandesi si adattano ad una guerra di contro-guerriglia.\nde Kock era, quindi, a met\u00e0 dell'opera: aveva disegnato un quadro politico potenzialmente adeguato. Mancava, ancora, di una strategia militare. Sinch\u00e9 egli non si decise di accettare la guerra che gli veniva imposta dal Diponegoro e adott\u00f2 la strategia tipiche di una guerra di contro-guerriglia:\nTerza fase della guerra: la sconfitta di Diponegoro.\nProgressiva riduzione del territorio 'liberato'.\nTagliato fuori da sempre pi\u00f9 basi di rifornimento, Diponegoro aveva crescenti difficolt\u00e0 a rifornire e tenere in arme le proprie truppe. E le sue requisizioni a danno dei villaggi si fecero pi\u00f9 frequenti.\nN\u00e9 manc\u00f2 una mossa politica: nel marzo 1828 diede appuntamento a migliaia di sostenitori in una zona fra i fiumi Progo e Bagawanta, per assistere alla sua proclamazione a sultano dell'intera Giava. Non solo essa era mal pensata, in quanto dimostrava, ancora una volta, la natura decisamente estremistica (e, nelle circostanze date, decisamente irrealistica) del suo programma politico.\nPeraltro, la cerimonia si trasform\u00f2 in un disastro anche tattico, in quanto, nel bel mezzo dei festeggiamenti, si present\u00f2 una colonna olandese, e Diponegoro riusc\u00ec a mala pena a fuggire.\nDefezioni.\nChe il contesto della guerra stesse volgendo decisamente al peggio era ormai chiaro a tutti e, presto, vennero le defezioni: nel novembre del 1828 si Kyai Madja apr\u00ec le porte agli Olandesi nel settembre del 1829 si arrese il principe Mangkoeboemi (lo stesso che si era unito alla ribellione sin dal primo giorno). Un mese pi\u00f9 tardi, Sentot Ali Basha, uno dei pi\u00f9 abili capi guerriglieri, fu catturato con un tranello dal de Kock e inviato in esilio a Bengkulu, nell'isola di Sumatra orientale dove, dopo aver tentato di unirsi alla rivolta del Sultano di Palenbang contro gli olandesi, fu nuovamente imprigionato. Mor\u00ec il 17 aprile del 1855 senza aver pi\u00f9 rivisto i suoi cari e la sua citt\u00e0 natale Madiun.\nCattura di Diponegoro.\nLa ribellione ebbe, infine, termine nel 1830. Nel febbraio Diponegoro fece riferire al De Kock la propria intenzione di trattare. Sicuramente, il 16 febbraio venne visitato dal colonnello Cleerens, e venne convenuto un incontro nella citt\u00e0 di Magelang.\nQui giunto, il 28 marzo il Principe incontr\u00f2 il generale de Kock. Il primo chiedeva l'incolumit\u00e0 per s\u00e9 e per diverse centinaia dei suoi seguaci, soprattutto egli doveva essere riconosciuto sultano e capo dei musulmani dell'intera Giava: richieste che il generale pot\u00e9 descrive, semplicemente ma obiettivamente, come \"idiote\".\nDe Kock si sent\u00ec, quindi, libero di dichiararlo suo prigioniero, mentre il colonnello Du Perron provvedeva a neutralizzare le truppe al suo seguito.\nLunga prigionia e morte di Diponegoro.\nIl 5 aprile Diponegoro venne imbarcato sulla nave \"Pollux\" ed inviato a Batavia. Il 30 aprile il governatore Van den Bosch stabilirono di esiliarlo, insieme alla moglie ed ai pi\u00f9 stretti seguaci, a Manado, nel nord dell'isola di C\u00e9l\u00e8bes.\nNel 1834 egli venne trasferito al \"Forte Rotterdam\" di Makassar, nel sud di C\u00e9l\u00e8bes, dove mor\u00ec l'8 gennaio 1855.\nConseguenze del conflitto.\nAbbandono del sistema di sfruttamento agricolo introdotto dagli Inglesi.\nLa fine della guerra di Giava inaugur\u00f2 un nuovo periodo di pace, che permise al governo coloniale olandese di riorganizzare lo sfruttamento economico dell'isola.\nIl governatore van den Bosch inaugur\u00f2 un sistema di coltivazioni forzate (\"cultuurstelsel\") che imponeva ai contadini giavanesi di scegliere fra riservare un quarto delle proprie terre a coltivazioni commerciali (ovvero merci da esportazione) il cui prodotto veniva riversato al governo, ovvero un quarto del suo tempo a lavorare in piantagioni governative.\nCooptazione delle aristocrazie giavanesi.\nAl contempo, gli Olandesi si fecero pi\u00f9 prudenti nelle proprie relazioni con l'aristocrazia giavanese. Per compensare le perdite economiche che ad essa derivavano dalla limitazione degli effetti delle terre, gli Olandesi presero a reclutare membri delle famiglie nobili per occupare posti nella moderna amministrazione che cominciavano ad installare. Questi funzionari, oltre al normale compenso, ricevevano una percentuale sui raccolti ed i prodotti delle piantagioni.\nIndebolimento dell'apparato militare nella madrepatria.\nIl prolungamento del conflitto era costato molto agli Olandesi: 8\u00a0000 morti (le fonti indonesiane parlano di 15\u00a0000 morti) e un aumento del debito della colonia da 20 a 40 milioni di fiorini.\nLa necessit\u00e0 di inviare rinforzi dalla madre patria, inoltre, ebbe, forse, qualche ruolo nell'impedire a Guglielmo I dei Paesi Bassi una pronta reazione allorch\u00e9, nell'agosto 1830, scoppi\u00f2 a Bruxelles una rivolta: il primo dei molti avvenimenti, generalmente ricordati come la Rivoluzione belga, che portarono alla separazione dell'attuale Belgio dai Paesi Bassi.\nRipresa delle guerre espansionistiche nell'arcipelago indonesiano.\nSicuramente, la pacificazione di Giava e la conclusione delle guerre con il Belgio, permisero al governo di Guglielmo I di dedicarsi alla sottomissione degli altri stati indigeni di Sumatra (specie il sultanato di Palembang e la guerra dei Paderi), Borneo (sultanato di Pontianak), cos\u00ec come le altre isole dell'arcipelago indonesiano, rientranti nella loro sfera di influenza a seguito del Trattato anglo-olandese del 1824."}
{"id": "1692067", "revid": "14214", "url": "https://it.wikipedia.org/wiki?curid=1692067", "title": "Primo numero di Damk\u00f6hler", "text": ""}
{"id": "1692068", "revid": "14214", "url": "https://it.wikipedia.org/wiki?curid=1692068", "title": "Secondo numero di Damk\u00f6hler", "text": ""}
{"id": "1692076", "revid": "767487", "url": "https://it.wikipedia.org/wiki?curid=1692076", "title": "Anaconda (installer)", "text": "Anaconda \u00e8 il programma di installazione delle distribuzioni GNU/Linux prodotte da Red Hat e viene usato anche dalle distribuzioni da esse derivate come Fedora, CentOS e Scientific Linux.\n\u00c8 un software dotato di interfaccia grafica, che guida passo passo l'utente durante l'installazione e la prima configurazione della distribuzione. \u00c8 dotato di un comodo partizionatore in grado di creare, eliminare, ridimensionare partizioni e gestire il RAID software, LVM e LVM2. Permette di abilitare repository aggiuntivi fin dall'installazione e permette di selezionare quali pacchetti installare, sia singolarmente che in gruppo, anche se la selezione di default \u00e8 sufficiente per un l'utenza desktop. \nSe si desidera effettuare un'installazione di base \u00e8 possibile installare solamente il pacchetto Base, che fornisce solo il minimo indispensabile per avviare il sistema di base. In seguito \u00e8 possibile aggiungere i pacchetti che si desiderano. L'installazione del pacchetto Base occupa 50MB, per cui \u00e8 paragonabile a una Debian NetInstall, anche se paragonata a questa ha il vantaggio di poter selezionare i pacchetti sempre dall'installer grafico senza dover entrare in modalit\u00e0 testo. \u00c8 in grado di effettuare installazioni di rete, da DVD, da LiveCD e da memorie USB. Anaconda permette di configurare tutti gli aspetti necessari, come la rete, il firewall, SELinux, utenti, password e altro."}
{"id": "1692078", "revid": "139103", "url": "https://it.wikipedia.org/wiki?curid=1692078", "title": "Gallina robusta maculata", "text": ""}
{"id": "1692079", "revid": "21880", "url": "https://it.wikipedia.org/wiki?curid=1692079", "title": "Rudiste", "text": ""}
{"id": "1692081", "revid": "139103", "url": "https://it.wikipedia.org/wiki?curid=1692081", "title": "Gallina robusta lionata", "text": ""}
{"id": "1692082", "revid": "139103", "url": "https://it.wikipedia.org/wiki?curid=1692082", "title": "Gallina pepoi", "text": ""}
{"id": "1692083", "revid": "196390", "url": "https://it.wikipedia.org/wiki?curid=1692083", "title": "If You Can't Beat Them", "text": ""}
{"id": "1692084", "revid": "6923", "url": "https://it.wikipedia.org/wiki?curid=1692084", "title": "Landsberger Allee", "text": "La Landsberger Allee \u00e8 una strada di Berlino.\nCon una lunghezza di 11\u00a0km, \u00e8 una delle pi\u00f9 lunghe strade della citt\u00e0.\nHa inizio in Platz der Vereinten Nationen, da cui si dirige verso est, attraversando i quartieri di Friedrichshain, Prenzlauer Berg, Fennpfuhl, Alt-Hohensch\u00f6nhausen, Lichtenberg e Marzahn.\nIl nome della strada deriva dalla citt\u00e0 di Altlandsberg, verso cui \u00e8 diretta.\nStoria.\nDi origine medievale, la strada attraversa oggi ambienti molto diversi: il quartiere ottocentesco intorno al \"Volkspark Friedrichshain\", i grandi quartieri satellite di Fennpfuhl e Marzahn (costruiti negli anni settanta e ottanta), la zona industriale di Lichtenberg nord-est.\nToponimi.\nLa \"Landsberger Allee\" portava originariamente diversi nomi:\nIn varie fasi, a partire dal 1950, la successione di queste strade acquis\u00ec l'unico nome di \"Leninallee\". Nel 1992, nell'ambito della \"decomunistizzazione\" dei toponimi berlinesi, l'intera \"Leninallee\" acquis\u00ec il nome attuale."}
{"id": "1692086", "revid": "320578", "url": "https://it.wikipedia.org/wiki?curid=1692086", "title": "Gallina giapponese onagadori", "text": ""}
{"id": "1692091", "revid": "149727", "url": "https://it.wikipedia.org/wiki?curid=1692091", "title": "Staatsbibliothek", "text": ""}
{"id": "1692092", "revid": "287204", "url": "https://it.wikipedia.org/wiki?curid=1692092", "title": "Gran Premio di Spagna 2003", "text": "Il Gran Premio di Spagna 2003 \u00e8 stato un Gran Premio di Formula 1 disputato il 4 maggio 2003 al circuito di Catalogna di Montmel\u00f3. La gara fu vinta da Michael Schumacher su Ferrari, davanti a Fernando Alonso su Renault ed al compagno di squadra Rubens Barrichello.\nVigilia.\nAspetti tecnici.\nLa Ferrari port\u00f2 in pista la nuova F2003GA, dopo aver affrontato le prime quattro gare della stagione con la F2002. L'elemento pi\u00f9 innovativo della vettura era la sospensione posteriore, nella quale il braccetto anteriore del triangolo inferiore non era pi\u00f9 vincolato al cambio, ma al basamento del motore. Questa soluzione permetteva di ridurre ulteriormente il peso della scatola del cambio. La vettura era caratterizzata, inoltre, da una disposizione asimmetrica dell'impianto di raffreddamento del motore, evidenziata anche dalla presenza di aperture asimmetriche sulle fiancate per migliorare lo smaltimento del calore.\nIn un circuito molto probante per l'efficienza aerodinamica delle vetture, diverse scuderie portarono delle novit\u00e0 tecniche. In particolare, la Renault mont\u00f2 una nuova sospensione anteriore, collaudata da McNish a Imola, sulla vettura del solo Jarno Trulli, mantenendo la monoposto di Fernando Alonso in configurazione standard. La Williams introdusse un nuovo alettone posteriore, mentre la Sauber dot\u00f2 le proprie vetture di un nuovo cofano motore, che garantiva un migliore smaltimento del calore, non necessitando quindi delle ciminiere adottate in precedenza. La scuderia elvetica present\u00f2 anche un nuovo profilo estrattore, mentre la Toyota effettu\u00f2 degli importanti lavori di evoluzione dell'aerodinamica della propria monoposto, portando inoltre in pista una versione potenziata del motore.\nProve libere.\nResoconto.\nNella sessione di test privati del venerd\u00ec mattina la Renault conferm\u00f2 la presenza del collaudatore Allan McNish, che aveva gi\u00e0 girato anche nelle gare precedenti.\nRisultati.\nI tempi migliori nelle prove libere di venerd\u00ec mattina furono i seguenti:\nI tempi migliori nelle prove libere di sabato mattina furono i seguenti:\nQualifiche.\nResoconto.\nLa nuova Ferrari F2003GA si dimostr\u00f2 subito molto competitiva, tanto che Michael Schumacher e Rubens Barrichello occuparono l'intera prima fila. Il pilota tedesco, in testa alla classifica anche nella sessione a serbatoi scarichi di venerd\u00ec, precedette il compagno di squadra di due decimi e mezzo, facendo segnare la migliore prestazione nel secondo e nel terzo settore della pista. In seconda fila si schierarono le due Renault di Alonso e Trulli, seguiti dai sorprendenti Button e Panis, qualificatisi con vetture relativamente scariche di carburante.\nIl gruppo dei primi dieci fu completato da Ralf Schumacher, Coulthard, Montoya e Frentzen. Il leader della classifica iridata R\u00e4ikk\u00f6nen, invece, commise un errore nella parte centrale del circuito, compromettendo la propria prestazione. La McLaren scelse quindi di richiamare il pilota finlandese ai box, in modo da poter evitare il regime di parco chiuso ed effettuare modifiche sulla vettura. R\u00e4ikk\u00f6nen si piazz\u00f2, quindi, in ultima posizione.\nGara.\nResoconto.\nAl via Michael Schumacher mantenne la testa del gruppo, mentre Barrichello, girato largo alla prima curva nel tentativo di insidiare il compagno di squadra, resistette a sua volta all'attacco di Alonso, mantenendo la seconda posizione davanti allo spagnolo. A centro gruppo Pizzonia rimase fermo sullo schieramento per un problema col sistema automatico di partenza. La Jaguar del brasiliano fu centrata in pieno da R\u00e4ikk\u00f6nen, che aveva avuto la visuale coperta da altre vetture. I due piloti uscirono illesi dall'incidente, ma furono costretti al ritiro. Nel frattempo Coulthard, scattato bene dalla quarta fila, cerc\u00f2 di affiancare Trulli nell'ingresso della seconda curva, ma i due vennero a contatto e l'italiano fu costretto al ritiro, mentre il pilota della McLaren dovette rientrare ai box per effettuare riparazioni sulla propria monoposto.\nLa direzione gara mand\u00f2 in pista la safety car per permettere ai commissari di spostare le vetture incidentate dal tracciato e Firman e Frentzen approfittarono del periodo di interruzione per rifornire. Dopo cinque tornate la vettura di sicurezza torn\u00f2 ai box: alla ripartenza Michael Schumacher conduceva il gruppo davanti a Barrichello, Alonso e Ralf Schumacher. Montoya sopravanz\u00f2 Button, alle spalle del quale si allinearono Villeneuve, Da Matta e Wilson, partito benissimo dal fondo dello schieramento. Non ci furono significativi rimescolamenti di posizioni fino alla prima serie di soste ai box, aperta al quattordicesimo passaggio da Button. Il pilota inglese torn\u00f2 in pista in decima posizione, alle spalle di Coulthard. Tre tornate pi\u00f9 tardi Button tent\u00f2 di attaccare il pilota della McLaren, che per\u00f2 chiuse la traiettoria: i due vennero a contatto e lo scozzese fu costretto al ritiro. Nello stesso momento, nel corso del diciassettesimo giro, riforn\u00ec anche Alonso, seguito da Ralf Schumacher, Montoya, Michael Schumacher e Barrichello.\nAl termine della prima sequenza di rifornimenti Michael Schumacher rimase al comando, mentre Alonso sopravanz\u00f2 Barrichello, portandosi in seconda posizione. Seguivano le due Williams di Ralf Schumacher e Montoya e le due Toyota, con Da Matta sesto e Panis settimo dopo aver compiuto diversi sorpassi, rimontando le posizioni perse nel corso del primo giro. In testa alla gara Michael Schumacher accumul\u00f2 gradualmente vantaggio su Alonso, che a sua volta guadagn\u00f2 un discreto margine su Barrichello. Le due Williams, passate ad una strategia sulle due soste contro le tre degli avversari, accusarono distacchi ancora pi\u00f9 pesanti. Al 35\u00ba passaggio Michael Schumacher and\u00f2 ai box per effettuare il secondo pit stop, rientrando in pista alle spalle del fratello Ralf, decisamente pi\u00f9 lento. Il ferrarista super\u00f2 il rivale nel corso della 37\u00aa tornata. In seguito rifornirono anche Barrichello ed Alonso. Anche lo spagnolo si trov\u00f2 bloccato dietro a Ralf Schumacher, mentre il ferrarista rientr\u00f2 in pista al quinto posto, alle spalle di Montoya. Nel corso della quarantesima tornata Ralf Schumacher, tallonato ormai da Alonso, manc\u00f2 una staccata, finendo nella via di fuga. Poco dopo il pilota tedesco rientr\u00f2 ai box per la seconda ed ultima volta, imitato un giro pi\u00f9 tardi dal compagno di squadra, che nel frattempo era stato superato da Barrichello.\nLa situazione nelle prime posizioni si stabilizz\u00f2, con Schumacher che mantenne un vantaggio di circa sei secondi su Alonso, che a sua volta conservava un buon margine su Barrichello. Pi\u00f9 staccato si trovava Montoya, mentre Ralf Schumacher, perso il quarto posto a favore del colombiano, dovette guardarsi dagli attacchi di Da Matta. La terza serie di rifornimenti non mut\u00f2 la situazione e Michael Schumacher and\u00f2 a vincere davanti ad Alonso, Barrichello, Montoya, Ralf Schumacher, Da Matta, Webber e Firman, che conquist\u00f2 il primo e unico punto in carriera al termine di una gara regolare.\nCollegamenti esterni.\n\"Salvo indicazioni diverse le classifiche sono tratte da \""}
{"id": "1692094", "revid": "793215", "url": "https://it.wikipedia.org/wiki?curid=1692094", "title": "Antela", "text": "Antela () era un villaggio dell'antica Grecia, di cui racconta lo storico Erodoto nelle sue \"Storie\".\nIl mito.\nSi racconta che tale villaggio sorgesse a met\u00e0 strada fra il fiume Fenice e le Termopili. Vicino alla cittadina scorreva l'Asopo e si festeggiava Demetra Anfizionide\nInterpretazione e realt\u00e0 storica.\nAnfizione era uno dei figli di Deucalione. Un mito racconta che il re fond\u00f2 una lega che coinvolse 12 popoli dell'epoca. Tale consiglio si radunava due volte all'anno: a Delfi ed a Antela (in autunno). Tale modello in seguito verr\u00e0 studiato anche da Dionisio di Alicarnasso."}
{"id": "1692101", "revid": "306856", "url": "https://it.wikipedia.org/wiki?curid=1692101", "title": "Franz Moroder", "text": "Fu commerciante, ricercatore e scrittore di storia locale, promotore della lingua ladina, primo sindaco di Ortisei in Val Gardena dopo la elevazione di Ortisei a Comune (Marktgemeinde).\nBiografia.\nFiglio di Jan Matie Moroder (1802-1849) commerciante ad Ancona e a Ortisei e di Marianna Perathoner Lenert, Franz Moroder frequent\u00f2 le scuole a Ortisei, Bressanone e Trento, poi lavor\u00f2 come commesso a Trento e Bolzano; in seguito complet\u00f2 la sua formazione di commerciante lavorando nelle sedi estere di commercianti della Val Gardena, a San Pietroburgo, Londra e Parigi. Ebbe cos\u00ec la possibilit\u00e0 di imparare bene l'inglese ed il francese, lingue nelle quali era molto versatile. Tradusse infatti poesie dall'inglese in ladino e scrisse una edizione in lingua francese del suo libro \"La Val Gardena\". Di tale libro rimane solo il manoscritto, non essendo stato pubblicato.\nNel 1875 spos\u00f2 la cugina Marianna Moroder, sorella del pittore Josef Moroder-Lusenberg. Ebbe 14 figli, il secondo era lo scultore Rudolf Moroder. Una figlia Adele Moroder, sposata con lo scultore Ludwig Moroder, un lontano parente, scrisse e narr\u00f2 molti testi di racconti e favole in lingua ladina.\nFranz Moroder scrisse anche molte poesie in ladino, e fu anche musicista: suonava il violino ed il violoncello, e compose alcuni pezzi musicali che furono pubblicati a Lipsia.\nCarriera.\nAttivit\u00e0 di commerciante.\nNel 1869 Franz Moroder fond\u00f2 con il fratello Alois la ditta \"Fratelli Moroder\" per il commercio di giocattoli di legno e di arredi sacri.\nLa ditta espanse la sua attivit\u00e0 nella produzione e vendita di arredi sacri all'estero a Offenburg nel Baden-W\u00fcrttemberg e dava lavoro fino a 40 intagliatori e scultori nel legno. La ditta ottenne molti premi a Londra (Esposizione Mondiale), a Parigi (Esposizione Mondiale), Eger, Bolzano, Vienna, San Pietroburgo e Firenze con dieci premi di cui tre medaglie d'oro.\nCarriera politica.\nAll'et\u00e0 di 25 anni nel 1872 Moroder fu eletto nel consiglio comunale di Ortisei. Dal 1886 era membro corrispondente della Camera di Commercio di Bolzano e fu onorato nel 1898 con una medaglia d'oro per meriti acquisiti da questa Camera di Commercio.\nNel 1895 fu cofondatore della sezione val Gardena del Club Alpino Austro-Germanico. Come membro corrispondente del Club sostenne lo sviluppo alpinistico e turistico della val Gardena. Nel 1895/1896 anche per merito suo fu costruito uno dei primi rifugi alpini sul passo Gardena. Oper\u00f2 per diversi anni come presidente del consorzio gestore del rifugio. Nel 1902 divenne il Preposto comunale e come tale costru\u00ec la prima rete di acqua ad alta pressione, ed esegu\u00ec lavori di consolidamento del torrente Cuecenes. Fond\u00f2 la prima cassa di risparmio della vallata e ne fu il primo direttore. Per sua iniziativa Ortisei divenne Comune di Mercato (Marktgemeinde) nel 1907 e per questo impegno gli fu conferita la nomina di primo sindaco e di cittadino onorario. \nNel 1909 fu insignito della Croce di merito con corona da parte dell'imperatore d'Austria Francesco Giuseppe.\nIn molti scritti e volantini Moroder, assieme ad Archangelus Lardschneider, Josef Runggaldier ed il suo nipote Wilhelm Moroder, fu uno dei principali promotori del mantenimento, l'uso e la scrittura della lingua ladina, che us\u00f2 come poeta apprezzato dai cultori della materia.\nBibliografia.\nLa bibliografia e letteratura consultata sono esclusivamente in lingua tedesca e vengono riportate a scopo di documentazione e consultazione."}
{"id": "1692102", "revid": "486946", "url": "https://it.wikipedia.org/wiki?curid=1692102", "title": "Serie B (softball)", "text": ""}
{"id": "1692103", "revid": "486946", "url": "https://it.wikipedia.org/wiki?curid=1692103", "title": "Serie A softball", "text": ""}
{"id": "1692104", "revid": "284427", "url": "https://it.wikipedia.org/wiki?curid=1692104", "title": "Le stagioni del cuore (fiction)", "text": ""}
{"id": "1692109", "revid": "22475", "url": "https://it.wikipedia.org/wiki?curid=1692109", "title": "Gromatici", "text": "Col nome di Gromatici veteres (cio\u00e8 gromatici antichi) si indica una corposa raccolta di testi latini messa insieme durante il V secolo d.C. contenente opere di agrimensura anche indicata come \"Corpus agrimensorum Romanorum\".\nLa raccolta fu pubblicata dal Lachmann nel XIX secolo.\nQueste le opere contenute: "}
{"id": "1692111", "revid": "320578", "url": "https://it.wikipedia.org/wiki?curid=1692111", "title": "Anthracosauridae", "text": ""}
{"id": "1692112", "revid": "22356", "url": "https://it.wikipedia.org/wiki?curid=1692112", "title": "Anthracosauria", "text": ""}
{"id": "1692113", "revid": "1645873", "url": "https://it.wikipedia.org/wiki?curid=1692113", "title": "Provincia di Lebap", "text": "La provincia di Lebap (in turkmeno \"Lebap wela\u00fdaty\") \u00e8 una provincia (\"welayat\") del Turkmenistan; ha come capoluogo T\u00fcrkmenabat. \u00c8 situata nel nord est del paese, ai confini con l'Uzbekistan.\nNel suo territorio sono presenti le riserve naturali di Repetek e Kugitang, quest'ultimo in particolare ospita il picco pi\u00f9 alto del Turkmenistan, il monte Airababa (3137 metri).\nAnalogamente all'adiacente provincia di Da\u015foguz, Lebap \u00e8 considerata dal governo come zona di frontiera sottoposta a particolari restrizioni: sia i cittadini turkmeni che gli stranieri devono ottenere un permesso speciale per accedervi."}
{"id": "1692118", "revid": "22356", "url": "https://it.wikipedia.org/wiki?curid=1692118", "title": "Metriorinchidi", "text": ""}
{"id": "1692121", "revid": "22356", "url": "https://it.wikipedia.org/wiki?curid=1692121", "title": "Teleosauridi", "text": ""}
{"id": "1692122", "revid": "22356", "url": "https://it.wikipedia.org/wiki?curid=1692122", "title": "Sfenosuchi", "text": ""}
{"id": "1692124", "revid": "1386670", "url": "https://it.wikipedia.org/wiki?curid=1692124", "title": "Tiergarten-S\u00fcd", "text": ""}
{"id": "1692125", "revid": "1935652", "url": "https://it.wikipedia.org/wiki?curid=1692125", "title": "Gervasio Gestori", "text": "Biografia.\nNasce a Barlassina, in provincia di Monza e della Brianza ed arcidiocesi di Milano, il 1\u00ba febbraio 1936.\nFormazione e ministero sacerdotale.\nAd undici anni entra nel seminario arcivescovile di Seveso, dove frequenta le medie ed il ginnasio; si trasferisce poi presso quello di Venegono Inferiore, dove segue i corsi del liceo e la facolt\u00e0 teologica.\nIl 28 giugno 1959 \u00e8 ordinato presbitero, nella cattedrale di Milano, dal cardinale Giovanni Battista Montini (poi papa Paolo VI).\nDopo l'ordinazione \u00e8 insegnante di lettere presso le scuole medie del seminario di Masnago, l'anno dopo diventa direttore spirituale del seminario di Seveso. Il 1\u00ba luglio 1967 ottiene la laurea in filosofia. \u00c8, dal 1968, insegnante di filosofia e storia presso il seminario di Venegono Inferiore; nel 1969 diventa preside del liceo-ginnasio del seminario di Milano. Nel 1978 \u00e8 rettore del seminario liceale.\nNel 1984 il cardinale Carlo Maria Martini lo nomina parroco-prevosto della chiesa dei Santi Alessandro e Margherita a Melzo; diventa anche decano del decanato di Melzo.\nNel settembre 1989 \u00e8 nominato sottosegretario della Conferenza Episcopale Italiana e, il 5 giugno 1990, presidente del comitato per gli interventi caritativi a favore del terzo mondo.\nMinistero episcopale.\nIl 21 giugno 1996 papa Giovanni Paolo II lo nomina vescovo di San Benedetto del Tronto-Ripatransone-Montalto; succede a Giuseppe Chiaretti, precedentemente nominato arcivescovo metropolita di Perugia-Citt\u00e0 della Pieve. Il 7 settembre successivo riceve l'ordinazione episcopale, nella cattedrale di Milano, dal cardinale Carlo Maria Martini, coconsacranti l'arcivescovo Giuseppe Chiaretti e il vescovo Bernardo Citterio. Il 22 settembre seguente prende possesso della diocesi.\nNel 2008 promuove il sinodo diocesano, che conclude solennemente il 20 novembre 2011.\nIl 4 novembre 2013 papa Francesco accoglie la sua rinuncia, presentata per raggiunti limiti di et\u00e0; gli succede Carlo Bresciani, del clero di Brescia. Rimane amministratore apostolico della diocesi fino all'ingresso del successore, avvenuto il 19 gennaio 2014. Si ritira ad Acquaviva Picena.\n\u00c8 stato inoltre membro del consiglio per gli affari economici e membro della Commissione episcopale per l'evangelizzazione dei popoli e la cooperazione tra le Chiese della Conferenza Episcopale Italiana, segretario della Conferenza episcopale delle Marche e delegato di quest'ultima per la cooperazione missionaria tra le Chiese e per la promozione del sostegno economico alla Chiesa.\nGenealogia episcopale.\nLa genealogia episcopale \u00e8:"}
{"id": "1692127", "revid": "773636", "url": "https://it.wikipedia.org/wiki?curid=1692127", "title": "Chiesa della Compagnia Santa Croce", "text": "La chiesa della Compagnia Santa Croce \u00e8 una chiesa situata nel Borgo Antonio Ferrari in localit\u00e0 Farnetella, nel comune di Sinalunga, in provincia di Siena. \u00c8 una confraternita di fratelli e sorelle che fa parte della diocesi di Arezzo-Cortona-Sansepolcro.\nStoria.\nLa chiesa, risalente al XVI secolo e restaurata notevolmente nel 1861 dai confratelli, \u00e8 nata come confraternita per scopi umanitari, come il trasporto dei defunti e i loro benefici spirituali per mezzo di suffragi.Tuttora continua la sua opera anche se con modalit\u00e0 e riti diversi, pi\u00f9 adatti ai tempi odierni, con la partecipazioni degli iscritti denominati \"fratelli\" e \"sorelle\". L'interno, ad una navata, si compone di un piccolo Altare Maggiore e di un piccolo coro dietro. A sinistra si trova l'Altare dedicato a \"San Michele Arcangelo\" e a destra l'Altare dedicato alla \"SS. Trinit\u00e0\". All'interno si trovano una scultura lignea rappresentante il \"Ges\u00f9 Morto\" e una statua in cartapesta rappresentante la \"Madonna Addolorata\", opere di Giovanni Sammicheli del 1908. Ogni anno durante la \"Domenica delle Palme\" vengono estratti a sorte i nomi dei 12 \"fratelli\" che rappresenteranno gli apostoli nella Messa del Gioved\u00ec Santo e i nomi delle 12 \"sorelle\" che porteranno la \"Madonna Addolorata\" nella processione del Venerd\u00ec Santo. La chiesa \u00e8 rimasta chiusa per lavori di restauro dall'autunno 2005 alla primavera 2010.\nLapidi.\nAll'interno della chiesa sulle pareti si trovano due lapidi, una dedicata al vecchio proprietario del castello di Farnetella, Antonio Ferrari (1868) e una dedicata al parroco Bernardino Amidei (1894).\nRettori.\nOggi la chiesa viene sorretta dall'offerta dei \"fratelli\" e delle \"sorelle\". Anticamente veniva gestita e finanziata dai \"rettori\".\nElenco dei rettori:"}
{"id": "1692128", "revid": "287204", "url": "https://it.wikipedia.org/wiki?curid=1692128", "title": "Gran Premio d'Austria 2003", "text": "Il Gran Premio d'Austria 2003 \u00e8 stato un Gran Premio di Formula 1 disputato il 18 maggio 2003 al circuito A1-Ring di Zeltweg. La gara fu vinta da Michael Schumacher su Ferrari, davanti a Kimi R\u00e4ikk\u00f6nen su McLaren - Mercedes ed al compagno di squadra Rubens Barrichello. Dal 2004 il Gran Premio d'Austria esce di scena per 11 anni sino al 2014, con Nico Rosberg alla vittoria.\nVigilia.\nAspetti sportivi.\nIl Gran Premio d'Austria non fu confermato nel calendario per il campionato mondiale di Formula 1 2004, dopo sette edizioni consecutive disputate a partire dal 1997. La decisione fu motivata ufficialmente con il divieto di pubblicit\u00e0 per le industrie produttrici di sigarette che sarebbe entrato in vigore l'anno seguente. \nIl Gran Premio d'Austria torn\u00f2 ad essere disputato 11 anni pi\u00f9 tardi, a partire dal Campionato mondiale di Formula 1 2014.\nAspetti tecnici.\nLa Renault fu la scuderia che port\u00f2 pi\u00f9 novit\u00e0 sulla propria vettura, montando una versione evoluta del motore pi\u00f9 potente di 25 cavalli rispetto alla precedente ed un nuovo alettone anteriore con il profilo principale rialzato ai lati. Le altre scuderie si limitarono a degli affinamenti aerodinamici.\nProve libere.\nResoconto.\nNella sessione di test privati del venerd\u00ec mattina la Renault conferm\u00f2 la presenza del collaudatore Allan McNish, che aveva gi\u00e0 girato anche nelle gare precedenti.\nRisultati.\nI tempi migliori nelle prove libere di venerd\u00ec mattina furono i seguenti:\nI tempi migliori nelle prove libere di sabato mattina furono i seguenti:\nQualifiche.\nResoconto.\nMichael Schumacher conquist\u00f2 la pole position con appena quattro centesimi di vantaggio su R\u00e4ikk\u00f6nen. Il pilota tedesco commise un errore nel primo settore, facendo per\u00f2 segnare i tempi migliori negli altri due. In seconda fila si piazzarono Montoya ed il sorprendente Heidfeld, qualificatosi con una vettura relativamente scarica di carburante. Barrichello fece segnare il quinto tempo, precedendo Trulli, Button, Pizzonia, Fisichella e Ralf Schumacher.\nCoulthard si dovette accontentare della quattordicesima posizione, mentre Alonso comp\u00ec un fuoripista che compromise irreparabilmente la sua prestazione finale. Il pilota della Renault dovette schierarsi in ultima fila davanti al solo Verstappen, fermato da un guasto al cambio nel corso del giro cronometrato.\nGara.\nResoconto.\nPer ben due volte di seguito la procedura di partenza dovette essere interrotta a causa di Da Matta, sulla cui vettura si verific\u00f2 un problema al launch control che caus\u00f2 lo spegnimento del motore. Durante la seconda procedura di partenza rimase fermo sulla griglia anche Frentzen, incapace di riavviare la propria vettura e quindi costretto al ritiro. Finalmente, al terzo tentativo, la partenza si svolse regolarmente: Michael Schumacher mantenne la testa della corsa, mentre Montoya sopravanz\u00f2 R\u00e4ikk\u00f6nen e Barrichello super\u00f2 Heidfeld. Part\u00ec molto bene anche Pizzonia, che si port\u00f2 in sesta posizione. In fondo allo schieramento, per\u00f2, Verstappen ebbe un problema con il sistema automatico di partenza, rimanendo fermo sul rettilineo principale. Non essendo possibile spostare la vettura del pilota olandese, la direzione gara fece entrare in pista la safety car. Quando la vettura di sicurezza si fece da parte, al termine del quinto giro, non ci furono sorpassi nelle prime posizioni. La prima serie di pit stop fu aperta da Heidfeld nel corso del 13\u00ba passaggio. Poco dopo alcune gocce di pioggia cominciarono a cadere sul circuito senza causare particolari imprevisti, con l'eccezione di un lungo di Schumacher, che cost\u00f2 al pilota tedesco una buona parte del vantaggio accumulato sugli inseguitori, e di un testacoda di Trulli. Montoya fu il primo pilota del gruppo di testa a rifornire, tornando ai box al 20\u00ba giro. Il colombiano fu imitato una tornata pi\u00f9 tardi da Barrichello, il cui pit stop fu rallentato da un problema con il bocchettone del carburante, che si blocc\u00f2 facendogli perdere una decina di secondi.\nMichael Schumacher continu\u00f2 a condurre davanti a R\u00e4ikk\u00f6nen e Button. I tre rientrarono ai box contemporaneamente, nel corso del 23\u00ba passaggio. Mentre per\u00f2 l'inglese ed il finlandese ripartirono senza problemi, durante il pit stop di Schumacher si verificarono nuovamente problemi con l'apparecchiatura di rifornimento: della benzina fuoriusc\u00ec dal bocchettone a causa di una valvola difettosa, finendo sugli scarichi roventi e prendendo fuoco. L'incendio, di entit\u00e0 piuttosto lieve, venne spento rapidamente e il ferrarista pot\u00e9 ripartire, perdendo per\u00f2 diversi secondi. Grazie a questo inconveniente Montoya pass\u00f2 in testa davanti a R\u00e4ikk\u00f6nen, Michael Schumacher, Button, Barrichello, Alonso (non ancora fermatosi ai box) e Ralf Schumacher. Il colombiano fu, per\u00f2, costretto al ritiro nel corso della 32\u00aa tornata per il cedimento del motore BMW. Nello stesso momento Schumacher, nettamente pi\u00f9 veloce del rivale, super\u00f2 di forza R\u00e4ikk\u00f6nen, portandosi di nuovo in testa alla corsa. Tre giri pi\u00f9 tardi Barrichello sopravanz\u00f2 Button, conquistando la terza posizione e cominciando a rimontare su R\u00e4ikk\u00f6nen. Pi\u00f9 indietro, Villeneuve e Coulthard compirono diversi sorpassi, risalendo fino al sesto ed al settimo posto; davanti a loro si trovava Ralf Schumacher, che lamentava per\u00f2 problemi con l'usura delle gomme. Michael Schumacher riforn\u00ec per la seconda ed ultima volta nel corso del 42\u00ba passaggio, tornando in pista dietro a R\u00e4ikk\u00f6nen e Barrichello. Il brasiliano recuper\u00f2 il gap che lo divide dal rivale, che effettu\u00f2 la sua seconda sosta al 49\u00ba giro. Il pilota brasiliano riforn\u00ec a sua volta un giro pi\u00f9 tardi, cedendo il comando della gara al compagno di squadra e rientrando in pista in terza posizione.\nVilleneuve precipit\u00f2 nelle retrovie dopo un imprevisto durante la sosta ai box che gli cost\u00f2 oltre un minuto. In testa alla corsa Michael Schumacher amministr\u00f2 tranquillamente il proprio vantaggio, mentre R\u00e4ikk\u00f6nen dovette guardarsi sempre pi\u00f9 da Barrichello, che negli ultimi giri lo raggiunse. Gli attacchi del brasiliano risultarono, per\u00f2, infruttuosi e il pilota della McLaren conserv\u00f2 la seconda posizione, chiudendo la gara dietro a Michael Schumacher. Button ottenne un ottimo quarto posto, precedendo Coulthard, Ralf Schumacher, Webber, autore del terzo giro pi\u00f9 veloce in gara dopo quelli dei ferraristi, e Trulli, che chiuse la zona punti."}
{"id": "1692129", "revid": "1386670", "url": "https://it.wikipedia.org/wiki?curid=1692129", "title": "S\u00fcdliche Friedrichstadt", "text": ""}
{"id": "1692133", "revid": "2014155", "url": "https://it.wikipedia.org/wiki?curid=1692133", "title": "Giorgio Federico di Brandeburgo-Ansbach", "text": "Biografia.\nEgli era figlio del margravio Giorgio di Brandeburgo-Ansbach ed era membro della famiglia degli Hohenzollern.\nGiorgio Federic\u00f2 regn\u00f2 nella nativa Ansbach, in Franconia ed a J\u00e4gerndorf, nell'Alta Slesia sin dal 1556 e, alla morte di suo cugino, il margravio Alberto Alcibiade nel 1557, anche a Bayreuth. Egli ottenne l'amministrazione del ducato di Prussia nel 1577, quando il duca regnante Alberto Federico dovette ritirarsi per motivi di salute. \nEgli fu l'ultimo reggente della linea di Franconia della casata Hohenzollern. Dalla sua morte Ansbach e Bayreuth vennero ereditate dal principe pi\u00f9 giovane della dinastia regnante del Brandeburgo, secondo un trattato familiare firmato a Gera nel 1598.\nMatrimoni ed eredi.\nGiorgio si spos\u00f2 due volte. Nel 1558 spos\u00f2 Elisabetta di Brandeburgo-K\u00fcstrin, figlia di Giovanni di Brandeburgo-K\u00fcstrin. Un anno dopo la morte di Elisabetta, nel 1579, spos\u00f2 Sofia di Brunswick-L\u00fcneburg."}
{"id": "1692134", "revid": "144796", "url": "https://it.wikipedia.org/wiki?curid=1692134", "title": "Giorgio Federico I di Brandeburgo-Ansbach", "text": ""}
{"id": "1692136", "revid": "144796", "url": "https://it.wikipedia.org/wiki?curid=1692136", "title": "Alberto Alcibiade di Brandeburgo-Bayreuth", "text": ""}
{"id": "1692141", "revid": "38120", "url": "https://it.wikipedia.org/wiki?curid=1692141", "title": "Patsy Cline", "text": "Biografia.\nMorta a trent'anni in un incidente aereo nel 1963, all'apogeo della sua carriera, \u00e8 ancora considerata una delle pi\u00f9 rinomate cantanti dello stile country.\nCon il timbro ricco ed espressivo della sua voce da contralto, \u00e8 stata la fonte d'ispirazione per cantanti di ogni genere musicale, cos\u00ec come la sua vita \u00e8 stata oggetto di libri, film, documentari e recite teatrali. \u00c8 stata la prima cantante a essere accolta, nel 1973, al Country Music Hall of Fame."}
{"id": "1692143", "revid": "729019", "url": "https://it.wikipedia.org/wiki?curid=1692143", "title": "Battaglia di Ramla", "text": "Battaglia di Ramla pu\u00f2 riferirsi a varie battaglie risalenti ai primi anni del regno crociato di Gerusalemme.\nRamla fu un importante cittadina sulla strada da Gerusalemme ad Ascalona, quest'ultima era la pi\u00f9 grande fortezza fatimide in Palestina, dalla quale il visir egiziano Al-Afdal Shahanshah lanci\u00f2 quasi ogni anno, dal 1099 al 1107, un attacco al neonato regno di Gerusalemme; accadde spesso che i due eserciti si incontrassero a Ramla.\nI battaglia di Ramla.\nLa prima battaglia di Ramla fu combattuta il 7 settembre, 1101.\nBaldovino aveva solo 260 cavalieri e 900 fanti che egli divise in sei contingenti per combattere gli Egiziani forti di circa 10.000 uomini.\nI primi due contingenti furono spazzati via nell'attacco iniziale ma quando il terzo contingente fu inseguito dopo essere stato messo in fuga, Baldovino attacc\u00f2 il nemico e dopo un crudele combattimento ravvicinato, lo respinse, gli egiziani si ritirarono in preda al panico.\nDopo aver inseguito i Fatimidi in fuga ad Ascalona, egli torn\u00f2 a Ramla per saccheggiare il campo egiziano.\nQuesto successo pose il Regno di Gerusalemme al sicuro dalla campagna militare stagionale del Califfato fatimide.\nII battaglia di Ramla.\nLa seconda battaglia ebbe luogo nel 1102.\nA causa di errori di ricognizione Baldovino sottovalut\u00f2 le forze egiziane ed and\u00f2 in battaglia con solo 500 cavalieri.\nQuando si avvide delle dimensioni dell'esercito egiziano: tra i 20 ed i 30.000 uomini agli ordini di Charaf, figlio di al-Afdal, era troppo tardi.\nPoich\u00e9 le vie di fuga erano gi\u00e0 state tagliate molti dei cavalieri caricarono nel cuore delle linee nemiche e furono massacrati.\nBaldovino evit\u00f2 la cattura nascondendosi tra le canne e, con alcuni dei sopravvissuti della Crociata del 1101, riusc\u00ec a barricarsi nell'unica torre di Ramla.\nBaldovino fugg\u00ec, nascosto nella notte, e si rec\u00f2 ad Arsuf dove convinse il capitano di una nave inglese a forzare il blocco egiziano di Giaffa, che era sotto assedio da parte dei Fatimidi.\nCharaf avrebbe potuto riprendere Gerusalemme ma la sua indecisione consent\u00ec l'arrivo di una flotta di Crociati francesi e tedeschi, con i quali Baldovino pot\u00e9 radunare un esercito di 8.000 uomini.\nNella Battaglia di Giaffa egli guid\u00f2 una carica di cavalleria che ancora una volta ruppe lo schieramento Egiziano e costrinse le forze Fatimidi a fuggire ad Ascalona.\nNonostante la perdita di numerosi cavalieri, la cattura di Corrado, Connestabile di Gerusalemme e la morte di Stefano di Blois nella carica finale dalla condannata torre di Ramla, Baldovino riusc\u00ec ad appropriarsi del bottino lasciato dagli egiziani in fuga.\nIII battaglia di Ramla.\nLa terza battaglia ebbe luogo il 27 agosto 1105 ed \u00e8 considerata il combattimento pi\u00f9 brutale dei tre.\nIn questa battaglia i crociati schierarono soldati a piedi ed a cavallo mentre gli Egiziani furono rinforzati da un contingente di Turchi Selgiuchidi da Damasco.\nDopo l'iniziale carica di cavalleria cristiana, la battaglia infuri\u00f2 per gran parte della giornata.\n\"Sembra che crociati debbano la loro vittoria all'attivit\u00e0 di Baldovino.\nEgli sconfisse i Turchi quando essi stavano divenendo una seria minaccia per la sua retroguardia e torn\u00f2 al combattimento principale per condurre la carica decisiva che sbaragli\u00f2 gli Egiziani.\"\nBaldovino, ancora una volta, rimase padrone del campo di battaglia e saccheggi\u00f2 l'accampamento nemico, ma non pot\u00e9 inseguire gli Egiziani che si ritiravano.\nNonostante la vittoria, gli Egiziani continuarono a fare annuali incursioni nel Regno di Gerusalemme, raggiungendo a volte le mura della citt\u00e0 prima di essere respinti.\nIl successivo scontro di grandi dimensioni tra Fatimidi e Crociati fu la Battaglia di Yibneh nel 1123.\nEserciti fatimidi.\nGli eserciti Egiziani dell'epoca si basavano su masse di arcieri sudanesi appoggiati da cavalleria araba e berbera.\nSiccome gli arcieri erano a piedi ed i cavalieri aspettavano per attaccare con lance e spade, un esercito Egiziano costituiva esattamente il tipo di bersaglio immobile che la cavalleria pesante crociata eccelleva nell'attaccare.\nAd eccezione della terza battaglia di Ramla, nel 1105, quando Toghtekin di Damasco invi\u00f2 un contingente di Turchi per aiutare gli Egiziani, i Fatimidi non usarono arcieri a cavallo.\nSe da una parte i Crociati svilupparono un salutare rispetto per le tattiche - rapidi attacchi e ritirate ed accerchiamento - degli arcieri a cavallo turchi, dall'altra essi tendevano a sottovalutare l'efficacia degli eserciti Egiziani.\nAnche se l'eccesso di confidenza condusse i Crociati al disastro della seconda battaglia di Ramla, il risultato pi\u00f9 frequente fu la sconfitta dei Fatimidi.\n\"Fino al regno del Saladino i cristiani non temettero mai gli Egiziani come invece fecero per gli eserciti provenienti dalla Siria e dalla Mesopotamia musulmane.\""}
{"id": "1692147", "revid": "1494169", "url": "https://it.wikipedia.org/wiki?curid=1692147", "title": "Ciclico", "text": ""}
{"id": "1692149", "revid": "1714743", "url": "https://it.wikipedia.org/wiki?curid=1692149", "title": "Cristiano di Brandeburgo-Bayreuth", "text": "Era il maggiore degli undici figli dell'elettore Giovanni Giorgio di Brandeburgo e della sua terza moglie, la principessa Elisabetta di Anhalt-Zerbst.\nBiografia.\nLa morte senza eredi del margravio Giorgio Federico di Brandeburgo-Ansbach nel 1603 segn\u00f2 l'estinzione dell'originaria linea dei margravi di Brandeburgo-Ansbach-Kulmbach. Cristiano eredit\u00f2 Kulmbach e suo fratello minore, il margravio Gioacchino Ernesto ricevette Ansbach.\nQuesta ripartizione delle terre venne legittimizzata nel 1598 con il contratto di Gera, che venne preparato per questa occasione. Prese il governo di Kulmbach contemporaneamente al fratello Gioacchino Ernesto per l'Ansbach e nel 1604 spost\u00f2 la sede del potere da Kulmbach a Bayreuth e quindi Plassenburg, anche se a Kulmbach rimase la principale fortezza della regione. Di conseguenza il principato cambi\u00f2 nome da Brandeburgo-Kulmbach a Brandeburgo-Bayreuth.\nNel 1606 venne eletto colonnello della provincia di Franconia. Fu uno dei fondatori dell'Unione protestante e form\u00f2 un'alleanza durante la guerra dei Trent'anni con la Svezia. L'imperatore Ferdinando II d'Asburgo lo depose dal governo di Bayreuth nel 1635 anche se di fatto continu\u00f2 a governare la regione.\nMatrimonio e figli.\nIl 29 aprile 1604 spos\u00f2 a Plassenburg Maria di Hohenzollern, figlia del duca Alberto Federico di Prussia, dalla quale ebbe nove figli:"}
{"id": "1692152", "revid": "256896", "url": "https://it.wikipedia.org/wiki?curid=1692152", "title": "Itala Esperanta Junularo", "text": ""}
{"id": "1692168", "revid": "173006", "url": "https://it.wikipedia.org/wiki?curid=1692168", "title": "Dieudonn\u00e9 Dolomieu", "text": ""}
{"id": "1692172", "revid": "1318658", "url": "https://it.wikipedia.org/wiki?curid=1692172", "title": "Necropoli dei Monterozzi", "text": "La necropoli etrusca di Monterozzi contiene tombe le cui pitture parietali al loro interno rappresentano il pi\u00f9 cospicuo nucleo pittorico a noi giunto di arte etrusca e al tempo stesso il pi\u00f9 ampio documento di tutta la pittura antica prima dell'et\u00e0 imperiale romana. Le camere funerarie, modellate sugli interni delle abitazioni, presentano le pareti decorate a fresco su un leggero strato di intonaco, con scene di carattere magico-religioso raffiguranti banchetti funebri, danzatori, suonatori di aul\u00f3s, giocolieri, paesaggi, in cui \u00e8 impresso un movimento animato e armonioso, ritratto con colori intensi e vivaci. Dopo il V secolo a.C. figure di demoni e divinit\u00e0 si affiancano agli episodi di commiato, nell'accentuarsi del mostruoso e del patetico.\nTra i sepolcri pi\u00f9 interessanti si annoverano le tombe che vengono denominate \"del Guerriero\", \"della Caccia e della Pesca\", \"delle Leonesse\", \"degli Auguri\", \"dei Giocolieri\", \"dei Leopardi\", \"dei Festoni\", \"del Barone\", \"dell'Orco\" e \"degli Scudi\". Parte dei dipinti, staccati da alcune tombe allo scopo di preservarli (tomba \"delle Bighe\", \"del Triclinio\", \"del Letto Funebre\" e \"della Nave\"), sono custoditi nel Museo nazionale etrusco di Tarquinia; altri sono visibili direttamente sulla parete su cui furono realizzati.\nDi provenienza della necropoli sono da citare anche notevoli sculture in pietra in rilievi su lastre o nella figura del defunto giacente sul sarcofago; notevole tra gli altri il sarcofago calcareo della tomba \"dei Partunu\", opera di pregevole fattura, databile a et\u00e0 ellenistica.\nMolti dei reperti trovati nella necropoli sono raccolti nel Museo archeologico nazionale di Tarquinia ed in molti altri musei sparsi in tutto il mondo. Le pitture e le decorazioni murarie della \"Tomba del Barone\", scoperta nel 1827, sono stati riprodotti negli anni successivi sulle pareti del cosiddetto \"Gabinetto Etrusco\", conservato all'interno del Castello Reale di Racconigi.\nDal luglio 2004 la necropoli dei Monterozzi, insieme a quella di Cerveteri, entra a far parte della lista dell'UNESCO dei siti patrimonio dell'umanit\u00e0."}
{"id": "1692174", "revid": "33277", "url": "https://it.wikipedia.org/wiki?curid=1692174", "title": "New town", "text": ""}
{"id": "1692176", "revid": "15145974", "url": "https://it.wikipedia.org/wiki?curid=1692176", "title": "Staatliche Museen di Berlino", "text": ""}
{"id": "1692178", "revid": "6923", "url": "https://it.wikipedia.org/wiki?curid=1692178", "title": "Gran Premio d'Australia MotoGP 2007", "text": ""}
{"id": "1692180", "revid": "767487", "url": "https://it.wikipedia.org/wiki?curid=1692180", "title": "Requiem from the Darkness", "text": ", \u00e8 una serie di racconti di Natsuhiko Kyogoku, da tali storie \u00e8 stata tratta una serie animata, che \u00e8 arrivata ad essere doppiata in inglese grazie a Geneon Entertainment. Inoltre hanno creato anche una serie TV con persone in carne ed ossa, diretto da Yukihiko Tsutsumi.\nTrama.\nLa storia racconta di un ragazzo, un normale viandante come tanti, che viene coinvolto in episodi orrendi da tre padroni delle ombre. Questi strani essere con i loro poteri ingannano le persone alla ricerca del loro passato torbido, fino a quando confessano i loro peccati e vengono uccisi."}
{"id": "1692186", "revid": "767487", "url": "https://it.wikipedia.org/wiki?curid=1692186", "title": "Jean-Baptiste-Gaspard d'Ansse de Villoison", "text": "Formazione.\nNato da una nobile famiglia di origine spagnola, frequent\u00f2 con particolare interesse e dedizione l'Universit\u00e0 di Parigi, in diversi collegi, appassionandosi ben presto alla lingua greca, disciplina in cui ben presto acquis\u00ec una profonda competenza: otteneva sempre premi nella composizione in quella lingua e le biografie raccontano che l'unica volta che non ottenne il premio fu quando, trovatosi di fronte ad un testo greco corrotto, lo corresse prima di tradurlo, mostrando una precoce predisposizione per la filologia che non fu compresa dai suoi maestri.\nEra dotato di una memoria salda e tenace e gi\u00e0 a 19 anni aveva letto una buona parte del patrimonio della letteratura latina e di quella greca. Si dedic\u00f2 perci\u00f2 allo studio delle lingue orientali, giungendo cos\u00ec in breve tempo ad apprendere l'arabo, il siriaco e l'ebraico.\nAttivit\u00e0 filologica.\nLa pubblicazione del \"Lessico\" di Apollonio Sofista sulla base di un manoscritto di Saint-Germain des Pr\u00e9s gli valse l'interesse della Acad\u00e9mie des inscriptions et belles-lettres, che lo invit\u00f2 ad associarsi nel 1772, e un'ampia fama in tutta Europa. Tra il 1775 e il 1776 comp\u00ec una serie di viaggi in Germania e nei Paesi Bassi. Nel 1778 apparve un'edizione del romanzo di Longo Sofista.\nAveva gi\u00e0 esplorato la Biblioth\u00e8que du Roi a Parigi, quando fu animato dal desiderio di esplorare i fondi manoscritti della Biblioteca Marciana di Venezia e si fece perci\u00f2 mandare dal governo francese nella citt\u00e0 lagunare nel 1781. Vi dimor\u00f2 per quattro anni, dividendo il suo tempo fra le ricerche filologiche in biblioteca e la frequentazione dei dotti pi\u00f9 importanti dell'epoca, principalmente l'abate Jacopo Morelli. La sua scoperta pi\u00f9 importante fu quella di un manoscritto dell\"Iliade\" di Omero, dai margini completamente ricoperti di scolii antichi. Concep\u00ec perci\u00f2 la speranza di trovare in Oriente un manoscritto, altrettanto prezioso, dell\"Odissea\". Nel corso dei preparativi si rec\u00f2 in Germania alla corte del duca di Sassonia-Weimar.\nIn questo periodo de Sainte-Croix lo preg\u00f2 di sorvegliare la stampa delle sue \"M\u00e9moires sur la religion secr\u00e8te des anciens peuples\", ma Villoison, senza chiedere il consenso dell'amico, ne corresse il testo e vi intercal\u00f2 una propria dissertazione dal titolo \"De triplici theologia mysteriisque veterum\". De Sainte-Croix se ne lament\u00f2 fortemente.\nOpera di particolare importanza sono gli \"Anecdota Graeca\" (1781), raccolta di testi inediti ricavati dai manoscritti di Parigi e Venezia: sono presenti la \"Ionia\" (giardino di violette) dell'imperatrice Eudocia, e numerosi frammenti dei filosofi neoplatonici Giamblico e Porfirio, Procopio di Gaza, Coricio ed i grammatici greci.\nNel 1785, finalmente, Villoison part\u00ec per Costantinopoli con l'ambasciatore Choiseul-Gouffier; le sue speranze furono per\u00f2 alquanto frustrate, poich\u00e9 egli non riusc\u00ec a scovare i tesori che si attendeva neppure sul Monte Athos nei cui monasteri pure soggiorn\u00f2 qualche tempo. Nel 1786 fece ritorno a Parigi e cominci\u00f2 a pubblicare i \"Prolegomena\" alla sua edizione dell\"'Iliade\", avviando anche uno studio sulla Grecia il cui progetto fu molto lodato da Chardon de La Rochette.\nGli ultimi anni.\nLa morte della madre e della moglie e lo scoppio della Rivoluzione francese sconvolsero i suoi piani letterari. In quanto nobile fu scacciato da Parigi; si rec\u00f2 perci\u00f2 ad Orl\u00e9ans, che era dotata di una preziosa biblioteca, e si dedic\u00f2 allo studio delle note erudite di Valesius. Ritornato a Parigi, per sbarcare il lunario inaugur\u00f2 un corso privato di letteratura greca antica e moderna, che ebbe per\u00f2 scarso successo nonostante la sua fama. Fu poi nominato professore di greco al Coll\u00e8ge de France, ma una malattia gli imped\u00ec di intraprendere l'insegnamento e lo rap\u00ec al mondo il 26 aprile 1805 all'et\u00e0 di 55 anni.\nAl momento di morire, era intento alla preparazione di un'edizione critica del \"De natura deorum\" di Cornuto, delle opere del sofista Coricio e della \"Pal\u00e9ographie grecque\" di Montfaucon."}
{"id": "1692187", "revid": "4106", "url": "https://it.wikipedia.org/wiki?curid=1692187", "title": "Chiappucci", "text": ""}
{"id": "1692189", "revid": "110157", "url": "https://it.wikipedia.org/wiki?curid=1692189", "title": "Missione sui iuris delle isole Cayman", "text": "La missione sui iuris delle isole Cayman (in latino: \"Missio sui iuris insularum Cayanensium\") \u00e8 una sede della Chiesa cattolica nel Regno Unito aggregata alla provincia ecclesiastica di Kingston in Giamaica. Nel 2017 contava 7.000 battezzati su 55.517 abitanti. \u00c8 retta dall'arcivescovo Allen Henry Vigneron.\nTerritorio.\nLa missione sui iuris comprende le isole Cayman, territorio britannico d'oltremare nel Mare delle Antille a sud di Cuba.\nLa missione \u00e8 composta da una sola parrocchia, dedicata a Sant'Ignazio, con sede a George Town.\nStoria.\nLa missione sui iuris delle isole Cayman \u00e8 stata eretta il 14 luglio 2000, ricavandone il territorio dall'arcidiocesi di Kingston in Giamaica. Fin dalla sua erezione \u00e8 stata affidata alla cura pastorale dell'arcidiocesi di Detroit, il cui arcivescovo \u00e8 superiore ecclesiastico della missione.\nCronotassi dei superiori.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa missione sui iuris nel 2017 su una popolazione di 55.517 persone contava 7.000 battezzati, corrispondenti al 12,6% del totale."}
{"id": "1692196", "revid": "729019", "url": "https://it.wikipedia.org/wiki?curid=1692196", "title": "Diego de Trujillo", "text": "Si tratta di uno dei \"conquistadores\" che parteciparono alla conquista del Per\u00f9.\n\u00c8 noto anche per essere l'autore di un resoconto delle prime fasi dell'impresa che lo videro protagonista. Il suo racconto abbraccia le vicende del viaggio da Panama fino all'ingresso degli Spagnoli a Cusco.\nVita.\nDiego de Trujillo era nato, nel 1505, nella nobile citt\u00e0 dell'Estremadura di cui aveva assunto il nome. Era di origine nobile essendo suo padre, Hernando de Trujillo un \"hidalgo\". Come tutti gli appartenenti alla nobilt\u00e0 minore, di cui era ricca la Spagna, Diego trascorse i primi anni della sua vita trastullandosi in sogni di ricchezza che riteneva di poter conquistare grazie al suo coraggio e alla predisposizione per ogni sorta di avventura.\nIl destino del giovane \"hidalgo\" si incroci\u00f2, nel 1529 con quello di un suo famoso concittadino, Francisco Pizarro, che era tornato nella citt\u00e0 natale per reclutare giovani animosi che lo accompagnassero nella sua prossima spedizione nei mari del Sudamerica.\nDiego de Trujillo decise di partire con lui e, nel 1530, si imbarc\u00f2 per le Indie. Da quel momento non abbandon\u00f2 pi\u00f9 Pizarro e partecip\u00f2, ai suoi ordini, a tutte le fasi della conquista del regno degli Inca.\nFu con lui a Cajamarca e prese parte attiva nella cattura di Atahuallpa. Segu\u00ec le fasi del riscatto dell'Inca ed ebbe la soddisfazione di vedersene attribuita una parte favolosa, qualcosa come \"tremilatrecento pesos de oro e centocinquantotto marcos de plata\". Non era paragonabile a quanto guadagnato dai cavalieri, ma, come armigero appiedato, era quanto di pi\u00f9 avesse mai osato sperare.\nDiego prosegu\u00ec con il suo comandante nella conquista dell'impero andino e partecip\u00f2 alla presa del Cusco, incrementando ancora il suo patrimonio, ma nel 1536 decise di rientrare in patria.\nLa nostalgia per la vita di colonia doveva per\u00f2 ricondurlo in Per\u00f9, dove ritorn\u00f2 nel 1547 installandosi al Cuzco. Si trov\u00f2 cos\u00ec catapultato nella guerra civile che Gonzalo Pizarro aveva scatenato contro il potere governativo e, in un primo tempo, si schier\u00f2 a fianco del ribelle.\nSeppe, per\u00f2, distaccarsene in tempo e, all'atto della sua conclusione, era gi\u00e0 passato nelle file governative.\nSi trov\u00f2 ancora coinvolto, al pari degli altri abitanti di Cuzco, nella sollevazione di Hernand\u00e9z Giron, ma riusc\u00ec a mantenere una posizione defilata che gli consent\u00ec di non incorrere in conseguenze giuridiche, al momento della sua sconfitta.\nDa allora Diego de Trujillo si dedic\u00f2 allo sfruttamento dell'\"encomienda\" che aveva ottenuto, nei pressi di Cuzco, ammirato ed onorato da tutti, come uno dei pochi \"conquistadores\", della prima leva, ancora viventi.\nNel 1571 ebbe l'incarico dal vicer\u00e9 Francisco de Toledo di stendere le sue memorie, cosa che fece anche se i suoi scritti non vennero mai pubblicati durante la sua vita.\nMor\u00ec infine, serenamente, nel 1575 nella sua casa di Cusco, compianto da tutti i suoi concittadini.\nOpera.\nLa sua relazione risente del tempo trascorso tra i fatti narrati e la stesura dell'opera. Non si tratta di un resoconto istantaneo, ma della ragionata esposizione degli avvenimenti, visti attraverso la lente del ricordo e della indispensabile meditazione.\nSono tuttavia presenti, in essa, dei particolari inediti, mai riportati dagli altri cronisti, che permettono di colmare alcune lacune storiche altrimenti destinate a perdurare per sempre.\n\u00c8 notevole per l'esposizione dettagliata di una delle prime esplorazioni di Hernando de Soto durante la marcia di avvicinamento a Cajamarca e del primo incontro con un convento di \"vergini del Sole\" che gli Spagnoli non si peritarono di violare.\nParimenti sono assai interessanti le osservazioni sulle intenzioni, sempre di \"de Soto\". di sopravvanzare le truppe spagnole per conquistare, da solo, Cuzco, cosa che mise in pericolo tutta l'impresa.\nA di l\u00e0 dei particolari, l'opera in s\u00e9 resta comunque una fonte fondamentale per la ricostruzione della conquista dell'impero degli Inca."}
{"id": "1692198", "revid": "425388", "url": "https://it.wikipedia.org/wiki?curid=1692198", "title": "Il popolo degli abissi", "text": "Il popolo dell'abisso (\"The People of the Abyss\") \u00e8 un libro di Jack London sulla vita nell'East End di Londra nel 1902. Fu pubblicato nel 1903 (lo stesso anno del pi\u00f9 famoso \"Il richiamo della foresta\"), ma scritta l'anno precedente dopo il soggiorno dello scrittore americano nella zona per diverse settimane. Capolavoro letterario, \u00e8 il resoconto sulle condizioni della classe proletaria in un quartiere dove imperavano la miseria pi\u00f9 nera e la deprivazione sociale.\nLondon us\u00f2 l'espressione \"people of the abyss\" anche per il suo romanzo distopico \"Il tallone di ferro\" (1907).\nContenuti.\nTravestendosi da marinaio, l'autore ebbe modo di mescolarsi con la popolazione e di vivere per alcuni mesi, anche nell'alloggio di una povera famiglia, l'esistenza di miseria assoluta che allora conducevano migliaia di abitanti di quell'area depressa.\nFece esperienza di notti all'ospizio per poveri, testimoni\u00f2 soprusi, descrisse, dopo averla vissuta, l'eterna ricerca dei poveri di un angolo dove poter dormire in una Londra che non permetteva loro nemmeno quello - ricerca intervallata solo da quelle per un po' di cibo o un lavoro precario.\nMuovendosi tra letteratura e giornalismo, in questo racconto di prima mano London scaglia un feroce e lucido atto d'accusa verso il sistema imperialista e capitalista dell'epoca: nonostante vivesse nella capitale di uno dei pi\u00f9 potenti regni al mondo, il sistema politico aveva creato una situazione di povert\u00e0 sistematica e irreversibile per circa 500.000 persone nella sola Londra (fonte: il libro stesso), e la gentrification continua aveva creato gli \"slum\" dove questi disgraziati finivano. Capitolo dopo capitolo, egli realizza un ritratto preciso ed efficace dei meccanismi nell'Impero britannico. che conducono i cittadini meno fortunati a cadere in una vita di stenti, povert\u00e0, malattia e morte, spesso a causa di eventi sfortuiti o, peggio, per la carenza di qualsivoglia tutela sul lavoro.\nNon mancano scene di rara umanit\u00e0, come una coppia in cui un uomo sistema i capelli della propria moglie mentre fanno la fila per un posto letto in un ospizio, oppure la corsa di Ginger per spartire delle costolette di maiale trovate intere nel bidone dell'immondizia (chiss\u00e0 poi in quale stato, pi\u00f9 o meno avanzato, di decomposizione).\nSono storie di notti insonni sotto la pioggia, di tanfo, di malattie, di inquinamento tale da debilitare i corpi anche dei pi\u00f9 robusti, di cibo putrefatto raccattato dal fango per le strade e ingoiato come fosse quasi una leccorn\u00eca, di soprusi continui da parte di chiunque avesse anche solo il pi\u00f9 piccolo briciolo di potere (come i \"caporali\" dell'Esercito della Salvezza\"), di alcol, di violenza, di pane cos\u00ec duro da esser confuso con un mattone, di lavori obbligatori per pagarsi un posto letto e tre pasti di pane e \"broda\", di rassegnato vivere alla giornata aspettando la propria ora."}
{"id": "1692199", "revid": "287204", "url": "https://it.wikipedia.org/wiki?curid=1692199", "title": "Chicchi", "text": ""}
{"id": "1692202", "revid": "1048993", "url": "https://it.wikipedia.org/wiki?curid=1692202", "title": "Coro Pasubio", "text": "Il coro Pasubio di Vallarsa (TN) \u00e8 un coro maschile nato nel 1966. Tra il suo repertorio ci sono canti della montagna, canti della tradizione popolare e anche brani propri armonizzati dal maestro Ivan Cobbe.\n1966 - Gli inizi.\nL'idea di fare un coro tra la gente di Vallarsa si forma gi\u00e0 alla fine del 1965 ma \u00e8 nel febbraio del 1966 che un primo gruppo di volenterosi si ritrova grazie all'iniziativa e all'entusiasmo di Francesco Cavallin ad imparare alcune canzoni diretti da Domenico Raoss (primo maestro del coro) e da Don Eugenio Cornella. Si pone subito il problema di dare un nome al sodalizio: all'ipotesi iniziale di \"Coro A.N.A. Vallarsa\", per la presenza di molti alpini nel gruppo, viene preferito \"Coro Pasubio\" per la maggior specificit\u00e0 di tale denominazione.\nDopo i primi esordi in valle il coro canta all'Adunata degli Alpini de La Spezia e continua a specializzarsi fino a partecipare negli anni 1967-1968 al Concorso Regionale di Bolzano.\nNel 1971 Francesco Cavallin muore in un incidente. Mancando uno dei fondatori e una delle anime del sodalizio il coro vive momenti di crisi. Il coro continua comunque la sua attivit\u00e0 e nel 1972 organizza la prima rassegna di canti della montagna, evento che seppur con diverse denominazioni viene riproposto quasi ogni anno e continua attualmente.\nAnni settanta, ottanta e novanta.\nNel 1973 il coro \u00e8 a Roma dove partecipa al Festival Nazionale del Canto della Montagna. In quel periodo il coro Pasubio partecipa anche al primo concorso Nazionale a Mariano Comense.\nNel 1987 il coro canta a Carbone in Basilicata, luogo d'origine del suo presidente, Mario Egidio Guerriero. Nel 1989 il coro canta invece a Lula in Sardegna. Nello stesso anno muore anche il presidente Mario Egidio Guerriero e anche questa perdita mette a dura prova il gruppo.\nI primi anni novanta vedono una fase di rallentamento nelle attivit\u00e0 del gruppo; il coro continua in ogni caso a partecipare, per quanto possibile, alla vita culturale e sociale della valle, sottolineando con la sua presenza alcuni momenti significativi: va a tal proposito ricordata la trasferta a Neuburxdorf (Germania) nel febbraio 1992 per riaccompagnare in Vallarsa i resti di un conterraneo deceduto in campo di concentramento. In questo periodo il maestro Mariano Cobbe decide di lasciare il sodalizio. Al suo posto subentrer\u00e0 il maestro Andrea Schelfi e il coro riprender\u00e0 le attivit\u00e0.\nNel 1996, per il trentennale di fondazione, il coro incide la musicassetta \"Echi nella valle\" con canti della montagna tra cui diversi brani del maestro Bepi De Marzi, da sempre amico del sodalizio. Nel 1998 termina la collaborazione con il direttore Andrea Schelfi.\nIl coro oggi.\nNel 1999 \u00e8 il giovane maestro Ivan Cobbe a prendere le redini del coro che riprende la propria attivit\u00e0 affiancando ad alcuni veterani una batteria di giovanissimi. Viene ripresa la tradizionale rassegna annuale dei canti della montagna presso il teatro comunale di Vallarsa.\nNel 2001 il coro incide \"InCanto\", in occasione del 35\u00ba di fondazione, disco che racchiude gli ultimi brani imparati dal coro ma recupera anche incisioni del passato. Nel 2003 il coro partecipa a diversi eventi importanti; rassegne in Austria a Untertilliach, in Germania a Monaco ma anche il concorso Nazionale di Ivrea nel quale ottiene il quinto posto. L'anno seguente il coro ha continuato a cantare ed \u00e8 iniziata una collaborazione con l'Unione Ciechi del Trentino. Nel 2005 il coro ha cantato in Spagna, a Barcellona, ospite della Coral Renaixien\u00e7a di San Boi. Il 2006 \u00e8 stato l'anno del quarantesimo anniversario e ha visto il coro impegnato nell'incisione di due cd. \"En@rmonia\" \u00e8 il disco celebrativo dei quattro decenni di attivit\u00e0 e racchiude alcuni tra i brani pi\u00f9 belli e famosi della storia corale della montagna ma anche alcuni brani recuperati dalla tradizione popolare e due canzoni scritte ed armonizzate dal maestro Ivan Cobbe. \"Cantiamo Natale\" \u00e8 invece una raccolta di canti natalizi nata grazie alla collaborazione con l'Unione Ciechi del Trentino. Oltre al cd \u00e8 stato inciso anche un DVD che alterna immagini del coro con suggestive vedute di Vallarsa e dei presepi del Trentino. Nel 2008 il Coro ha partecipato al concorso nazionale \"Lago Maggiore\" di Stresa ottenendo il quarto posto.\nL'ultimo disco contiene 21 brani della tradizione corale trentina e veneta, sette dei quali armonizzati dal maestro Ivan Cobbe riguardanti la Vallarsa. Nel 2011 il coro festeggia il 45\u00ba di fondazione, con una serie di eventi durante l'anno e la presentazione del primo libro di spartiti del maestro Ivan Cobbe. A settembre 2013 il coro realizza il disco \"Oltre le montagne\" che prosegue l'attivit\u00e0 di ricerca canora mescolando brani del maestro Cobbe con altri compositori trentini e veneti.\nNel 2016 il coro Pasubio festeggia i 50 anni di attivit\u00e0 e incide il disco \"La bottega dei sogni\". Questo cd raccoglie per unicamente brani composti dal maestro Ivan Cobbe e cantati dal coro Pasubio. Si tratta di canzoni che raccontano piccole storie di vita quotidiana, personaggi della Vallarsa, situazioni familiari e luoghi vicini e lontani. Questi brani danno uno spirito nuovo alla coralit\u00e0 di montagna e si stanno diffondendo tra le altre realt\u00e0 corali locali.\nAttivit\u00e0 e scambi.\nTra le principali iniziative che il coro propone annualmente c'\u00e8 la tradizionale \"Rassegna d'Estate\" che cade ogni secondo sabato di luglio. Da qualche anno il coro Pasubio organizza anche un concerto di Natale il 26 dicembre in una delle chiese di Vallarsa. Dal 2004 il coro \u00e8 inoltre stato invitato pi\u00f9 volte dall'Unione Ciechi del Trentino a cantare in occasione della festa di S.Lucia.\nLa voglia di cantare, la natura del coro che armonizza lo stare assieme di giovani e meno giovani, l'impulso a confrontarsi con esperienze diverse e nuove spinge il coro ad accettare scambi culturali e collaborazioni con altre realt\u00e0 corali di qualsiasi localit\u00e0."}
{"id": "1692205", "revid": "4106", "url": "https://it.wikipedia.org/wiki?curid=1692205", "title": "Chioccioli", "text": ""}
{"id": "1692214", "revid": "1318658", "url": "https://it.wikipedia.org/wiki?curid=1692214", "title": "Colombaia", "text": ""}
{"id": "1692219", "revid": "406204", "url": "https://it.wikipedia.org/wiki?curid=1692219", "title": "Milton Keynes", "text": "Milton Keynes \u00e8 una citt\u00e0 del Regno Unito del sud-est dell'Inghilterra, nel Buckinghamshire. Sita a nord-ovest di Londra, si estende su una superficie di circa e nel 2011 contava abitanti.\nStoria.\nFu istituita come \"New Town\" il 23 gennaio 1967, mediante l'unione di preesistenti centri di Bletchley, Fenny Stratford, Wolverton, Stony Stratford, e altri quindici villaggi. Prende il nome dal villaggio di Milton Keynes, collocato un paio di miglia a est dell'attuale centro della citt\u00e0.\nGeografia fisica.\nLa citt\u00e0 di Milton Keynes \u00e8 strutturata nel modo seguente: il centro, relativamente piccolo, \u00e8 circondato da numerosi villaggi perlopi\u00f9 immersi nel verde e bagnati da numerosi laghi (in uno dei quali, Willen Lake, si pu\u00f2 praticare windsurf). Tutti i villaggi e gli insediamenti sono collocati nei quadranti tracciati da una rete di direttrici stradali perpendicolari. Inoltre la citt\u00e0 \u00e8 provvista di una pista ciclabile (redways) che consente di girare facilmente tutto il paese senza dover viaggiare fianco a fianco ai veicoli motorizzati. La citt\u00e0 \u00e8 attraversata dal Grand Union Canal e dal fiume Ouzel ed \u00e8 delimitata al nord dal fiume Great Ouse.\nStrutture.\n\u00c8 sede della Open University, della scuderia di Formula 1 Red Bull Racing, della squadra calcio Milton Keynes Dons, del Museo nazionale dell'elaborazione, e di Bletchley Park. La citt\u00e0 ospita regolarmente grandi concerti all'aperto nella struttura del National Bowl.\nSport.\nCalcio.\nLa squadra principale della citt\u00e0 \u00e8 Milton Keynes Dons Football Club, militante nella Football League One, la 3\u00aa serie inglese di calcio\nFormula 1.\nNella citt\u00e0 si trova la Casa base della Red Bull Racing, militante nel campionato di Formula 1"}
{"id": "1692228", "revid": "287204", "url": "https://it.wikipedia.org/wiki?curid=1692228", "title": "Gundam Lost War Chronicles", "text": " \u00e8 un manga scritto da Tomohiro Chiba e disegnato da Masato Natsumoto, ambientato nell'Universal Century della saga di \"Gundam\" e tratto dall' per PlayStation 2 della Bandai.\n\"Lost War Chronicles\" \u00e8 un manga breve concepito sulla falsariga dell'anime \"\". Come questo \u00e8 ambientato sulla Terra durante la \"Guerra di un anno\" ed \u00e8 incentrato sulle vicende di personaggi minori dell'una e dell'altra parte belligerante, tangenti la storia e gli episodi narrati nella prima serie TV \"Mobile Suit Gundam\".\nIn Giappone \u00e8 stato pubblicato dalla Kadokawa Shoten nel 2002 direttamente in formato \"tank\u014dbon\" in 2 volumi. L'edizione italiana \u00e8 della Star Comics, e riproduce quella giapponese, con traduzioni di Rie Zushi ed adattamento di Guglielmo Signora.\nTrama.\nI protagonisti della breve storia, ambientata sul fronte europeo, sono i membri del 3\u00ba Plotone Mobile Suit dell'Unit\u00e0 Speciale dell'Esercito della Federazione Terrestre, impegnati in azioni diversive a margine dell\"Operazione Odessa\", ed i componenti di una squadra della \"Legione Straniera\" del Principato di Zeon, un corpo formato da mercenari e aspiranti cittadini, impegnati sullo stesso fronte."}
{"id": "1692237", "revid": "122880", "url": "https://it.wikipedia.org/wiki?curid=1692237", "title": "Viet-movies", "text": ""}
{"id": "1692240", "revid": "2033069", "url": "https://it.wikipedia.org/wiki?curid=1692240", "title": "Lipstick Jungle", "text": "Lipstick Jungle \u00e8 una serie televisiva comica-drammatica di produzione e cast americano, creata da DeAnn Heline e Eileen Heisler. La serie \u00e8 basata sull'omonimo bestseller di Candace Bushnell, autrice del famoso libro \"Sex and the City\". La serie \u00e8 andata in onda, in prima visione italiana, su Fox Life dal 5 febbraio al 18 giugno 2009 ogni gioved\u00ec alle 21.00 con un episodio settimanale.\nTrama.\nBasata sul best seller omonimo di Candace Bushnell, la serie segue tre potenti donne e amiche che cercano di gestire gli alti e i bassi di una vita vissuta al top.\nNico (Kim Raver), editore capo di una famosa rivista di moda, che aspira a diventarne presidente. La produttrice cinematografica Wendy (Brooke Shields) che cerca di fare l'impossibile per bilanciare famiglia e carriera. Victory (Lindsay Price), designer di moda e spirito libero che cerca di realizzare i suoi sogni e di trovare l'uomo giusto lungo la strada. Armate di umorismo e forza, queste tre moderne donne di New York si supportano l'un l'altra tra i trionfi e le lacrime che sono tutte parte del cercare di farcela nella Grande Mela.\nProtagonisti.\nPersonaggi principali:\nPersonaggi secondari:\nProduzione.\nLo show ha debuttato negli USA il 7 febbraio 2008 come una produzione midseason al posto di \"ER\". Erano stati ordinati 13 episodi per la prima stagione, ma, a causa dello sciopero degli sceneggiatori del 2007 / 2008, solo 7 episodi furono completati, ironicamente gli stessi della serie rivale \"Cashmere Mafia\", in onda sulla ABC e creata da Darren Star, gi\u00e0 autore di \"Sex and the City\".\nIl 2 aprile 2008, la NBC ha rinnovato lo show per una seconda stagione di 13 episodi che ha debuttato il 24 settembre dello stesso anno di mercoled\u00ec per essere poi spostata al venerd\u00ec dal 31 ottobre 2008.\nIl 13 novembre 2008 hanno iniziato a girare voci secondo le quali la NBC avrebbe cancellato lo show a causa dei bassi ascolti e se i rimanenti episodi inediti non avessero fatto ascolti maggiori.\nIl 9 gennaio 2009 \u00e8 andato in onda l'ultimo episodio prodotto della serie e, sebbene sia stato pubblicizzato solo come \"finale di stagione\" non si sa ancora quale sia il vero stato dello show. \u00c8 stata creata una petizione con oltre 23.000 firme per salvare la serie.\nIl 30 marzo 2009 Brooke Shields ha annunciato che il telefilm \u00e8 stato cancellato e che non torner\u00e0 per una terza stagione."}
{"id": "1692247", "revid": "30208", "url": "https://it.wikipedia.org/wiki?curid=1692247", "title": "Abraham Fraenkel", "text": ""}
{"id": "1692251", "revid": "125474908", "url": "https://it.wikipedia.org/wiki?curid=1692251", "title": "Karas (serie animata)", "text": ", \u00e8 una serie di OAV distribuita sia in Giappone che negli USA e in Australia, dove si mostra una combinazione di stili fra cui spicca un uso della computer grafica. La serie racconta di supereroi per celebrare il quarantesimo anno del genere. Nel picchiaduro per la console Wii intitolato \"\", il Karas di Otoha \u00e8 incluso tra i personaggi selezionabili.\nIl 1\u00ba ottobre 2021 Yamato Video ha annunciato che la serie verr\u00e0 doppiata in italiano.\nTrama.\nLa storia racconta di alcuni Karas, ovvero di persone che riescono a trasformarsi in potenti guerrieri meccanici. Essi combatteranno per far prevalere la pace o le proprie ambizioni."}
{"id": "1692253", "revid": "1226", "url": "https://it.wikipedia.org/wiki?curid=1692253", "title": "Chiesa di Santa Maria Nuova (Vicenza)", "text": ""}
{"id": "1692255", "revid": "1226", "url": "https://it.wikipedia.org/wiki?curid=1692255", "title": "Palazzo Da Porto Breganze", "text": ""}
{"id": "1692257", "revid": "1226", "url": "https://it.wikipedia.org/wiki?curid=1692257", "title": "Palazzo Thiene (Vicenza)", "text": ""}
{"id": "1692259", "revid": "1226", "url": "https://it.wikipedia.org/wiki?curid=1692259", "title": "Palazzo Barbaran Da Porto", "text": ""}
{"id": "1692263", "revid": "1226", "url": "https://it.wikipedia.org/wiki?curid=1692263", "title": "Palazzo Valmarana Braga Rosa", "text": ""}
{"id": "1692269", "revid": "1305772", "url": "https://it.wikipedia.org/wiki?curid=1692269", "title": "Remastersys", "text": "Remastersys \u00e8 stato un software libero per distribuzioni Linux sviluppato dal 2007 al 2013.\nIl 28 aprile dell'ultimo anno venne annunciato il termine dello sviluppo e la rimozione online del software. Lo sviluppo di un fork venne annunciato il giorno seguente.\nFunzioni e scopi.\n\u00c8 stato creato per effettuare semplicemente un backup o creare una copia distribuibile di Ubuntu o derivate; in particolare era possibile con tale software:\nNe esisteva una versione a riga di comando e una versione con interfaccia grafica. Al momento funziona con Ubuntu, Linux Mint e Klikit-Linux, e probabilmente altre distribuzioni basate su Ubuntu..\nProcedimento.\nPer procedere alla creazione di tale CD/DVD, bisogna installare e configurare il Sistema Operativo con programmi e aggiornamenti ed in seguito l'utente, dopo aver scaricato e installare l'ultima versione dal sito ufficiale sito ufficiale Aprire il software (un collegamento viene posizionato sulla scrivania) e scegliere l'opzione distribuzione o backup, dopodich\u00e9 l'immagine ISO del disco sar\u00e0 automaticamente creata.\nLa ISO potr\u00e0 essere anche installata su una penna USB, creando una Live USB."}
{"id": "1692289", "revid": "56620", "url": "https://it.wikipedia.org/wiki?curid=1692289", "title": "SMS Strassburg", "text": ""}
{"id": "1692292", "revid": "767487", "url": "https://it.wikipedia.org/wiki?curid=1692292", "title": "Alessandro Gottardo", "text": "Ha cominciato la sua carriera nel 1986, seguendo lo stile di Giorgio Cavazzano; ha disegnato principalmente storie Disney, realizzandone pi\u00f9 di 200. Insegna Fumetto presso la Scuola Internazionale di Comics.\nAltri suoi lavori, sebbene in numero limitato, sono nell'ambito del fumetto cosiddetto \"underground\" e in quello supereroistico."}
{"id": "1692297", "revid": "108772314", "url": "https://it.wikipedia.org/wiki?curid=1692297", "title": "Live USB", "text": "In informatica un Live USB \u00e8 una chiave USB contenente un sistema operativo che pu\u00f2 essere avviato in fase di boot del computer, risultando del tutto simili, a parte il tipo di dispositivo utilizzato, ad un Live CD. Come quest'ultimo, un Live USB pu\u00f2 essere utilizzato in amministrazione di sistema, recupero dei dati, riparazione di aree danneggiate, risoluzione di problemi o verifica delle distribuzioni del sistema operativo senza impegni per un'installazione permanente sul disco rigido locale.\nCome i live CD, i live USB possono contenere, oltre a sistemi operativi, anche strumenti avviabili relativi a: backup/ripristino, antimalware, riparazione, manipolazione file e partizioni, ecc."}
{"id": "1692298", "revid": "991694", "url": "https://it.wikipedia.org/wiki?curid=1692298", "title": "Citrus lumia", "text": ""}
{"id": "1692300", "revid": "3115", "url": "https://it.wikipedia.org/wiki?curid=1692300", "title": "Bernardo Giner de los R\u00edos", "text": "Biografia.\nBernardo Giner de los R\u00edos apparteneva a una famiglia borghese andalusa di tradizioni liberali e repubblicane. Era figlio di Hermenegildo Giner de los R\u00edos e di Laura Garc\u00eda Hoppe, e nipote di Francisco Giner de los R\u00edos, annoverati questi ultimi tra i fondatori della Instituci\u00f3n Libre de Ense\u00f1anza (ILE) e seguaci del \u201cKrausismo\u201d.\nEra cugino di Fernando de los R\u00edos Urruti (1879-1949), professore universitario, deputato socialista al Parlamento, Ministro di Grazia e Giustizia e dell'Istruzione.\nBernardo Giner de los R\u00edos ricopr\u00ec l'incarico di ispettore scolastico per la provincia di Alicante. Si specializz\u00f2 nella costruzione di scuole realizzate per la maggior parte a Madrid e dintorni.\nFu Ministro delle Comunicazioni, dei Trasporti e dei Lavori Pubblici durante la Seconda Repubblica spagnola. Dopo la Guerra civile (1936-1939) and\u00f2 in esilio in Francia dove per cinque anni ricopr\u00ec la carica di Segretario generale del Presidente della Repubblica. Successivamente emigr\u00f2 in Messico dove nel 1952 pubblic\u00f2 una storia dell'architettura spagnola del XX secolo con il titolo di \"50 A\u00f1os de Arquitectura Espa\u00f1ola (1900-1950)\".\nPer sua iniziativa e sotto la sua direzione fu ripresa in Messico negli anni dal 1961 al 1970, la pubblicazione del \"Bolet\u00edn de la Instituci\u00f3n Libre de Ense\u00f1anza\" (BILE), mentre a Madrid fu ripresa la pubblicazione, sospesa dal 1936, solo nel 1977 dopo la legalizzazione della \"Fundaci\u00f3n Francisco Giner de los R\u00edos\"."}
{"id": "1692301", "revid": "1494169", "url": "https://it.wikipedia.org/wiki?curid=1692301", "title": "Catinat", "text": "Catinat"}
{"id": "1692302", "revid": "6923", "url": "https://it.wikipedia.org/wiki?curid=1692302", "title": "Anthony van Hoboken", "text": "\u00c8 stato anche compositore e collezionista di originali autografi di musicisti del passato. La sua fama \u00e8 legata principalmente al catalogo tematico delle composizioni di Franz Joseph Haydn, che porta il suo nome.\nVita.\nStudi\u00f2 dal 1909 al 1916 al Dr. Hoch's Konservatorium di Francoforte sul Meno. A partire dal 1917 si trasfer\u00ec a Monaco di Baviera, dove ag\u00ec da mecenate nei confronti di vari artisti, tra cui i pittori Georg Schrimpf, Heinrich Maria Davringhausen, Rudolf Levy e lo scrittore Oskar Maria Graf.\nNel 1921 si trasfer\u00ec a Vienna, dove nel 1925 divenne allievo del teorico musicale Heinrich Schenker. Nel 1927 inizi\u00f2 la catalogazione della collezione musicale della \u00d6sterreichische Nationalbibliothek, la biblioteca nazionale centrale austriaca. Nel 1938 si trasfer\u00ec ad Ascona, in Svizzera. Nel 1957 divenne membro direttivo della \"Gesellschaft der Musikfreunde\" (Societ\u00e0 dei musicofili) di Vienna. Sempre nel 1957 van Hoboken pubblic\u00f2 la sua opera pi\u00f9 nota, il \"Thematisch-bibliographisches Werkverzeichnis\" (Elenco tematico-bibliografico) delle composizioni di Franz Joseph Haydn, oggi universalmente adottato e noto pi\u00f9 brevemente come Hoboken-Verzeichnis (spesso abbreviato in \"Hob.\" o semplicemente \"H.\", seguiti dal numero d'ordine).\nA differenza del catalogo di Ludwig von K\u00f6chel per le opere di Wolfgang Amadeus Mozart e di quello di Otto Erich Deutsch per le opere di Franz Schubert, che sono cronologici (a numero d'ordine pi\u00f9 elevato corrisponde cio\u00e8 una data di composizione pi\u00f9 recente), il catalogo Hoboken \u00e8 un catalogo tematico, e opta per un criterio tipologico: raggruppa cio\u00e8 le composizioni in base alla loro forma musicale, come il catalogo di Wolfgang Schmieder per le opere di Johann Sebastian Bach. Ad esempio, la categoria Hoboken I raggruppa tutte le sinfonie, la III tutti i quartetti d'archi, la XVI tutte le sonate per pianoforte, ecc. (ne deriva che ad un numero Hob. basso non corrisponde necessariamente un'opera giovanile). Ad esempio alla segnatura \"Hob I:94\" corrisponde la sinfonia n. 94, che Haydn scrisse nel 1791, all'et\u00e0 di quasi sessant'anni."}
{"id": "1692303", "revid": "196390", "url": "https://it.wikipedia.org/wiki?curid=1692303", "title": "Filibustiere", "text": ""}
{"id": "1692304", "revid": "74801", "url": "https://it.wikipedia.org/wiki?curid=1692304", "title": "Swindon", "text": "Swindon \u00e8 un nucleo urbano dello Wiltshire, nel sud-ovest dell'Inghilterra.\nGeografia fisica e umana.\n\u00c8 situata alle pendici dei Marlborough Downs, a nord-est di Bath: si estende su una superficie di circa e nel 2011 contava abitanti.\nStoria.\nGi\u00e0 citata come \"Suindune\" nel Domesday Book (1086), ha conosciuto un notevole sviluppo economico e demografico a partire dalla met\u00e0 del XIX secolo, quando vi venne aperto il grande complesso industriale delle costruzioni ferroviarie \"Great Western\": nel 2000, in un'area dimessa del complesso, \u00e8 stato aperto il \"Museum of Great Western Railway\"; notevole \u00e8 anche lo \"Swindon Museum and Art Gallery\", che conserva una ricca collezione di opere d'arte del '900.\nLetteratura.\nSwindon compare sia nei romanzi di Jasper Fforde appartenenti alla serie di Thusday Next sia nel best seller di Mark Haddon dal titolo Lo strano caso del cane ucciso a mezzanotte."}
{"id": "1692307", "revid": "111325", "url": "https://it.wikipedia.org/wiki?curid=1692307", "title": "Ashi Production", "text": ""}
{"id": "1692309", "revid": "1718925", "url": "https://it.wikipedia.org/wiki?curid=1692309", "title": "Chattanooga", "text": "Chattanooga \u00e8 una citt\u00e0 dello Stato del Tennessee, con una popolazione di abitanti nel 2018. Quarta citt\u00e0 del Tennessee, \u00e8 il capoluogo della contea di Hamilton. Situata nel Tennessee sud-orientale, sul fiume Tennessee, servita da pi\u00f9 ferrovie e autostrade interstatali, Chattanooga \u00e8 un \"hub\" di transito. Chattanooga si trova a nord-ovest di Atlanta, Georgia, a sud-ovest di Knoxville, a sud-est di Nashville, Tennessee, a nord-est di Huntsville, Alabama e a nord-est di Birmingham, Alabama.\nGeografia fisica.\nChattanooga \u00e8 situata a (35.045556, -85.267222).\nSecondo lo United States Census Bureau, ha un'area totale di .\nStoria.\nI primi abitanti dell'area di Chattanooga furono indiani nativi americani. Tra il 23 e il 25 novembre del 1863, durante la guerra di Secessione, vi si svolse la celebre battaglia che vide la vittoria del generale Grant sui confederati.\nLa presenza di numerosi giacimenti di carbon fossile, uranio, ferro e sale e l'impianto di centrali idroelettriche sul fiume Tennessee ne hanno consentito il notevole sviluppo industriale.\nSociet\u00e0.\nEvoluzione demografica.\nSecondo il censimento del 2018, la popolazione era di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 58,0% di bianchi, il 34,9% di afroamericani, lo 0,4% di nativi americani, il 2,0% di asiatici, lo 0,1% di oceaniani, il 2,8% di altre razze, e l'1,9% di due o pi\u00f9 etnie. Ispanici o latinos di qualunque razza erano il 5,5% della popolazione.\nEconomia.\nL'economia locale di Chattanooga investe principalmente in manifattura e servizi industriali. Il 15 luglio 2008 il gruppo Volkswagen America ha reso pubblica l'intenzione di aprire un nuovo stabilimento a Chattanooga, inaugurato poi nel maggio 2011. Lo stabilimento ha segnato il ritorno della produzione Volkswagen sul territorio statunitense 23 anni dopo la chiusura dello stabilimento di Westmoreland.\nAmministrazione.\nGemellaggi.\nChattanooga possiede rapporti anche con le seguenti citt\u00e0:"}
{"id": "1692310", "revid": "33277", "url": "https://it.wikipedia.org/wiki?curid=1692310", "title": "Chattanooga (Tennessee)", "text": ""}
{"id": "1692319", "revid": "33277", "url": "https://it.wikipedia.org/wiki?curid=1692319", "title": "Jersey City (New Jersey)", "text": ""}
{"id": "1692323", "revid": "767487", "url": "https://it.wikipedia.org/wiki?curid=1692323", "title": "San Murezzan", "text": ""}
{"id": "1692324", "revid": "119713029", "url": "https://it.wikipedia.org/wiki?curid=1692324", "title": "Bellavita", "text": "Bellavita \u00e8 una commedia in un atto unico composta da Pirandello nel 1926, tratta dalla novella \"L'ombra del rimorso\" (1914).\nLa prima rappresentazione dell'opera avvenne al Teatro Eden di Milano il 27 maggio 1927 con la Compagnia Almirante-Rissone-Tofano.\nTrama.\nBellavita \u00e8 un debole ometto che ha sopportato per lunghi anni l'aperta, e senza ritegno, relazione adulterina della bella e spregiudicata moglie con il notaio Denora.\nMorta la moglie traditrice \u00e8 giunta l'ora della vendetta per Bellavita: egli per\u00f2, semplice e umile pasticcere, non pu\u00f2 scontrarsi apertamente con il ricco e potente notaio e allora escogita un meccanismo per coprirlo di ridicolo agli occhi della gente.\nParato a lutto coglier\u00e0 ogni occasione per mostrare il suo affetto per il notaio con cui vorr\u00e0 condividere il dolore per la perdita della donna amata da entrambi. Il notaio non pu\u00f2 respingerlo apertamente perch\u00e9 sa di essere in torto con Bellavita, n\u00e9 pu\u00f2 negare ci\u00f2 che tutti sanno. Inutilmente tenter\u00e0 di liberarsi dalla soffocante e grottesca presenza di Bellavita che singhiozzando lo implora di non abbandonarlo nel momento del comune dolore.\nPer rabbonire Bellavita e riacquistare la sua dignit\u00e0, il notaio si offrir\u00e0 di provvedere all'educazione di Michelino, quasi sicuramente suo figlio, ma il pasticcere rifiuter\u00e0 e continuer\u00e0 a seguire come un'ombra il notaio, ossequiandolo e onorandolo, ricordandogli cos\u00ec con la sua presenza il malfatto ai danni di un poveruomo.\n\u00abBELLAVITA:...E ora gli corro dietro; e per tutte le strade, inchini, riverenze, scappellate...Vado dal sarto! Mi ordino un abito da pompa funebre da fare epoca, e s\u00f9, dritto impalato dietro a lui, a scortarlo, a due passi di distanza! Si ferma; mi fermo: Prosegue; proseguo. Lui il corpo e io l'ombra! L'ombra del suo rimorso!\u00bb"}
{"id": "1692329", "revid": "119713051", "url": "https://it.wikipedia.org/wiki?curid=1692329", "title": "Trovarsi", "text": "Trovarsi \u00e8 una commedia in tre atti di Luigi Pirandello, composta nel luglio-agosto del 1932. Dedicata a Marta Abba che ne sar\u00e0 interprete principale il 4 novembre 1932 al Teatro dei Fiorentini di Napoli. L'opera fu pubblicata nel 1932 dall'editore Arnoldo Mondadori Editore nella raccolta \"Maschere nude\".\nTrama.\nIl problema di ci\u00f2 che ciascuno di noi veramente sia, prescindendo da come gli altri lo vedano, e da come, in un certo senso, lo facciano essere, \u00e8 questione difficile da risolversi; ma tanto pi\u00f9 complessa per chi, come la Donata Genzi della commedia, per la sua professione di attrice, deve assumere, di volta in volta, l'identit\u00e0 dei vari personaggi rappresentati sul palcoscenico.\nSi sa, del resto, che tanto pi\u00f9 sar\u00e0 bravo l'interprete quanto pi\u00f9 capace di fare sua la stessa personalit\u00e0 del personaggio rappresentato, dimenticando la propria.\nLa giovane Nina quindi contesta all'amica attrice di vivere nella falsit\u00e0 di una finzione perch\u00e9 Donata interpreta con tutta se stessa, anche personaggi dalle caratteristiche opposte. Risponde Donata che non si tratta di finta falsit\u00e0 ma che invece quella :\u00ab\u00c8 tutta vita in noi. Vita che si rivela a noi stessi. Vita che ha trovato la sua espressione. Non si finge pi\u00f9, quando ci siamo appropriati questa espressione fino a farla diventare febbre dei nostri polsi...lacrime dei nostri occhi, o riso della nostra bocca...\u00bb\nMa quando la commedia finisce e cala il sipario, l'attrice di fronte allo specchio del suo camerino \u00abnon si trova pi\u00f9\u00bb; finita la vita del personaggio rappresentato non sa pi\u00f9 chi essa sia. Nella vita quotidiana essa si sente persa, non sa come deve viverla.\n\u00c8 questo senso di vuoto che spinge Donata a cercare la morte convincendo il giovane Elj Nielsen ad avventurarsi nel mare in tempesta. La barca dove si trovano i due fa naufragio ma il coraggioso svedese riesce a salvare Donata e se stesso. L'attrice si dona al giovane uomo con lo stesso slancio dei suoi personaggi ed Elj, dal carattere avventuroso e anticonformista, risponde appassionatamente alla profferta di Donata.\nIl rapporto tra i due per\u00f2 s'incrina, perch\u00e9 Donata non riesce a rinunciare alla sua intensa vita teatrale: essa ha bisogno di completare la sua vita reale con quella, altrettanto reale per lei, del teatro.\nMa accade che sul palcoscenico Donata non riesca ad esprimere pi\u00f9 la stessa bravura, perch\u00e9 ormai ha una vita propria e recitando si rende conto che \u00e8 a quella che sta pensando, di riproporre cio\u00e8 nel suo rapporto amoroso con Elj, la stessa scena che si svolge sul palcoscenico.\nElj, che per la prima volta assiste a una recita di Donata, capovolge invece la situazione: crede che Donata approfitti dei loro sentimenti vissuti realmente per riproporli sulla scena, per usarli nella sua recitazione: \u00e8 come se li mettesse in piazza agli occhi degli spettatori.\nElj esce disgustato dal teatro ed ora Donata, separata dalla vita reale, pu\u00f2 condurre a termine la commedia con grande bravura svolgendo sulla scena una finzione dell'amore, una finzione pi\u00f9 reale della realt\u00e0.\nDonata rinuncia alla propria vita per vivere quella pi\u00f9 reale dei suoi personaggi: la vita per l'arte \u00e8 una vita esclusiva non consente altre forme di esistenza, esige una dedizione completa che avvolge l'artista nella sua superiore, disperata solitudine."}
{"id": "1692332", "revid": "12405", "url": "https://it.wikipedia.org/wiki?curid=1692332", "title": "Krasnovodsk", "text": ""}
{"id": "1692336", "revid": "1935652", "url": "https://it.wikipedia.org/wiki?curid=1692336", "title": "Mario Schierano", "text": "Biografia.\nNato a Sanremo, ma ancora bambino torn\u00f2 a Torino citt\u00e0 di origine della famiglia dove conobbe il cardinale Agostino Richelmy, parente della mamma, che lo aiuter\u00e0 nella scoperta della sua vocazione sacerdotale. Sempre a Torino, per la cui arcidiocesi, venne ordinato presbitero il 29 giugno 1938 dal cardinale Maurilio Fossati.\nIn seguito si iscrisse all'Universit\u00e0 Gregoriana di Roma, per conseguire la laurea in diritto canonico.\nSeconda guerra mondiale.\nNel 1940 fu richiamato alle armi ed assegnato, come cappellano militare, ai Cacciatori delle Alpi sul fronte occidentale. In seguito venne assegnato al reggimento di artiglieria Siena, schierato prima sul fronte greco e poi a Creta.\nDopo l'armistizio venne catturato dai tedeschi, ma riusc\u00ec a fuggire durante il bombardamento e l'affondamento della nave SINFRA colpita dalle bombe alleate, rimanendo in acqua con altri naufraghi superstiti pi\u00f9 14 ore, che lo avrebbe dovuto condurre, con altre migliaia di soldati nei campi di concentramento. Ricaduto nelle mani dell'esercito tedesco convinse i suoi carcerieri a farlo rimanere assieme ai soldati italiani internati a Creta, per il coraggio dimostrato nei mesi di prigionia, il comandante del campo tedesco lo propose per la croce di guerra al merito tedesca che non fu mai consegnata. Re Umberto II gli confer\u00ec la gran croce dei Santi Maurizio e Lazzaro per la fedelt\u00e0 dimostrata alla patria e per la rettitudine e coerenza al suo ministero di ordinario militare, nonch\u00e9 per la grande amicizia che lo legava al Sovrano ed alla famiglia reale da molti anni. Inoltre fu anche insignito della gran croce conventuale \"ad honorem\" del Sovrano militare ordine di Malta.\nDopoguerra.\nAlla fine della guerra venne quindi rimpatriato e riprese a studiare, laureandosi e specializzandosi presso la Pontificia Accademia Ecclesiastica in scienze diplomatiche. Fra il 1950 ed il 1960, gir\u00f2 il mondo con importanti incarichi per conto della Segreteria di Stato, su tutti, quello avuto quale incaricato d'affari \"ad interim\" della nunziatura in Egitto e successivamente alla nunziatura in Francia.\nTornato dall'estero ricopr\u00ec numerosi incarichi in Curia, prima presso la Penitenzieria Apostolica e poi alla Signatura Apostolica e, dal 1969, presso la Prefettura degli Affari Economici sotto la presidenza del cardinale Egidio Vagnozzi.\nEpiscopato.\nEletto il 28 agosto 1971 arcivescovo dell'Ordinariato militare in Italia con il titolo di Acrida, venne ordinato il 9 ottobre dello stesso anno, nella chiesa parrocchiale di San Roberto Bellarmino ai Parioli, per l'imposizione delle mani del cardinale Carlo Confalonieri, co-consacranti gli arcivescovi Giovanni Benelli ed Antonio Maria Travia. Nello stesso tempo ricevette l'automatica promozione al grado di generale di corpo d'armata.\n. Il 7 maggio 1975 accompagn\u00f2 un folto gruppo all'udienza di papa Paolo VI per il pellegrinaggio dei militari italiani in occasione dell'Anno Santo del 1975 e successivamente lo incontr\u00f2 nel cortile di San Damaso.\nFu l'unico ordinario militare d'Italia a scrivere una preghiera per appartenenti di una specialit\u00e0 militare: la \"preghiera dell'artigliere da montagna\", recitata per la prima volta durante la l'adunata nazionale degli alpini tenutasi a Torino il 14 e 15 maggio 1977.\nPreghiera dell'Alpino.\nSu le nude rocce, sui perenni ghiacciai,\nsu ogni balza delle Alpi ove la provvidenza\nci ha posto a baluardo fedele delle nostre\ncontrade, noi, purificati dal dovere\npericolosamente compiuto,\neleviamo l'animo a Te, o Signore, che proteggi\nle nostre mamme, le nostre spose,\ni nostri figli e fratelli lontani, e\nci aiuti ad essere degni delle glorie\ndei nostri avi.\nDio onnipotente, che governi tutti gli elementi,\nsalva noi, armati come siamo di fede e di amore.\nSalvaci dal gelo implacabile, dai vortici della\ntormenta, dall'impeto della valanga,\nfa che il nostro piede posi sicuro\nsulle creste vertiginose, su le diritte pareti,\noltre i crepacci insidiosi,\nrendi forti le nostre armi contro chiunque\nminacci la nostra Patria, la nostra Bandiera,\nla nostra millenaria civilt\u00e0 cristiana.\nE Tu, Madre di Dio, candida pi\u00f9 della neve,\nTu che hai conosciuto e raccolto\nogni sofferenza e ogni sacrificio\ndi tutti gli Alpini caduti,\ntu che conosci e raccogli ogni anelito\ne ogni speranza\ndi tutti gli Alpini vivi ed in armi.\nTu benedici e sorridi ai nostri Battaglioni\ne ai nostri Gruppi.\nCos\u00ec sia.\nIncarichi di Curia.\nDopo aver retto per dieci anni l'ordinariato militare d'Italia, lasci\u00f2 l'incarico per raggiunti limiti di et\u00e0 (65 anni), quale generale di corpo d'armata, il 27 ottobre 1981.\nNel 1982 Giovanni Paolo II, per le sue doti di organizzatore, lo nomin\u00f2 presidente della Commissione dell'Anno Santo Straordinario del 1983 e successivamente alla fine dell'Anno Santo lo nomin\u00f2 presidente della Pontificia Commissione di Archeologia Sacra, incarico che ricopr\u00ec fino alla sua morte, avvenuta per attacco cardiaco nella clinica romana \"Mater Dei\", il 28 ottobre, due giorni dopo aver compiuto il 75\u00ba anno di et\u00e0, termine del suo incarico in Curia per raggiunti limiti di et\u00e0.\nMorte.\nIl suo funerale fu celebrato nella chiesa di San Roberto Bellarmino ai Parioli, dove molti anni prima fu consacrato arcivescovo, e fu presieduto dal suo caro amico il cardinale Antonio Innocenti, insieme ad un folto gruppo di arcivescovi e vescovi tra i quali Luigi Poggi e Giovanni Marra. Un drappello di Lancieri di Montebello al termine della funzione rese gli onori militari di rito. Successivamente la salma part\u00ec per Torino per essere tumulata nella tomba di famiglia nel cimitero di Piov\u00e0 Massaia, ove nella parrocchia di San Giorgio, Angelo Sodano, non ancora segretario di Stato e cardinale, presiedette il rito funebre con il clero torinese guidato dall'arcivescovo di Torino cardinale Giovanni Saldarini.\nFu co-consacrante, assieme al cardinale Agostino Casaroli ed all'allora arcivescovo Luigi Poggi, del vescovo romeno Ioan Robu, in seguito arcivescovo di Bucarest.\nGenealogia episcopale.\nLa genealogia episcopale \u00e8:"}
{"id": "1692338", "revid": "1543377", "url": "https://it.wikipedia.org/wiki?curid=1692338", "title": "Grolla", "text": "La grolla \u00e8 una particolare coppa (o calice) da vino in legno, con gambo corto e chiusa da coperchio, tradizionale della Valle d'Aosta. Solitamente \u00e8 realizzata al tornio e rifinita con intagli a mano. Il legno pi\u00f9 utilizzato \u00e8 quello di noce seguito da quello di acero, variet\u00e0 che conferiscono un sapore particolare al contenuto senza il rischio che la coppa si spacchi per il calore. \nUna volta utilizzata solo per bere in compagnia a turno (\"\u00e0 la ronde\"), essa \u00e8 oggi prevalentemente prodotta come souvenir, come trofeo, come oggetto da collezionismo, ma trova impiego anche come simbolo, in chiave pedagogica, nei giochi da tavolo valdostani. Il nome e la forma ne hanno fatto accostare le origini al graal.\nNon va confusa con la coppa dell'amicizia, che invece \u00e8 pi\u00f9 bassa e larga e ha diversi \"beccucci\" affinch\u00e9 pi\u00f9 persone possano bere ognuna dal proprio. I due diversi tipi di coppa sono utilizzati, di solito, per il caff\u00e8 alla valdostana.\nStoria.\nLa diffusione del vocabolo, che \u00e8 ancora in uso nelle regioni situate intorno ai valichi alpini del Piccolo e Gran San Bernardo, ha fatto ipotizzare che questo particolare calice e l'abitudine di bere \"\u00e0 la ronde\" (a turno) siano stati importanti dalla Borgogna, per cui \"grolla\" costituirebbe un prestito linguistico. Il termine, tuttavia, \u00e8 propriamente una variante di un sostantivo latino, \u00ab\"gradalis\"\u00bb (vassoio per vivande) o \u00ab\"cratalis\"\u00bb (calice), da cui, secondo alcuni, deriverebbe anche la parola - tipica della lingua d'o\u00efl - \u00ab\"grauus\"\u00bb, che si declina in \u00ab\"graal\"\u00bb.\nL'usanza di bere in compagnia da un unico calice ha origini ben pi\u00f9 lontane: diffusa presso i greci dell'et\u00e0 omerica, presso i romani e presso gli ebrei, \u00e8 stata santificata durante l'ultima Cena, diventando un rito. In passato anche la grolla rivestiva carattere simbolico se, durante la bevuta, mentre si passavano la coppa i convitati usavano scambiarsi frasi augurali e propiziatorie, invocando la benevolenza e la protezione divina. Tale carattere \u00e8 rimasto nella tradizione: tra le famiglie valdostane la grolla veniva infatti usata solo nelle grandi occasioni, accuratamente conservata tanto da assumere le vesti di preziosa reliquia da tramandare di padre in figlio.\nLa grolla si \u00e8 poi andata progressivamente configurando come simbolo di amicizia, poich\u00e9 l'atto di bere a turno tramite essa rinsalderebbe, secondo le consuetudini valdostane, i legami tra le persone. Non a caso ha trovato spazio anche nel settore ludico. In Valle d'Aosta esiste, infatti, una variante del gioco dell'oca, che prende il nome di \u00abgioco della grolla\u00bb: la coppa sostituisce l'oca, nella funzione di pedina, e la trama \u00e8 tutta incentrata sulla conoscenza della regione, delle sue caratteristiche e delle sue tradizioni, offrendo al gioco stesso, adatto a tutte le et\u00e0, anche una valenza pedagogica.\nDal 1953 le \u00e8 derivato maggior prestigio, nell'ambito della lingua italiana contemporanea, grazie alle grolle d'oro, i celebri riconoscimenti del cinema italiano consegnati annualmente a Saint-Vincent.\nCaratteristiche.\nEsternamente si presenta in una variet\u00e0 di modelli, dagli esemplari semplicemente torniti di linea pura ed elegante, agli esemplari estremamente elaborati e decorati. I legni pi\u00f9 usati sono l'acero e il noce, ma soprattutto in passato erano pi\u00f9 diffusi gli esemplari in melo e in pero. Le dimensioni della grolla variano in rapporto alla capacit\u00e0 di contenimento, che pu\u00f2 arrivare fino a due litri.\nAl pari del suo nome, anche la forma a graal ricorda il calice dell'Ultima Cena, che veniva ricercato invano in Europa e Terra santa dai crociati e dai cavalieri della Tavola Rotonda e veniva immortalato nei versi dei trovatori del ciclo bretone.\nDal medioevo, quando la grolla si presentava come un prezioso calice d'argento lavorato a sbalzo e cesellato, peculiare delle ricche tavole dei signori, \u00e8 passata gradualmente, perdendo i manici e fabbricata in legno, materiale pi\u00f9 povero e quindi alla portata di tutti, ad un uso generalizzato in Valle d'Aosta, dove \u00e8 diventata un oggetto tanto radicato da essere parte integrante del patrimonio artistico, folkloristico e culturale della regione.\nLa grolla era tanto pi\u00f9 sfarzosa e decorata quanto maggiori erano le possibilit\u00e0 del proprietario. Di tutti gli esemplari giunti sino a noi, quelli pi\u00f9 elaborati e decorati sono risalenti all'epoca rinascimentale.\nLa grolla rimane oggi fra i soggetti pi\u00f9 trattati dagli artigiani valdostani che, ispirandosi ai modelli antichi, la elaborano secondo il proprio gusto e sensibilit\u00e0."}
{"id": "1692349", "revid": "119713056", "url": "https://it.wikipedia.org/wiki?curid=1692349", "title": "La favola del figlio cambiato", "text": "La favola del figlio cambiato \u00e8 una composizione favolistica scritta da Luigi Pirandello dall'estate del 1930 a quella del 1932. Ripresa dalla novella \"Il figlio cambiato\" (1902) la favola fu rappresentata per la prima volta con la musica di Gian Francesco Malipiero nel gennaio del 1934 a Braunschweig.\nTrama.\nNel ricordo delle favole ascoltate da bambino Pirandello rintraccia motivi di grande umanit\u00e0 mescolata ad antiche superstizioni contadine.\nLe Streghe durante la notte volano a cambiare i figli. Ad una madre sostituiscono il sano e paffuto figlioletto con uno malaticcio e deforme. La madre disperata corre da Vanna Scoma, una fattucchiera del paese per sapere come riprendersi il figlio. La maga ha saputo che il figlio trafugato \u00e8 stato portato al palazzo di un re e potr\u00e0 essere allevato e cresciuto tra il lusso e gli agi se lei si prender\u00e0 cura con affetto del bimbo deforme.\nNonostante abbia un trattamento regale per\u00f2 il figlio cambiato si sente infelice e malato nell'anima; decide quindi di tornare al paese dove vive la madre. Finalmente sentir\u00e0 la gioia di vivere e rimarr\u00e0 con la madre ritrovata."}
{"id": "1692350", "revid": "1935652", "url": "https://it.wikipedia.org/wiki?curid=1692350", "title": "Luigi Maffeo", "text": "Biografia.\nFiglio di un calzolaio, si afferm\u00f2 nel mondo degli studi, ottenendo tre lauree, (in lettere, giurisprudenza e diritto canonico) e diventando assistente di diritto ecclesiastico presso l'Universit\u00e0 di Torino, oltre che libero docente di diritto canonico.\nCompie gli studi nel seminario di Biella e il 25 giugno 1938 viene ordinato sacerdote. Fino al 1940 \u00e8 viceparroco di Lessona e per i due anni successivi segretario del vescovo di Biella Carlo Rossi. Assistente diocesano della Giovent\u00f9 Cattolica fino al 1945, ricopre l'incarico di vicedirettore del seminario di Biella divenendone poi rettore dal 1945 al 1955.\nDal 1955 al 1960 \u00e8 rettore del Santuario di Oropa lasciando dietro di s\u00e9 un'impronta indelebile del suo fervido operato.\nIn seguito, data la sua competenza in materia giuridica, venne nominato vice presidente del tribunale ecclesiastico piemontese.\nIl 2 ottobre 1965, all'et\u00e0 di 50 anni entr\u00f2 solennemente nella parrocchia di San Paolo di Biella.\nMantenne questo incarico fino alla consacrazione episcopale il 6 marzo 1966.\nA causa del ritiro dell'ordinario Arrigo Pintonello, venne designato nuovo ordinario militare da papa Paolo VI e nominato dal governo italiano, con l'automatica promozione a generale di corpo d'armata, che tenne fino alla sua scomparsa.\nGenealogia episcopale.\nLa genealogia episcopale \u00e8:"}
{"id": "1692352", "revid": "122706117", "url": "https://it.wikipedia.org/wiki?curid=1692352", "title": "Pressione intracranica", "text": "Per pressione intracranica (ICP) si intende la pressione all'interno del cranio e quindi nel tessuto cerebrale e nel liquido cerebrospinale. L'organismo possiede diversi meccanismi per mantenere questa pressione stabile, con valori del liquido cerebrospinale che variano di 1 mmHg negli adulti sani, grazie all'equilibrio tra produzione e assorbimento dello stesso. \u00c8 stato dimostrato che la pressione del liquor pu\u00f2 essere influenzata da cambiamenti improvvisi della pressione intratoracica durante la tosse (pressione intra-addominale) e per mezzo della manovra di Valsalva. L'ICP viene misurata in millimetri di mercurio (mmHg) e, a riposo, \u00e8 normalmente tra i 7 e 15 mmHg in un adulto in posizione supina, mentre diventa negativa (in media -10 mmHg) in ortostatismo. L'evolversi della pressione intracranica viene solitamente attribuita a modifiche al volume di una o pi\u00f9 strutture contenute nel cranio.\nL'ipertensione endocranica, \u00e8 una patologia in cui si riscontra un aumento della pressione nel cranio: dai normali 7\u201315\u00a0mm Hg a valori superiori a 20\u201325\u00a0mm Hg, il valore soglia per cui vi \u00e8 la necessit\u00e0 di ricorrere ad un trattamento per ottenere la sua riduzione.\nL'ipotesi di Monro-Kellie.\nLa relazione tra pressione-volume tra la pressione intracranica e il volume di liquor, sangue e tessuto cerebrale \u00e8 conosciuta come ipotesi Monro-Kellie.\nTale teoria afferma che la scatola cranica sia incomprimibile e il volume all'interno del cranio sia un volume fisso. Il cranio e i suoi componenti interni (sangue, liquor, e tessuto cerebrale) creano uno stato di equilibrio di volume, tale che l'aumento di uno di essi deve essere compensato da una diminuzione del volume di un altro.\nI principali componenti che fungono da compensatori sono il liquido cefalorachidiano e, in misura minore, il sangue. Questi compensatori rispondono agli aumenti di volume dei restanti elementi intracranici. Ad esempio, un aumento del volume di una lesione (es. ematoma epidurale) sar\u00e0 compensato dallo spostamento verso il basso del liquor e del sangue venoso. Questi meccanismi compensatori sono in grado di mantenere un normale pressione intracranica per qualsiasi variazione di volume inferiore a circa 100-120 mL.\nIpertensione intracranica.\nUno degli aspetti pi\u00f9 dannosi di un trauma cerebrale \u00e8 l'instaurarsi di una pressione intracranica elevata. L'ipertensione intracranica molto probabilmente causer\u00e0 gravi danni. Pressioni intracraniche elevate sono di solito fatali se prolungate nel tempo, tuttavia i bambini possono tollerare pressioni elevate per periodi pi\u00f9 lunghi. Un aumento della pressione, causate da ematomi intracranici o da edema cerebrale, possono schiacciare il tessuto cerebrale, spostare alcune strutture, contribuire all'instaurarsi di una condizione di idrocefalo, causare una ernia cerebrale e limitare l'afflusso di sangue al cervello, nel caso in cui la pressione intracranica superi la pressione delle arterie cerebrali. Questa compressione \u00e8 risolta dalla Reazione di Cushing. Questa condizione pu\u00f2 essere causa di una bradicardia riflessa.\nIpotensione intracranica.\n\u00c8 anche possibile che la pressione endocranica scenda sotto i livelli normali, nonostante l'ipertensione sia un segno molto pi\u00f9 comune (e ben pi\u00f9 grave). I sintomi per entrambe le condizioni sono spesso gli stessi.\nL'ipotensione intracranica spontanea pu\u00f2 verificarsi a seguito di una perdita occulta di liquido cefalorachidiano verso un'altra cavit\u00e0 del corpo. Pi\u00f9 comunemente, una diminuzione della pressione \u00e8 dovuto all'esecuzione di una puntura lombare o di altre procedure mediche che coinvolgono il cervello o il midollo spinale. Esistono varie tecnologie di imaging biomedico che possono aiutare ad identificare la causa della diminuzione della pressione intracranica. Spesso, la condizione \u00e8 comunque autolimitante, soprattutto se \u00e8 il risultato di una procedura medica. Se una ipotensione intracranica persistente \u00e8 il risultato di una puntura lombare, un \"blood patch\" pu\u00f2 essere applicato per sigillare il sito di perdita del liquor. Sono stati proposti anche vari trattamenti medici, tuttavia solo la somministrazione endovenosa di caffeina e teofillina ha dimostrato di essere particolarmente efficace."}
{"id": "1692361", "revid": "122383536", "url": "https://it.wikipedia.org/wiki?curid=1692361", "title": "Provincia del Canada", "text": "La provincia del Canada o \"provincia unita del Canada\" fu una colonia britannica del Nord America dal 1841 al 1867. La sua formazione riflette le raccomandazioni formulate da John Lambton, primo conte di Durham, nella relazione sugli affari del Nord America Britannico in seguito alla ribellione del 1837.\nLa provincia del Canada cess\u00f2 di esistere con la creazione della Confederazione canadese il 1\u00ba luglio 1867 quando fu divisa nelle odierne province canadesi dell'Ontario e Qu\u00e9bec.\nStoria.\nPrima del 1841 il territorio corrispondente alla parte meridionale dell'Ontario apparteneva alla colonia britannica della provincia dell'Alto Canada, mentre la parte meridionale del Qu\u00e9bec, del Labrador e Terranova appartenevano alla colonia della provincia di Basso Canada. Una delle principali differenze culturali tra Alto e Basso Canada fu la lingua. L'Alto Canada era principalmente anglofono, mentre il Basso Canada prevalentemente francofono. Con l'Atto d'Unione del 23 luglio 1840, approvato dal parlamento britannico e promulgato dalla Corona il 10 febbraio 1841, ci fu la fusione delle due colonie, l'abolizione delle assemblee legislative delle due vecchie colonie e la loro sostituzione con un unico parlamento coloniale.\nNonostante che questo nuovo parlamento mantenesse un'eguale rappresentativit\u00e0 delle due vecchie colonie, le elezioni nell'ex Basso Canada furono viziate da una forte discriminazione nei confronti della maggioranza francofona. Infatti, buona parte del potere si concentr\u00f2 nelle mani della minoranza anglofona, la quale sfruttando la mancanza della segretezza del voto, spesso intimid\u00ec gli elettori.\nI territori precedentemente compresi nell'Alto Canada furono denominati come Canada dell'Ovest, mentre l'area che comprendeva il Basso Canada fu denominata Canada dell'Est. Dopo che il Parlamento britannico, il 1\u00ba luglio 1867, approv\u00f2 il British North America Act la provincia del Canada cess\u00f2 di esistere e si costitu\u00ec la Confederazione canadese. Successivamente, il Canada dell'Est e dell'Ovest vennero rinominati con il nome di Qu\u00e9bec e Ontario rispettivamente.\nCapitali.\nLa posizione della citt\u00e0 capitale della provincia del Canada cambi\u00f2 ben sei volte nei 26 anni di storia della colonia. In particolare la capitale fu spostata da Montr\u00e9al a Toronto nel 1849, quando, in seguito a degli scontri venne bruciato il parlamento a Montreal. Nel 1857 la Regina Vittoria scelse Ottawa come capitale. Venne avviata la costruzione degli attuali edifici parlamentari che furono ultimati nel 1865, giusto in tempo per ospitare l'ultima sessione del parlamento della provincia del Canada prima della Confederazione.\nLa cronologia fu:"}
{"id": "1692363", "revid": "1833487", "url": "https://it.wikipedia.org/wiki?curid=1692363", "title": "Marianna Morandi", "text": "Biografia.\n\u00c8 la secondogenita del cantante e attore Gianni Morandi e dell'attrice Laura Efrikian (la primogenita Serena visse solo poche ore), nonch\u00e9 sorella maggiore del cantante Marco.\nAncora bambina debutta come cantante nel brano \"Sei forte pap\u00e0\", inciso da suo padre nel 1976 con l'altro bambino che \u00e8 Andrea Zambrini, figlio dell'autore della musica Bruno Zambrini, il cui altro figlio, che \u00e8 Alessandro, era la voce solista di La canzone di Charlotte, ma i coristi erano gli attuali giornalisti Gianmarco Trevisi e Maddalena Santucci del Giornale Radio Rai (che facevano parte dei Piccoli Cantori di Milano).\nSi diploma presso l\"'Accademia Nazionale d'Arte Drammatica\" di Roma.\nInizia la carriera di attrice teatrale, nel \"Don Giovanni\" di Moli\u00e8re per la regia di Glauco Mauri, ne \"L'avaro\" di Moli\u00e8re, per la regia di Giulio Bosetti e in \"Risiko\" di Francesco Apolloni per la regia di Pino Quartullo.\nRecita poi nelle miniserie tv di Canale 5 \"La forza dell'amore\" (1998), al fianco del padre Gianni e dell'attrice Elena Sofia Ricci (che suscita qualche polemica per una scena con un bacio in bocca tra padre e figlia), e \"Le madri\" del 1999, regia di Angelo Longoni che la diriger\u00e0 anche in \"Un anno a primavera\" (2005), miniserie tv di Rai 2, con Giorgio Pasotti e Nicoletta Romanoff.\nNel sociale.\nDal 2011 \u00e8 testimonial AISM nella campagna \"La gardenia dell'AISM\".\nVita privata.\n\u00c8 stata legata sentimentalmente per nove anni (dal 1993 al 2002) al cantautore Biagio Antonacci, con il quale ha avuto due figli.\nApparizioni musicali.\nNel 1995 compare nella canzone \"Lavorer\u00f2 (album edit)\", di Biagio Antonacci in una strofa rap."}
{"id": "1692369", "revid": "2301", "url": "https://it.wikipedia.org/wiki?curid=1692369", "title": "Disestesia", "text": "La disestesia \u00e8 in campo medico un effetto comune che scaturisce quando si manifesta una lesione al livello del midollo spinale; viene definita anche come allucinazione tattile.\nSintomatologia.\nFra i sintomi che le persone asseriscono si osservano dolore, fastidio, bruciore, sensazione di un corpo estraneo dentro la pelle soprattutto aghi o vetro. Talora la disestesia si percepisce come una sorta di amplificazione della sensibilit\u00e0 della zona interessata, la quale, quando pure leggermente sfiorata, procura al soggetto affetto un disturbo sensorio di diversa natura e di ampiezza eccessiva rispetto alle caratteristiche obiettive ed all'effettiva entit\u00e0 dello stimolo.\nTipologia.\nLa forma descritta pi\u00f9 frequentemente \u00e8 la disestesia da bruciore.\nTerapia.\nAttualmente si stanno effettuando degli studi dove tale sintomo viene trattato con la gabapentin, un antiepilettico, ma i risultati di tale somministrazione sono ancora incerti."}
{"id": "1692375", "revid": "104458", "url": "https://it.wikipedia.org/wiki?curid=1692375", "title": "Rob Boyd", "text": "Biografia.\nCarriera sciistica.\nSpecialista delle gare veloci attivo subito dopo l'epoca dei Crazy Canucks, Rob Boyd ottenne il suo primo piazzamento di rilievo il 14 dicembre 1985 nella discesa libera di Coppa del Mondo disputata in Val Gardena (10\u00ba). Nella stagione seguente ottenne la sua prima vittoria, nonch\u00e9 primo podio, in Coppa del Mondo sul medesimo tracciato della Saslong, il 13 dicembre 1986, ed esord\u00ec ai Campionati mondiali: nella rassegna iridata di Crans-Montana 1987 si classific\u00f2 5\u00ba nella discesa libera.\nIl 12 dicembre 1987 vinse nuovamente la discesa libera di Coppa del Mondo della Val Gardena e ai XV Giochi olimpici invernali di , sua unica presenza olimpica, si classific\u00f2 16\u00ba nella discesa libera, 22\u00ba nel supergigante e non complet\u00f2 la combinata. L'anno dopo prese parte ai Mondiali di Vail 1989, dove si piazz\u00f2 11\u00ba nella discesa libera, e vinse la sua terza e ultima gara in Coppa del Mondo, sulle nevi di casa di Whistler il 25 febbraio.\nIl 12 gennaio 1991 colse il suo ultimo podio in Coppa del Mondo, nella discesa libera della Streif di Kitzb\u00fchel (3\u00ba); ai successivi Mondiali di Saalbach-Hinterglemm 1991 fu 14\u00ba nella discesa libera, mentre a quelli di Morioka 1993 nella medesima specialit\u00e0 fu 25\u00ba. Anche ai Mondiali di Sierra Nevada 1996, suo congedo iridato, gareggi\u00f2 solo nella discesa libera, piazzandosi al 28\u00ba posto. Si ritir\u00f2 dalle competizioni al termine della stagione 1996-1997 e il suo ultimo piazzamento di rilievo fu il 3\u00ba posto ottenuto da Boyd nella discesa libera dei Campionati canadesi 1997, il 22 marzo a Rossland.\nCarriera da allenatore.\nDopo il ritiro \u00e8 divenuto allenatore nei quadri della Federazione sciistica del Canada.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
{"id": "1692379", "revid": "1793900", "url": "https://it.wikipedia.org/wiki?curid=1692379", "title": "Territorio di Stikine", "text": "Il Territorio di Stikine (comunemente solo \"Stickeen\" nel XIX secolo), fu un territorio localizzato nel Nord America britannico esistito dal 19 luglio 1862 al luglio dell'anno successivo. La \"Corsa all'oro\" verso l'Alaska aveva attratto coloni nella regione, le autorit\u00e0 britanniche ritennero consigliabile staccare la regione dalle terre della Compagnia della Baia di Hudson. Il nuovo territorio, dal nome del fiume Stikine, era sotto la responsabilit\u00e0 del Governatore della Columbia Britannica e sotto le sue leggi e tribunali.\nSolo un anno pi\u00f9 tardi fu deciso che la regione, assieme alle Isole Regina Carlotta, venisse assegnata alla Columbia Britannica. L'area al di sopra del 60\u00ba parallelo fu fusa invece al Territori del Nord-Ovest di allora."}
{"id": "1692380", "revid": "1372005", "url": "https://it.wikipedia.org/wiki?curid=1692380", "title": "Reggia di Valcasotto", "text": "Il Castello Reale di Casotto, sito nel comune di Garessio (CN) alle pendici del Bric Mindino a 1.090 m di quota, nasce nell'XI secolo come certosa dedicata a san Brunone. Nel corso dei secoli sub\u00ec diversi saccheggi ed incendi che ne modificarono la struttura, il cui impianto attuale fu realizzato fra XVI e XVII secolo. La facciata in pietra grigia fu realizzata a met\u00e0 del XVIII secolo, su progetto dell'architetto Bernardo Antonio Vittone.\nStoria.\nNel 1803 dopo la discesa in Italia delle truppe napoleoniche che, per occupare l'edificio ne danneggiarono in maniera importante la parte posteriore, l'Ordine dei certosini venne sciolto e la struttura venduta a privati, per passare nel 1837 fra le residenze di casa Savoia, acquistata da Carlo Alberto, che utilizz\u00f2 il palazzo come residenza reale estiva e suo figlio Vittorio Emanuele II vi soggiorn\u00f2 durante diverse battute di caccia. La venaria reale di Valcasotto fu venduta, nel 1881 da re Umberto I a privati.\nDel complesso restano il corpo centrale e le due ali laterali (all'interno del quale troviamo diverse sale, la cucina e la cappella) che circondano il cortile porticato che si affaccia sul fiume, della parte posteriore oggi restano soltanto alcune tracce.\nNel 2000 la reggia \u00e8 di propriet\u00e0 della Regione Piemonte. Dopo dodici anni di chiusura, il 15 agosto 2020 il Castello ha ospitato il Concerto di Ferragosto RAi; il 16 agosto 2020 il castello \u00e8 stato riaperto al pubblico. \u00c8 possibile visitare l'ala nord del castello, completamente arredata, la cappella reale e la torre campanaria, oltre all'area archeologica con le rovine dell'antica chiesa e del convento.\nIl complesso garessino fa parte del circuito dei \"Castelli Aperti\" del basso Piemonte."}
{"id": "1692387", "revid": "599013", "url": "https://it.wikipedia.org/wiki?curid=1692387", "title": "Belgod\u00e8re", "text": ""}
{"id": "1692398", "revid": "1873017", "url": "https://it.wikipedia.org/wiki?curid=1692398", "title": "Campionati europei di karate 1999", "text": "La 34\u00aa edizione del campionato europeo di karate si \u00e8 svolta a Calcide sull'isola di Eub\u00e8a dal 21 al 23 maggio 1999."}
{"id": "1692401", "revid": "450700", "url": "https://it.wikipedia.org/wiki?curid=1692401", "title": "Sopravvivenza", "text": ""}
{"id": "1692403", "revid": "155634", "url": "https://it.wikipedia.org/wiki?curid=1692403", "title": "Pugilato ai Giochi della XXVIII Olimpiade - Pesi mosca", "text": "La categoria dei Pesi mosca \u00e8 stata la seconda categoria per peso ad Atene 2004, limitata agli atleti di peso inferiore a 51\u00a0kg.\nHanno partecipato 28 atleti."}
{"id": "1692408", "revid": "767487", "url": "https://it.wikipedia.org/wiki?curid=1692408", "title": "Canoa/kayak ai Giochi della XXVIII Olimpiade - C1 500 metri maschile", "text": "Batterie.\nHanno partecipato alle batterie di qualificazione 19 atleti: i primi delle tre batterie si sono qualificati direttamente per la finale, mentre i restanti 16 hanno disputato le semifinali.\n24 agosto 2004\nSemifinali.\nI primi tre atleti di ogni semifinale si sono qualificati per la finale, raggiungendo i tre gi\u00e0 qualificati.\n26 agosto 2004\nFinale.\n28 agosto 2004"}
{"id": "1692411", "revid": "767487", "url": "https://it.wikipedia.org/wiki?curid=1692411", "title": "Bobby Z - Il signore della droga", "text": "Bobby Z - Il signore della droga (\"The Death and Life of Bobby Z\") \u00e8 un film del 2007 diretto da John Herzfeld con protagonisti Paul Walker, Laurence Fishburne, Olivia Wilde, Joaquim de Almeida. Il film \u00e8 tratto dal romanzo \"La leggenda di Bobby Z\" di Don Winslow.\nTrama.\nTim Kearney \u00e8 un ex marine finito in galera, dove peggiora la sua situazione a causa di una rissa. Dietro le sbarre viene contattato da Tad Grusza, un agente della Dea che gli chiede di impersonare Bobby Z, uno spacciatore di marijuana di medio taglio collegato al boss del narcotraffico messicano Don Huertero. Tim si ritrova ben presto scambiato con il partner di Tad, preso prigioniero da Don, e finisce oltreconfine dove allaccia un buon rapporto con la ex di Bobby Z, Elizabeth, e con suo figlio undicenne Kit."}
{"id": "1692415", "revid": "767487", "url": "https://it.wikipedia.org/wiki?curid=1692415", "title": "Agar (nome)", "text": "Origine e diffusione.\nNome di tradizione biblica, di scarsa diffusione nella cultura moderna; \u00e8 presente nell'Antico Testamento, dove Agar \u00e8 una schiava egizia di Sara; rimasta incinta di Abramo, a cui partorisce il figlio Ismaele, viene scacciata nel deserto per ordine di Sara, dove lei e il bambino vengono soccorsi da un angelo.\nDeriva, tramite il latino \"Agar\" e il greco \u0391\u03b3\u03b1\u03c1 (\"Agar\"), dal nome ebraico \u05d4\u05b8\u05d2\u05b8\u05e8 (\"H\u0101gar\"), la cui etimologia non \u00e8 del tutto chiara; viene spesso ricondotto ad un verbo ebraico che significa \"fuggire\", dando quindi al nome il significato di \"fuga\" oppure di \"fuggitiva\", oppure a un altro verbo che vuol dire \"trascinare via\", o ancora a una parola che significa \"forestiera\", \"straniera\"; non \u00e8 tuttavia impossibile che il nome abbia origini egizie, ormai indecifrabili.\nOnomastico.\nL'onomastico si pu\u00f2 festeggiare il 1\u00ba novembre, giorno di Ognissanti, poich\u00e9 il nome non possiede santa patrona ed \u00e8 quindi adespota."}
{"id": "1692416", "revid": "729019", "url": "https://it.wikipedia.org/wiki?curid=1692416", "title": "Nuoto ai Giochi della XXV Olimpiade - 50 metri stile libero maschili", "text": "La gara dei 50 metri stile libero maschili dei Giochi di Barcellona 1992 \u00e8 stata disputata il 30 luglio. La competizione si \u00e8 svolta un due turni: le batterie di qualificazione e le finali \"A\" e \"B\". Sono stati iscritti 76 atleti provenienti da 51 nazioni.\nLa gara ha visto prevalere Aleksandr Popov, che ha stabilito il nuovo record olimpico in 22\"09, superando in finale il detentore del titolo Matt Biondi e Tom Jager, argento a Seul 1988."}
{"id": "1692417", "revid": "1745361", "url": "https://it.wikipedia.org/wiki?curid=1692417", "title": "Pelagonte", "text": "Nella mitologia greca, Pelagonte \u00e8 il nome di diversi personaggi che parteciparono alla guerra di Troia.\nIl mito.\nSotto tale nome ritroviamo:"}
{"id": "1692419", "revid": "729019", "url": "https://it.wikipedia.org/wiki?curid=1692419", "title": "Petar Bojovi\u0107", "text": "Serv\u00ec con il grado di voivoda (feldmaresciallo) durante le guerre balcaniche e durante la prima e la seconda guerra mondiale.\nBiografia.\nPartecip\u00f2 alle guerre serbo-ottomane dal 1876 al 1878 come cadetto della scuola di artiglieria ed in tutte le guerre che videro coinvolta la Serbia all'inizio del XX secolo.\nDurante le guerre balcaniche fu il capo di stato maggiore della prima armata serba, ottenendo notevoli vittorie nella battaglia di Kumanovo (durante la prima guerra balcanica) e di Bregalnica (durante la seconda guerra balcanica). Prese parte ai negoziati di pace con la Turchia (tenuti a Londra nel 1913) come esperto militare della delegazione serba.\nDurante la prima guerra mondiale la sua prima armata soffr\u00ec numerose perdite nella battaglia della Drina, riuscendo tuttavia a fermare l'avanzata austro-ungarica; Bojovi\u0107 venne ferito durante la battaglia, venendo sostituito al comando da \u017divojin Mi\u0161i\u0107. Nel gennaio 1916 sostitu\u00ec il capo di stato maggiore Radomir Putnik che era stato portato dai propri soldati nella citt\u00e0 di Scutari. Mantenne la posizione fino al giugno 1918, dimettendosi per contrasti con i generali alleati sulla necessit\u00e0 di allargare il fronte di Salonicco. Ripreso il comando della prima armata, partecipando allo sfondamento del fronte ed all'avanzata nel territorio occupato; il suo contributo gli valse la nomina di conte il 26 settembre 1918.\nDivenne capo di stato maggiore nel 1921, ritirandosi dal servizio attivo l'anno successivo. All'inizio della seconda guerra mondiale venne nominato assistente del capo di stato maggiore, anche se non partecip\u00f2 ad episodi bellici a causa dell'et\u00e0 avanzata."}
{"id": "1692425", "revid": "857769", "url": "https://it.wikipedia.org/wiki?curid=1692425", "title": "Gennadi Prigoda", "text": ""}
{"id": "1692428", "revid": "1745361", "url": "https://it.wikipedia.org/wiki?curid=1692428", "title": "Panopeo", "text": "Panopeo () \u00e8 un personaggio della mitologia greca, uno dei personaggi citati nell'Iliade di Omero.\nMitologia.\nFratello gemello di Criso e figlio di Foco, era il padre di Epeo, ma si discute se sia stato colui che progett\u00f2 il cavallo di legno, oppure sia stato un omonimo, anche per via del fatto che durante il racconto non ebbe a mostrare una grande intelligenza."}
{"id": "1692431", "revid": "123510764", "url": "https://it.wikipedia.org/wiki?curid=1692431", "title": "Pantoo", "text": "Nella mitologia greca, Pantoo o Panto, figlio di Otriade, era il nome di uno dei personaggi presenti nella guerra di Troia, nata per colpa del rapimento di Elena effettuato da Paride (figlio del re troiano Priamo) ai danni di Menelao, il marito e sovrano acheo. Si fa riferimento a Pantoo quando si parla di Euforbo, probabilmente suo figlio. La guerra fra i due regni viene raccontata da Omero \nnell'Iliade.\nMitologia.\nNell'Iliade.\nPantoo era il sacerdote troiano di Apollo ai tempi di re Priamo, ma sembra che fosse greco di nascita. Servio Mario Onorato racconta che quando Priamo era da poco divenuto re della citt\u00e0 dopo la sua distruzione da parte di Eracle, credendo che la conquista della citt\u00e0 fosse dovuta alla sua infausta ubicazione e non alla collera degli d\u00e8i mand\u00f2 Antenore a Delfi per chiedere alla Pizia se avrebbe dovuto costruire la cittadella sulle fondamenta della citt\u00e0 distrutta. Si dice per\u00f2 che Pantoo, che era sacerdote di Apollo a Delfi, fosse di una tale avvenenza che l\u2019amico di Priamo, scordatosi della sua missione, si innamor\u00f2 di lui e lo port\u00f2 con s\u00e9 a Troia. Per rimediare all'offesa fatta all'oracolo di Delfi, il re elesse Pantoo sacerdote del tempio di Apollo a Troia.\nSecondo Omero, egli non prese parte alla guerra di Troia, essendo gi\u00e0 avanti negli anni, ma vi combatterono diversi suoi figli fra cui Polidamante (il primogenito), Iperenore, Euforbo. Si presuppone che sua moglie fosse Frontide. Il suo nome viene pronunciato pi\u00f9 volte nel discorso fra Euforbo e Menelao prima del loro combattimento nel libro XVII dell'Iliade. Per discendenza spesso ai nomi dei figli viene affiancato il patronimico \u201cPantoide\". Stando ad alcune fonti postomeriche, Pantoo sarebbe stato tra i fautori della restituzione di Elena a Menelao.\nNell'Eneide.\nPantoo compare in carne e ossa nell\"'Eneide\" di Virgilio. Nella notte della caduta di Troia \u00e8 tra i concittadini che Enea cerca di mettere in salvo. Imbattutisi in un gruppo di soldati achei, molti di loro soccombono, Pantoo compreso."}
{"id": "1692432", "revid": "767487", "url": "https://it.wikipedia.org/wiki?curid=1692432", "title": "Un amore sotto l'albero", "text": "Un amore sotto l'albero (\"Noel\") \u00e8 un film del 2004 diretto da Chazz Palminteri.\nTrama.\nLa storia del film ruota intorno a cinque sconosciuti collegati tra loro da una serie di eventi che accadono alla vigilia di Natale. Rose (Susan Sarandon) \u00e8 un'editrice divorziata che si prende cura della madre affetta dalla malattia di Alzheimer. Nina (Pen\u00e9lope Cruz) e Mike (Paul Walker) sono una giovane coppia in procinto di rompere per via della gelosia di lui. Artie (Alan Arkin) \u00e8 un cameriere anziano, che ripensa ad Angelina, la sua defunta moglie a ogni Natale ed \u00e8 convinto che lei si sia reincarnata in Mike. Infine Jules (Marcus Thomas) \u00e8 un ragazzo che deliberatamente si ferisce le mani per poter passare le feste al pronto soccorso, l'unico posto in grado di riportargli momenti felici della propria infanzia. Alle vicende dei cinque personaggi si aggiunge il misterioso Charlie (Robin Williams) che viene in aiuto di Rose per invitarla a prendersi maggiormente cura di se stessa, piuttosto che preoccuparsi solo degli altri."}
{"id": "1692436", "revid": "729019", "url": "https://it.wikipedia.org/wiki?curid=1692436", "title": "Stepa Stepanovi\u0107", "text": "Serv\u00ec durante le guerre balcaniche e durante la prima guerra mondiale; fu anche ministro della difesa.\nNato vicino a Belgrado, si arruol\u00f2 nell'esercito serbo nel 1874 come cadetto della scuola di artiglieria. Stepanovi\u0107 ottenne diversi successi nella guerra contro i turchi e specialmente nella battaglia di Jedren del marzo del 1913.\nDurante la seconda guerra balcanica le sue truppe vennero schierate nella regione di Ni\u0161.\nAll'inizio della prima guerra mondiale fece le veci del capo di stato maggiore Radomir Putnik; contribu\u00ec ai preparativi bellici ed alla mobilitazione. Al ritorno di Putnik assunse il comando della seconda armata serba. Guid\u00f2 le proprie truppe anche nella vittoriosa battaglia della Cer, dove le sue truppe sconfissero la quinta armata austriaca. Era la prima vittoria alleata della guerra, ed egli venne promosso al grado di voivoda (l'equivalente di un feldmaresciallo). Tra le altre battaglie a cui prese parte ci furono la battaglia della Drina e la battaglia di Kolubara.\nNel 1918 era ancora al comando della seconda armata durante un'offensiva alleata lungo il fronte bulgaro; dopo la capitolazione della Bulgaria (il 29 settembre) l'armata venne dislocata in Bosnia e sull'Adriatico. Nel 1919 divenne comandante in capo dell'esercito serbo."}
{"id": "1692438", "revid": "104458", "url": "https://it.wikipedia.org/wiki?curid=1692438", "title": "Peter Roth (sciatore)", "text": "Atleta polivalente in attivit\u00e0 tra gli anni 1980 e i primi anni 1990, in carriera conquist\u00f2 una vittoria in Coppa del Mondo e sei podi complessivi; fino alla riunificazione tedesca (1990) gareggi\u00f2 per la nazionale tedesca occidentale.\nBiografia.\nCarriera sciistica.\nIl primo piazzamento internazionale di rilievo di Roth fu il 7\u00ba posto ottenuto nella combinata di Coppa del Mondo disputata il 10 gennaio 1981 a Morzine; nella stagione seguente conquist\u00f2 nella medesima specialit\u00e0 il suo primo podio nel circuito, il 3\u00ba posto del 15 gennaio a Bad Wiessee, ed esord\u00ec ai Campionati mondiali e nella rassegna iridata di Schladming, piazzandosi 10\u00ba sempre in combinata. Ai XV Giochi olimpici invernali di , suo debutto olimpico, Roth non riusc\u00ec a portare a termine nessuna delle tre gare cui prese parte, il supergigante, lo slalom gigante e lo slalom speciale. Nella stagione 1990-1991 conquist\u00f2 il suo unico successo in Coppa del Mondo, in slalom speciale l'8 agosto a Mount Hutt, e partecip\u00f2 ai Mondiali di Saalbach-Hinterglemm, piazzandosi 9\u00ba nella medesima specialit\u00e0.\nAi XVI Giochi olimpici invernali di si classific\u00f2 16\u00ba nello slalom speciale e non complet\u00f2 lo slalom gigante, mentre nella stagione successiva sal\u00ec per l'ultima volta sul podio in Coppa del Mondo, il 19 dicembre a Kranjska Gora in slalom speciale (3\u00ba), e prese parte ai suoi ultimi Mondiali: nella rassegna iridata di Morioka si classific\u00f2 8\u00ba nello slalom speciale. L'ultimo piazzamento in Coppa del Mondo di Roth fu il 4\u00ba posto ottenuto nello slalom speciale disputato a Garmisch-Partenkirchen il 6 febbraio 1994; in seguito partecip\u00f2 alle sue ultime Olimpiadi, , senza portare a termine lo slalom speciale. Si conged\u00f2 dalle competizioni disputando lo slalom gigante di San Candido del 2 aprile 1995 valido per i Campionati tedeschi di quell'anno.\nCarriera da allenatore.\nDopo il ritiro divenne allenatore nei quadri della Federazione sciistica della Germania.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "1692465", "revid": "287204", "url": "https://it.wikipedia.org/wiki?curid=1692465", "title": "Gobius", "text": "Gobius \u00e8 un genere di pesci ossei marini e d'acqua dolce appartenente alla famiglia Gobiidae.\nDistribuzione e habitat.\nIl genere \"Gobius\" \u00e8 diffuso nell'Oceano Atlantico orientale compreso il mar Mediterraneo dove \u00e8 molto comune e dove sono diffuse anche alcune specie endemiche e nell'Indo-Pacifico, sia in acque tropicali e subtropicali (dove vive gran parte delle specie) che temperate. Due specie (\"Gobus scorteccii\" e \"Gobius hypselosoma\") sono presenti in acqua dolce, il primo in Somalia e il secondo in Madagascar\nDescrizione.\nHanno l'aspetto tipico dei Gobiidae, con occhi sporgenti dal profilo dorsale del capo, labbra carnose, pinne ventrali unite a formare un organo a ventosa, assenza della linea laterale sul corpo (ma non sul capo) e pinna caudale arrotondata. Si distinguono dagli altri generi della famiglia per differenze nella disposizione dei canali e delle papille sensoriali sul capo e per il numero di raggi nelle pinne.\nTassonomia.\nNel XIX secolo e nella prima met\u00e0 del XX secolo a questo genere venivano attribuite gran parte delle specie della famiglia."}
{"id": "1692470", "revid": "322321", "url": "https://it.wikipedia.org/wiki?curid=1692470", "title": "Cinzano", "text": "Cinzano (\"Cinsan\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nStoria.\nSimboli.\nLo stemma del comune di Cinzano \u00e8 stato concesso con decreto del presidente della Repubblica del 30 ottobre 2008.\nSport.\nA Cinzano esiste una squadra di calcio a 5, l'ASD Cinzano, iscritta nel 2003 al campionato CSI. \nNella stagione 2008-2009 la formazione cinzanese per la prima volta si \u00e8 iscritta in Serie D FIGC, mentre attualmente l'ASD Cinzano gioca in Serie C2 piemontese."}
{"id": "1692474", "revid": "1573940", "url": "https://it.wikipedia.org/wiki?curid=1692474", "title": "Gobiinae", "text": "Gobiinae \u00e8 una sottofamiglia della famiglia dei Gobiidae.\nGeneri.\nLa sottofamiglia Gobiinae comprende oltre 1200 specie, suddivise nei seguenti generi :"}
{"id": "1692475", "revid": "15150141", "url": "https://it.wikipedia.org/wiki?curid=1692475", "title": "Cava (Forl\u00ec)", "text": ""}
{"id": "1692478", "revid": "287204", "url": "https://it.wikipedia.org/wiki?curid=1692478", "title": "Open di Zurigo", "text": "Gli Open di Zurigo erano un torneo WTA di tennis che si \u00e8 tenuto ogni inverno a Zurigo, Svizzera. Classificato come torneo Tier I dal 1993 fino al 2007, nell'ultima edizione che si \u00e8 tenuta nel 2008 \u00e8 stato classificato come un Tier II.\nGli Open di Zurigo si giocavano nell'Hallenstadion, un palasport svizzero che dispone di due campi coperti ed erano svolte le competizioni sia di singolare che di doppio.\nL'albo d'oro contiene nomi di grandissime tenniste che hanno, nella loro carriera, raggiunto anche la testa della classifica mondiale come Justine Henin, Lindsay Davenport, Martina Hingis, Steffi Graf, Venus Williams e Marija \u0160arapova. La giocatrice svizzera Patty Schnyder \u00e8 stata anche lei una detentrice del titolo. L'ultima giocatrice che si \u00e8 fregiata del titolo \u00e8 stata Venus Williams."}
{"id": "1692479", "revid": "767487", "url": "https://it.wikipedia.org/wiki?curid=1692479", "title": "Annapolis (film)", "text": "Annapolis \u00e8 un film del 2006 diretto da Justin Lin e con protagonisti James Franco, Tyrese Gibson, Jordana Brewster, Donnie Wahlberg, Roger Fan e Chi McBride.\nTrama.\nDopo aver insistito numerose volte, Jake Huard realizza il proprio sogno di essere ammesso nella prestigiosa accademia navale di Annapolis. Tuttavia l'ambiente militare \u00e8 ben diverso da come Jake se lo aspettava, tutto basato su rigide regole da rispettare e pregiudizi radicati. Particolarmente aspro \u00e8 poi il rapporto con Cole, suo superiore. Tuttavia Jake non demorde e va avanti per la sua strada per poter diventare un ufficiale.\nEdizione italiana.\nLa direzione del doppiaggio e i dialoghi italiani sono stati curati da Alessandro Rossi per conto della SEFIT-CDC."}
{"id": "1692487", "revid": "72396", "url": "https://it.wikipedia.org/wiki?curid=1692487", "title": "Lattobacilli eterofermentanti", "text": ""}
{"id": "1692488", "revid": "729019", "url": "https://it.wikipedia.org/wiki?curid=1692488", "title": "Scala modulare", "text": "La scala modulare si chiama cos\u00ec perch\u00e9 \u00e8 composta da una serie di moduli che permettono il montaggio della scala in varie posizioni. Il montaggio semplificato rispetto alle scale su misura, i moduli si assemblano tra loro tramite viti e bulloni. \nSi distinguono anche per il costo molto competitivo rispetto alle scale in cemento armato o quelle fatte costruire dal falegname. \nCon questo sistema non c'\u00e8 neanche il problema della progettazione, visto che sono regolabili in fase di montaggio e, fornendo le misure dello spazio a disposizione, tramite il \"configuratore scale\" si pu\u00f2 avere in tempo reale la progettazione ideale della propria scala."}
{"id": "1692489", "revid": "17654", "url": "https://it.wikipedia.org/wiki?curid=1692489", "title": "Notte sul Monte Calvo", "text": ""}
{"id": "1692490", "revid": "767487", "url": "https://it.wikipedia.org/wiki?curid=1692490", "title": "Gobioidei", "text": "Gobioidei \u00e8 un sottordine di Perciformes."}
{"id": "1692495", "revid": "270833", "url": "https://it.wikipedia.org/wiki?curid=1692495", "title": "E3 Harelbeke", "text": "La E3 Harelbeke (ufficialmente \"E3 Saxo Bank Classic\" per motivi di sponsorizzazione e precedentemente nota come \"Harelbeke-Anversa-Harelbeke\", \"E3 Prijs Vlaanderen\", \"E3 Prijs Harelbeke\" e \"E3 BinckBank\") \u00e8 una corsa in linea maschile di ciclismo su strada che si svolge annualmente in marzo attorno alla citt\u00e0 di Harelbeke, in Belgio. \u00c8 una delle cosiddette classiche del pav\u00e9. Dal 2005 ha fatto parte del circuito continentale UCI Europe Tour come evento di classe 1.HC, mentre dal 2012 \u00e8 entrata a far parte del circuito mondiale UCI World Tour.\nLa E3 Harelbeke si svolge l'ultimo venerd\u00ec di marzo e segna l'inizio della settimana ciclistica fiamminga. \u00c8 la seconda di una serie di gare sul pav\u00e9 in Belgio e nord della Francia, che si svolge in un periodo di due settimane dal mercoled\u00ec successivo alla Milano-Sanremo fino alla Parigi-Roubaix. La corsa \u00e8 quella che ricorda maggiormente il Giro delle Fiandre: infatti, con una distanza di poco superiore ai 200\u00a0km, il percorso dell'E3 \u00e8 pi\u00f9 breve del Giro delle Fiandre, ma affronta molte delle stesse stradine e muri delle Ardenne fiamminghe, tanto da essere denominata giornalisticamente il \"Piccolo Giro delle Fiandre\".\nStoria.\nNata nel 1958 come \"Harelbeke-Anversa-Harelbeke\", la corsa fu rinominata nel 1970, quando prese il nome dall'autostrada E3 costruita nello stesso periodo. Fino al 1998 port\u00f2 cos\u00ec il nome di \"E3 Prijs Harelbeke\" prima di assumere la denominazione \"E3 Prijs Vlaanderen\" dal 1999 al 2010. Nel 2011 la corsa ha assunto ufficialmente il nome \"E3 Harelbeke\", per poi passare ai pi\u00f9 recenti \"E3 BinckBank\" (2019) e \"E3 Saxo Bank Classic\" (2021) per ragioni di sponsorizzazione. La gara si disputa otto giorni prima del Giro delle Fiandre, con il quale ha in comune parte del percorso.\nIl record di vittorie spetta al belga Tom Boonen, con cinque successi, quattro dei quali ottenuti consecutivamente dal 2004 al 2007. L'edizione 2008, partita ed arrivata nella piazza del mercato di Harelbeke e lunga 203\u00a0km, ha visto il primo trionfo di un atleta scandinavo, il norvegese Kurt Asle Arvesen.\nPercorso.\nSolitamente lungo poco pi\u00f9 di 200\u00a0km e sempre con partenza e arrivo ad Harelbeke, l'E3 presenta tra i 12 e i 17 muri, salite talvolta con pav\u00e9 brevi e ripide. Si aggiungono alla corsa alcuni settori piastrellati, ma in pianura. I primi 110\u00a0km sono pianeggianti e con alcuni tratti in pav\u00e9 nei pressi di Oudenaarde e Zottegem. Dopo aver raggiunto il punto pi\u00f9 orientale della corsa, a Ninove, viene affrontata la prima salita, il Leberg. Dopo il giro di boa, il Paterberg e Oude Kwaremont sono notoriamente difficili muri dove il gruppo tende a dividersi, mentre il Tiegemberg, l'ultima salita della giornata, arriva a circa 16\u00a0km dal traguardo.\nAlbo d'oro.\n\"Aggiornato all'edizione 2021.\"\nStatistiche.\nVittorie per nazione.\n\"Aggiornato al 2021.\""}
{"id": "1692498", "revid": "1543377", "url": "https://it.wikipedia.org/wiki?curid=1692498", "title": "Kigamboni", "text": "Kigamboni \u00e8 una penisola della Tanzania che si estende nell'Oceano Indiano. Pur appartenendo al territorio della citt\u00e0 di Dar es Salaam, \u00e8 isolata dal centro dal canale di Magogoni Creek, attraversabile solo in traghetto (il percorso via terra \u00e8 lungo circa 30\u00a0km). Appartiene al distretto cittadino di Temeke.\nLa penisola \u00e8 abitata (circa 600.000 abitanti), ma molto meno urbanizzata del resto della citt\u00e0, e costituisce una sorta di oasi naturale nel territorio di Dar es Salaam. La vegetazione comprende palma da cocco e alberi di mango. \u00c8 una meta comune di escursioni e gite per i cittadini di Dar. Una delle localit\u00e0 turistiche pi\u00f9 frequentate della penisola \u00e8 la spiaggia di Kigamboni Beach, nota anche come Blue Beach (\"spiaggia azzurra\"). Fra i servizi offerti a turisti e visitatori c'\u00e8 la possibilit\u00e0 di cavalcare in cammello lungo la spiaggia.\nIl principale insediamento di Kigamboni \u00e8 costituito da un agglomerato di attivit\u00e0 commerciali, attorno al quale si sviluppano una serie di aree residenziali (Mjimwema, Toangoma, Kisota, Gezaulole e Ras Kutani). Sulla costa sorgono complessi residenziali di lusso e strutture alberghiere. Lungo il Magogoni Creek si trovano diverse comunit\u00e0 di pescatori.\nProspettive di sviluppo.\nI collegamenti via traghetto fra Kigamboni e Dar es Salaam sono da tempo considerati insufficienti per le esigenze dei residenti di Kigamboni; la qualit\u00e0 del servizio \u00e8 generalmente incerta, ed episodi come l'affondamento del traghetto \"Usiwe Kupe\" nel 1999 hanno causato gravi disagi alla popolazione.\nNel 1991, il National Social Security Fund (NSSF) ha approvato un progetto per la costruzione di un ponte che dovrebbe collegare Dar es Salaam a Kigamboni. Il ponte sar\u00e0 lungo oltre 500 m, e secondo le stime originali richieder\u00e0 tre anni e mezzo di lavoro e coster\u00e0 circa 46 milioni di dollari. Attualmente il progetto \u00e8 fermo in attesa di finanziatori.\nLa costruzione del ponte avrebbe anche lo scopo di permettere di sfruttare il territorio di Kigamboni per ampliare le infrastrutture della zona industriale e del porto di Dar; in particolare, \u00e8 previsto che Kigamboni venga istituita una Export Processing Zone (EPZ)."}
{"id": "1692502", "revid": "1305772", "url": "https://it.wikipedia.org/wiki?curid=1692502", "title": "Instituci\u00f3n Libre de Ense\u00f1anza", "text": "L'Istituto di Libero Insegnamento, alias Instituci\u00f3n libre de Ense\u00f1anza alias ILE, \u00e8 stata un'importante istituzione educativa spagnola privata che, a partire dalla caduta della Prima Repubblica spagnola, ha influenzato in senso progressista tutti gli aspetti della cultura spagnola, fino alla caduta della Seconda Repubblica in conseguenza della Guerra civile del 1936-1939 quando fu sciolta, i suoi beni confiscati e i suoi aderenti costretti all'esilio.\nStoria.\nL'istituto fu fondato il 16 agosto 1876 da un gruppo di professori universitari progressisti spagnoli impegnati politicamente nella Prima Repubblica spagnola.\nQuesti professori, dissidenti, aderenti al movimento \"krausista\" erano stati espulsi nel 1875 dalle universit\u00e0 spagnole non volendo riconoscere i vincoli imposti dalla Restaurazione borbonica in Spagna, alla ricerca scientifica, alla cultura in generale e all'insegnamento in particolare.\nTra i fondatori della ILE possiamo annoverare Francisco Giner de los R\u00edos, Gumersindo de Azc\u00e1rate, Nicol\u00e1s Salmer\u00f3n, Laureano Figuerola, che ne fu il primo Presidente, e tra i sostenitori e sottoscrittori del progetto tutti gli intellettuali pi\u00f9 progressisti della Spagna come suo fratello Hermenegildo Giner de los R\u00edos, Joaqu\u00edn Costa, Augusto Gonz\u00e1lez de Linares, Federico Rubio, Teodoro Sainz Rueda e molti altri ancora il cui elenco completo si trova nella sezione \"se\u00f1ores accionistas\", allegata allo Statuto della ILE.\nMissione.\nLa ILE ha rappresentato in Spagna il centro delle idee pi\u00f9 progressiste applicate all'insegnamento prima solo a livello universitario e poi esteso a tutti gli ordini di studi.\nI suoi fondatori propugnavano la libert\u00e0 di pensiero in tutti i campi.\nNel contesto socio-politico della societ\u00e0 spagnola dell'epoca, afflitta da una grave crisi politico-istituzionale, si configur\u00f2 come il centro propulsore in Spagna della cultura progressista europea come testimonia il lungo elenco di collaboratori del bollettino dell'istituto (\"Bolet\u00edn de la Instituci\u00f3n Libre de Ense\u00f1anza\" o BILE), di cui furono direttori Gabriel Rodr\u00edguez e Ram\u00f3n Costa, e tra cui spiccano nomi illustri come: Bertrand Russell, Henri Bergson, Charles Darwin, John Dewey, Santiago Ram\u00f3n y Cajal, Miguel de Unamuno, Maria Montessori, Lev Tolstoj, Herbert George Wells, Rabindranath Tagore, Juan Ram\u00f3n Jim\u00e9nez, Gabriela Mistral, Benito P\u00e9rez Gald\u00f3s, Emilia Pardo Baz\u00e1n, Jos\u00e9 Mart\u00ednez Ruiz, Eugenio d'Ors, Ram\u00f3n P\u00e9rez de Ayala, ecc.\nIn campo artistico facevano riferimento alla ILE i pittori cosiddetti realisti o veristi come ad esempio il Beruete e pi\u00f9 tardi Salvador Dal\u00ed. Sarebbe per\u00f2 impossibile citare tutte le personalit\u00e0 che direttamente o indirettamente furono influenzate dalla ILE, bastino alcuni nomi come: Manuel Aza\u00f1a, Juli\u00e1n Besteiro, Jos\u00e9 Ortega y Gasset, Federico Garc\u00eda Lorca, Antonio Machado, Juan Ram\u00f3n Jim\u00e9nez, Luis Bu\u00f1uel, Unamuno, Leopoldo Alas, Pedro Bosch Gimpera, ecc.\nIn campo sportivo il calcio fu introdotto a Madrid dai professori e dagli studenti della \"ILE\" tra cui c'erano molti laureati a Oxford e Cambridge. Nel 1895 costoro fondarono il \"Football Sky\" che fu il progenitore del \"Madrid Football Club\" divenuto nel 1920..\nEvoluzione.\nSotto la spinta dei fermenti ideali e culturali della ILE si attuarono in Spagna importanti riforme istituzionali volte a modernizzare il Paese creando contemporaneamente organismi di supporto allo sviluppo e divulgazione della cultura come il \"Museo Pedag\u00f3gico Nacional\" e la \"Junta para Ampliaci\u00f3n de Estudios\" (JAE), quest'ultima, di cui fu presidente il Premio Nobel Santiago Ram\u00f3n y Cajal consentiva agli studenti premiati con borsa di studio di completare la loro formazione all'estero.\nDalle ILE dipendevano anche il \"Centro de Estudios Hist\u00f3ricos\", l\"'Instituto Nacional de Ciencias F\u00edsico-Naturales\" e la \"Residencia de Estudiantes di Madrid\", autentico vivaio di scrittori e artisti dove Albert Einstein tenne una delle sue conferenze nel viaggio che fece in Spagna nel 1923.\nMolte altre iniziative d'avanguardia, volte alla diffusione della cultura negli strati popolari della societ\u00e0 spagnola, fecero capo alla ILE negli anni dal 1907 al 1936 come le \"Colonie estive\" per gli scolari, l\u2019\"Instituto Escuela\", la \"Universidad Internacional de verano\" o le cosiddette \"Misiones pedag\u00f3gicas\".\nDopo la morte nel 1915 di Francisco Giner de los R\u00edos, che fu non solo il direttore ma l'anima stessa della ILE, fu istituita dal 14 giugno 1916 la \"Fundaci\u00f3n Giner de los R\u00edos\" avente lo scopo di preservarne il patrimonio materiale, ideale e culturale continuando nella missione educatrice del suo fondatore di cui furono pubblicate le \"Opere complete\".\nCon la Guerra civile spagnola del 1936-1939 e la caduta della Seconda Repubblica spagnola i beni della fondazione furono confiscati e gli intellettuali progressisti spagnoli incarcerati, quando non giustiziati come Federico Garc\u00eda Lorca, o costretti all'esilio.\nOggi esistono ancora in Spagna istituzioni educative che proseguono con varianti il programma pedagogico della ILE dove si sono formati intellettuali e politici spagnoli contemporanei."}
{"id": "1692503", "revid": "287204", "url": "https://it.wikipedia.org/wiki?curid=1692503", "title": "Pomatoschistus", "text": "Pomatoschistus \u00e8 un genere di pesci appartenente alla famiglia dei \"Gobiidae\"."}
{"id": "1692506", "revid": "1543377", "url": "https://it.wikipedia.org/wiki?curid=1692506", "title": "Defecografia", "text": "In medicina, la defecografia \u00e8 un esame radiologico usato in presenza di malattie gastrointestinali; \u00e8 una forma di radiografia elaborata in maniera particolare: la dinamica della defecazione del paziente \u00e8 visualizzata in tempo reale con un fluoroscopio, o fissata con sequenza radiografica. L'obiettivo \u00e8 quello di riuscire a valutare la funzione ano-rettale della persona malata.\nUtilizzo.\nLe indicazioni alla defecografia sono molteplici. \u00c8 indicata principalmente nelle sindromi da defecazione ostruita, nelle stipsi ostinate, nel sospetto di enterocele o rettocele, nelle patologie disfunzionali del pavimento pelvico. Raro il suo utilizzo nel sospetto di tumori del retto (pi\u00f9 indicato il clisma opaco dc). L'esame defecografico, non necessita di particolari preparazioni ma solo di un clistere di pulizia da eseguire almeno tre ore prima dell'esame.\n\u00c8 sempre consigliabile la somministrazione di mezzo di contrasto baritato per bocca nella misura di 200\u00a0cm\u00b3 per opacizzare le pareti del tenue ed evidenziare l'eventuale presenza di enterocele (definito come l'impegno nel cavo del Douglas di anse intestinali, al di sotto della linea pubo-coccigea, durante la fase di vuotamento).\nTrascorsi 90 minuti dalla somministrazione del bario per bocca (tempo necessario per ottenere una buona opacizzazione del tenue) si procede al riempimento dell'ampolla rettale, utilizzando un catetere fissato all'estremit\u00e0 di una siringa a cono (generalmente si usano siringhe da 60\u00a0ml) e iniettando circa 150\u00a0ml di bario ad alta densit\u00e0 al 113%\u00a0p/v, allo scopo di simulare il pi\u00f9 possibile la consistenza delle feci.\nInfine si rimuove il catetere, ruotandolo lentamente, al fine di verniciare adeguatamente le pareti del canale anale e si fa sedere il paziente su un wc radiotrasparente o su una comoda di legno.\nA questo punto si eseguono radiogrammi in proiezione latero-laterale (L-L) a riposo, in contrazione, in ponzamento e durante l'atto evacuativo, integrando i radiogrammi con la ripresa videofluoroscopica di tutte le fasi. Durante il normale processo di defecazione si osservano le varie risposte dell'organismo nelle fasi statiche (riposo, contrazione, ponzamento) e nelle fasi dinamiche compresa l'intera fase del vuotamento. In alcuni casi selezionati, inoltre, \u00e8 possibile opacizzare anche le pareti della vagina e la vescica, con mezzo di contrasto iodato, al fine di valutare l'eventuale coesistenza di un cistocele, in questo caso il termine pi\u00f9 corretto da utilizzare non \u00e8 defecografia ma entero-colpo-cisto-defecografia.\nL'esame pu\u00f2 essere di norma completato con una valutazione post minzione al fine di evidenziare residui urinari patologici e/o eventuali incrementi volumetrici di sigmoidocele o enterocele concomitanti.\nGrazie alle recenti innovazioni tecnologiche nel campo dei tomografi a Risonanza Magnetica, che sono stati dotati di sequenze di tipo dinamico, oggi \u00e8 possibile evitare la somministrazione di radiazioni ionizzanti, sostituendo la defecografia con la Defeco-RM, che oltretutto consente una migliore valutazione dei disordini del pavimento pelvico di natura neurologica o muscolare, grazie alla elevata specificit\u00e0 e affidabilit\u00e0 della risonanza magnetica nello studio dei tessuti molli (es. Dissinergia del pubo-rettale o ipotono del muscolo elevatore dell'ano)."}
{"id": "1692507", "revid": "1543377", "url": "https://it.wikipedia.org/wiki?curid=1692507", "title": "Zaramo", "text": "I Zaramo o Wazaramo sono un gruppo etnico di ceppo bantu della Tanzania. Sono originari della zona dei monti Uluguru, ma in seguito si sono spostati verso la costa dell'Oceano Indiano, insediandosi soprattutto intorno all'area dell'odierna Dar es Salaam. Si stima che la popolazione odierna di Zaramo sia compresa fra 200.000 e 600.000 persone.\nIn seguito all'espansione di Dar es Salaam, molte comunit\u00e0 Zaramo della costa sono state inglobate dalla citt\u00e0. Gli Zaramo che abitano a Dar parlano solitamente lo swahili. Nelle campagne dell'entroterra resiste invece la lingua tradizionale kizaramo.\nNota linguistica.\nCome per altri gruppi etnici dell'Africa swahili, il prefisso \"Wa-\" del nome sta per \"popolo\" e viene talvolta omesso (da cui le varianti \"Wazaramo\" e \"Zaramo\"). Alla radice \"Zaramo\" che identifica il popolo, viene anteposto il prefisso \"Ki-\" per indicare la loro lingua (il \"Kizaramo\") e il prefisso \"U-\" per indicare la regione da essi abitata (\"Uzaramo\"). La lettera successiva al prefisso viene talvolta scritta in maiuscolo (\"WaZaramo\").\nStoria.\nSecondo la tradizione orale, gli Zaramo furono chiamati sulla costa dalle popolazioni Barawa e Shirazi di Mzizima (oggi Dar es Salaam), che chiesero il loro appoggio per respingere l'invasione dei Kamba provenienti dal Kenya. Dopo aver sconfitto i Kamba, gli Zaramo si stabilirono nei dintorni di Mzizima e si fusero con la popolazione locale. Qui diedero vita a una comunit\u00e0 che viveva principalmente di pesca e agricoltura, e che divenne poi molto attiva nella tratta degli schiavi. Nel 1863, l'esploratore John Speke descriveva gli Zaramo in questo modo:\nAlcune similitudini nelle strutture sociali, nel credo religioso e nella loro organizzazione politica suggeriscono che questa popolazione sia originaria del ceppo dei Luguru, un gruppo etnico della Tanzania centro-orientale.\nAncora nel 1957, i Wazaramo costituivano il 30% della popolazione africana di Dar es Salaam; questa percentuale \u00e8 diminuita man mano che la citt\u00e0 si \u00e8 estesa, trasformandosi in una realt\u00e0 fortemente multi-etnica. Tuttavia, molti elementi della cultura Zaramo (come la sepoltura della placenta e del cordone ombelicale) sono ancora oggi molto diffusi a Dar es Salaam.\nCultura.\nLa cultura Zaramo comprende numerosi rituali legati all'evoluzione della famiglia. Alla nascita di un bambino, la placenta e il cordone ombelicale reciso vengono sepolti; i capelli del neonato vengono tagliati al suo quattordicesimo giorno d'et\u00e0. Come in molte altre culture africane, il passaggio dei maschi all'et\u00e0 adulta \u00e8 celebrato con il rito della circoncisione. Le ragazze vengono tradizionalmente recluse in casa da quando entrano nella pubert\u00e0 fino al loro matrimonio, ma in seguito alle pressioni delle istituzioni questo periodo \u00e8 stato notevolmente abbreviato.\nLa maggior parte degli Zaramo \u00e8 di fede islamica, o pi\u00f9 raramente cristiana; tuttavia, sono ancora largamente diffuse pratiche rituali e credenze originarie della religione tradizionale locale.\nCome accade in molte religioni africane, la religione tradizionale Zaramo si basa sulla credenza in un dio supremo (per gli Zaramo chiamato \"Mulungu\", e associato alla pioggia), ma questo dio \u00e8 troppo distante dagli uomini per essere venerato; la maggior parte dei riti sono rivolti agli spiriti degli antenati, che fanno da intermediari fra l'uomo e il divino. Ogni famiglia ha la responsabilit\u00e0 di curarsi degli spiriti dei propri defunti, costruendo altari per venerarli e facendo loro offerte rituali.\nLe relazioni fra gli uomini e il mondo spirituale sono mediate da un sacerdote chiamato \"mganga\", che ha il compito di consigliare sul corretto comportamento da tenersi per ingraziarsi gli spiriti e risolvere problemi di qualsiasi genere (dalla ricerca del lavoro, alla vita sessuale, al successo nello sport).\nGli Zaramo si riuniscono una volta all'anno nella foresta di Pugu per una cerimonia chiamata \"tambiko\", nella quale vengono venerati gli spiriti e gli antenati."}
{"id": "1692516", "revid": "155634", "url": "https://it.wikipedia.org/wiki?curid=1692516", "title": "Judo ai Giochi della XXVIII Olimpiade - 60 kg maschile", "text": "La Categoria 60 kg (conosciuta anche come Pesi extra-leggeri) \u00e8 stata la categoria di peso inferiore alle Olimpiadi di Atene 2004. Hanno partecipato 33 atleti. Le gare si sono svolte il 14 agosto.\nPrimo turno.\nEssendoci pi\u00f9 di 32 atleti in gara si \u00e8 svolto un primo turno per ridurre i judoka a 32:\nRipescaggi.\nGli atleti eliminati dai 4 semifinalisti nei primi rounds del tabellone principale sono passati ai ripescaggi: questi incontri hanno stabilito i vincitori delle medaglie di bronzo."}
{"id": "1692517", "revid": "1543377", "url": "https://it.wikipedia.org/wiki?curid=1692517", "title": "Pomatoschistus marmoratus", "text": "Pomatoschistus marmoratus, conosciuto comunemente come ghiozzetto marmorato, \u00e8 un pesce della famiglia Gobiidae.\nHabitat e distribuzione.\nComune nell'Oceano Atlantico orientale, dalla Penisola Iberica al Golfo di Biscaglia, nel Mar Mediterraneo, Mar Nero e Canale di Suez. Molto comune nella Laguna veneta. Specie bentonica, reperibile da pochi metri fino a 70 di profondit\u00e0, quasi mai in mare ma molto pi\u00f9 spesso in lagune e foci, in acque salmastre.\nDescrizione.\nCorpo allungato di colore grigio, chiaro nelle femmine e pi\u00f9 scuro nei maschi, puntinati in bruno-rosso, ventre bianco. Capo tozzo con occhi sporgenti, labbra carnose. Sono presenti due pinne dorsali, staccate tra di loro, la pinna caudale \u00e8 di forma arrotondata. Pinne pettorali sviluppate. Fino a circa 8 centimetri.\nAlimentazione.\nSi nutre di crostacei e altri invertebrati.\nRiproduzione.\nLa cova avviene in due periodi distinti, da met\u00e0 aprile a met\u00e0 luglio e da met\u00e0 agosto a fine settembre. Vive fino a circa 17 mesi di et\u00e0."}
{"id": "1692519", "revid": "29244", "url": "https://it.wikipedia.org/wiki?curid=1692519", "title": "Ghiozzo marmorato", "text": ""}
{"id": "1692528", "revid": "71814", "url": "https://it.wikipedia.org/wiki?curid=1692528", "title": "Atto di fondazione", "text": ""}
{"id": "1692531", "revid": "20654", "url": "https://it.wikipedia.org/wiki?curid=1692531", "title": "Amministrazione apostolica di S\u00e3o Jo\u00e3o Maria Vianney", "text": ""}
{"id": "1692551", "revid": "36426", "url": "https://it.wikipedia.org/wiki?curid=1692551", "title": "Statua equestre di Marc'Aurelio", "text": ""}
{"id": "1692552", "revid": "599013", "url": "https://it.wikipedia.org/wiki?curid=1692552", "title": "Driedaagse De Panne - Koksijde 2008", "text": "La Driedaagse De Panne - Koksijde 2008 (it. \"Tre giorni di La Panne 2008\"), trentaduesima edizione della corsa, si svolse in due tappe pi\u00f9 due semitappe dal 1\u00ba al 3 aprile 2008, per un percorso totale di 552,7\u00a0km. Fu vinta dall'olandese Joost Posthuma che termin\u00f2 la gara in 14h15'05\"."}
{"id": "1692562", "revid": "12405", "url": "https://it.wikipedia.org/wiki?curid=1692562", "title": "Turkmenbashi", "text": ""}
{"id": "1692565", "revid": "767487", "url": "https://it.wikipedia.org/wiki?curid=1692565", "title": "Alphazone", "text": "Gli Alphazone sono un gruppo trance tedesco, composto da Alex Zwarg e Arne Reichelt. Il gruppo si form\u00f2 nel 1995. Nel 1996 pubblicarono il loro primo singolo - \"Overload\". Nel 2001 divennero popolari con il loro remix di DJ Kim \"Jetlag\" e negli anni seguenti essi pubblicarono diversi singoli di successo.\nAliases: \"Desire\", D-Mention, Nebulus, Bias Bros., Crusader, Nightflight, Pump Machine, Saturator."}
{"id": "1692569", "revid": "287204", "url": "https://it.wikipedia.org/wiki?curid=1692569", "title": "Serie A2 1982-1983 (pallavolo femminile)", "text": "La Serie A2 femminile FIPAV 1982-83 fu la 6\u00aa edizione della manifestazione organizzata dalla FIPAV."}
{"id": "1692570", "revid": "4175", "url": "https://it.wikipedia.org/wiki?curid=1692570", "title": "Super 12", "text": ""}
{"id": "1692572", "revid": "12405", "url": "https://it.wikipedia.org/wiki?curid=1692572", "title": "Lebap Welayaty", "text": ""}
{"id": "1692575", "revid": "729019", "url": "https://it.wikipedia.org/wiki?curid=1692575", "title": "Graham Henry", "text": "Biografia.\nProveniente dal Christchurch Boys' High School, Graham Henry fu dedito in giovent\u00f9 al cricket: nel periodo universitario rappresent\u00f2 infatti, in tale disciplina, Canterbury tra il 1965 e il 1966, e Otago tra il 1967 e il 1968; laureatosi in educazione fisica nel 1969, divenne insegnante di tale disciplina, oltre che di geografia, alla Grammar School di Auckland, della cui squadra di rugby, nel 1973, assunse la guida tecnica.\nTenne sia l'impiego che l'incarico fino al 1981, quando si trasfer\u00ec al Kelston Boys' High School, nei sobborghi di Auckland; l\u00ec, oltre a continuare l'attivit\u00e0 di allenatore della prima squadra dell'istituto, divenne vicepreside e, successivamente, preside.\nEsercit\u00f2 l'attivit\u00e0 di insegnante fino al 1996, anno in cui si dimise per dedicarsi professionalmente alla carriera tecnica nel rugby; nei suoi 25 anni di insegnamento ebbe tra gli allievi di spicco, in epoche diverse, anche due noti \"All Black\" come Grant Fox e Mils Muliaina.\nNel 1992 assunse la guida tecnica della formazione provinciale di Auckland, che disputava il National Provincial Championship, e la condusse alla vittoria in quattro edizioni consecutive di torneo, dal 1993 al 1996; in tale anno, cessata l'attivit\u00e0 didattica, divenne tecnico professionista e fu il primo allenatore della neonata \"franchise\" di Super Rugby degli , in seguito solo \"Blues\"; con essa vinse le prime due edizioni di tale competizione.\nLa guida tecnica del Galles e dei British Lions.\nSulla scorta dei successi ottenuti in patria, la Federazione gallese, reduce da una disastrosa sconfitta, la peggiore della sua storia, della propria Nazionale per 13-96 contro il , propose a Henry un contratto quinquennale da 235\u00a0000 sterline all'anno, che il tecnico neozelandese accett\u00f2.\nL'esordio di Henry fu durante i \"test\" di fine anno del 1998 a Wembley proprio contro il , dal quale fu sconfitto 20-28 dopo aver condotto 20-17 fino a pochi minuti dalla fine; nel suo primo anno da C.T. Henry condusse la squadra a una striscia di 10 vittorie consecutive con alcuni risultati di spicco, quali la vittoria a Parigi contro la nel Cinque Nazioni 1999 dopo 20 anni di sconfitte al Parco dei Principi, la vittoria nella serie di met\u00e0 anno per 2-0 contro l', ancora le vittorie contro Francia, la seconda nello stesso anno, e , la prima di sempre; in tale occasione Henry sostenne che, per competere con le nazioni dell'Emisfero Sud, le squadre del Nord dovevano dotarsi di una competizione professionistica per \"franchise\" simile al Super Rugby.\nLe vittorie in serie gli valsero l'appellativo di \"Great Redeemer\" (\"il Grande Redentore\"), e anche i British and Irish Lions lo scelsero per guidare la squadra nel \"tour\" del 2001 in Australia, dove tuttavia perse la serie 2 a 1: dopo avere vinto il primo dei tre \"test match\" della serie, i Lions persero nettamente il secondo e nel terzo fallirono di poco la possibilit\u00e0 di portare a causa il risultato, a detta degli osservatori a causa della eccessiva rigidit\u00e0 tattica di Henry, cui fu mosso l'appunto di aver voluto forzare il gioco di un'\u00e9quipe dell'emisfero Nord secondo gli schemi neozelandesi.\nQuasi a voler confermare la natura degli appunti mossigli, lo stesso incapp\u00f2 a fine 2001 in una serie di risultati negativi che culminarono, nel Sei Nazioni 2002, con una sconfitta per 10-54 dall' che sancirono di fatto la fine del rapporto tra Henry e la Federazione gallese dopo tre anni e mezzo.\nLa guida tecnica della nazionale neozelandese.\nDopo la sconfitta neozelandese nella semifinale di contro l', che costrinse gli \"All Blacks\" alla finale di consolazione per il terzo posto, la Federazione decise di non rinnovare il contratto all'allora C.T. John Mitchell e si mise in cerca di un nuovo allenatore; scartate le ipotesi Steve Hansen e Warren Gatland la scelta cadde proprio su Henry, che assunse l'incarico a dicembre 2003.\nLa prima uscita ufficiale della Nuova Zelanda di Graham Henry fu una serie di due incontri con l' fresca campione del mondo, che affrontava un \"tour\" in Australasia: gli \"All Blacks\" si imposero in entrambi gli incontri, per 36-3 e 36-12; interlocutorio il Tri Nations successivo nel quale la squadra, pur realizzando due vittorie e due sconfitte come le avversarie, chiuse all'ultimo posto, ma nel 2005 giunse la vittoria per 3-0 nella serie contro i British Lions in \"tour\" in Nuova Zelanda, la conquista del Tri Nations e il Grande Slam nel \"tour\" neozelandese di fine anno, battendo in serie 41-3, 45-7, 23-19 e 29-10.\nLa vittoria nei Tri Nations del 2006 e 2007 costituirono quindi una buona base di partenza per affrontare la in Francia, in cui Henry presentava una squadra ringiovanita e con un nuovo capitano al posto di Tana Umaga, Richie McCaw.\nNella fase a gironi gli \"All Blacks\" ebbero facilmente ragione di , , e , ma nei quarti di finale la squadra fu eliminata dal torneo grazie a una grande prestazione della che vinse l'incontro 20-18.\nGraham Henry fu giudicato dalla stampa il primo responsabile di tale eliminazione, dal punto di vista tattico e di gestione del gruppo, ma nonostante ci\u00f2 la Federazione neozelandese lo conferm\u00f2 alla guida della Nazionale per ulteriori due anni; sebbene l'uscita ai quarti fosse stata il peggior risultato di sempre della Nuova Zelanda alla Coppa del Mondo, Henry ne fu l'unico commissario tecnico uscente a mantenere l'incarico pur non avendo vinto il torneo.\nNel 2008 Henry guid\u00f2 la squadra alla vittoria negli incontri di met\u00e0 anno contro Irlanda e Inghilterra e vinse il Tri Nations, e a fine anno realizz\u00f2 il suo secondo Grande Slam nelle Isole britanniche con le vittorie sulla Scozia per 32-6, sull'Irlanda per 22-3, sul Galles per 29-9 e infine sull'Inghilterra per 32-6, con zero mete al passivo, e la riconquista del primo posto del ranking IRB, occupato negli ultimi 14 mesi dal campione del mondo.\nNel 2009 la squadra non fu brillante come l'anno precedente: pareggiata in giugno la serie contro la Francia, con una sconfitta iniziale per 22-27, e battuta l' con uno stretto 27-6, miglior risultato di sempre degli azzurri in terra neozelandese, sorsero dubbi sulla consistenza della guida tecnica di Henry, ma la Federazione conferm\u00f2 fiducia al tecnico e gli prolung\u00f2 il contratto fino a tutta la .\nIl successivo Tri Nations 2009 vide la vittoria del , anche se gli \"All Blacks\" mantennero la Bledisloe Cup contro gli australiani con una serie vinta 4-0, e nei \"test\" in Europa di fine anno, vinsero tutti gli incontri, non senza difficolt\u00e0, contro Italia 20-6, Galles 19-12, Inghilterra 19-6 e Francia 39-12, mantenendo la vetta del ranking IRB.\nL'anno successivo Henry riusc\u00ec a centrare un \"en plein\" nel Tri Nations 2010, con sei vittorie su sei incontri e 27 punti sui 30 totali disponibili e realizz\u00f2 il suo terzo Grande Slam nelle Isole britanniche (e quarto assoluto per la ) nel \"tour\" di fine anno, mettendo in carniere le vittorie in sequenza contro Inghilterra 26-16, Scozia 49-3, Irlanda 38-18 e Galles 37-25.\nNonostante la mancata vittoria nel Tri Nations 2011, vinto dall', la compagine di Henry si presentava da favorita, ma durante il torneo dovette affrontare delle emergenze mediche che lo avevano privato di alcuni dei suoi elementi di maggior pregio: partito infatti con Dan Carter all'apertura e Colin Slade come sua riserva, e Mils Muliaina come estremo titolare, perse in corso di torneo dapprima Dan Carter, con conseguente promozione a titolare di Slade e richiamo in squadra di Aaron Cruden, poi, prima della semifinale del torneo contro l', perse anche lo stesso Slade e Muliaina.\nTale nuova serie di infortuni lo port\u00f2 a convocare Hosea Gear in sostituzione di Muliaina e Stephen Donald, neppure preso in considerazione nelle preselezioni e oramai in procinto di lasciare la Nuova Zelanda per giocare in Inghilterra, al posto di Slade come riserva di Cruden.\nRaggiunta la finale, inoltre, Cruden dovette uscire dal campo per un infortunio, lasciando cos\u00ec strada a Donald che marc\u00f2 il calcio di punizione alla fine rivelatosi determinante per la conquista del torneo, che la Nuova Zelanda vinse battendo la Francia 8-7.\nPochi giorni dopo la vittoria in Coppa del Mondo, Graham Henry annunci\u00f2 le sue dimissioni dall'incarico, che era comunque giunto a scadenza.\nAlla fine del 2011, per i suoi contributi al rugby nazionale, gli fu conferita l'onorificenza di cavaliere dell'Ordine al merito della Nuova Zelanda, con relativo diritto a fregiarsi del titolo di \"Sir\".\nDopo la Coppa del Mondo.\nNel 2012 Henry ha ricevuto, e accettato, una proposta d'incarico come consulente tecnico da parte della Federazione rugbistica argentina; inoltre, a partire dalla stagione 2013, \u00e8 di nuovo ai Blues nello staff tecnico dell'allenatore John Kirwan."}
{"id": "1692582", "revid": "287204", "url": "https://it.wikipedia.org/wiki?curid=1692582", "title": "Serie A2 1983-1984 (pallavolo femminile)", "text": "La Serie A2 femminile FIPAV 1983-84 fu la 7\u00aa edizione della manifestazione organizzata dalla FIPAV.\nDelle 24 partecipanti, CUS Macerata e Isa Fano provenivano dalla Serie A1, mentre Centro Clinico Chimico Spinea, CUS Torino, Dopolavoro Ferroviario Castelvetrano, Giampaoli Ancona, I Koala Bears San Giuseppe Vesuviano e Ius Arezzo erano le neopromosse dalla Serie B. Roma XII aveva ceduto i diritti alla partecipazione alla Sisicar Roma."}
{"id": "1692584", "revid": "1833487", "url": "https://it.wikipedia.org/wiki?curid=1692584", "title": "Torre (Padova)", "text": "Torre \u00e8 un rione di Padova, facente parte del Quartiere n. 3 Est.\nSi colloca all'estremit\u00e0 nordorientale del centro, presso la riva destra del Brenta (dall'altra parte del fiume sorge Cadoneghe).\nLe prime notizie sul borgo risalgono al IX secolo. Il toponimo si riferisce a una torre difensiva eretta in epoca bizantina e oggi scomparsa, forse inglobata nella parrocchiale.\nMonumenti e luoghi d'interesse.\nParrocchiale.\nIntitolata all'arcangelo Michele, ha origini antichissime. Infatti, i reperti dimostrano che esisteva a Torre una chiesa gi\u00e0 nell'VIII secolo. Nel medioevo rappresent\u00f2 un'importante pieve con giurisdizione sulle cappelle distribuite tra Noventa e Tavo.\nL'attuale costruzione risale al XVIII secolo ed \u00e8 uno dei pi\u00f9 interessanti esempi di architettura barocca presenti a Padova.\nOratorio Gaudio.\nIn via Fornaci, \u00e8 ci\u00f2 che resta di villa Gaudio, un antico palazzo come altri demolito durante i lavori di arginatura del Brenta (XIX secolo). In stile rococ\u00f2, risale al 1780, ma l'altare e le statue che lo ornano sono secenteschi."}
{"id": "1692596", "revid": "438678", "url": "https://it.wikipedia.org/wiki?curid=1692596", "title": "Il delitto della villa", "text": "Il delitto della villa (\"La t\u00eate d'un homme\") \u00e8 un film del 1933 diretto da Julien Duvivier.\nLa pellicola, con Harry Baur nel ruolo di Maigret, \u00e8 tratta dal romanzo \"La testa di un uomo\" dello scrittore belga Georges Simenon."}
{"id": "1692604", "revid": "287204", "url": "https://it.wikipedia.org/wiki?curid=1692604", "title": "Serie A2 1984-1985 (pallavolo femminile)", "text": "La Serie A2 femminile FIPAV 1984-85 fu la 8\u00aa edizione della manifestazione organizzata dalla FIPAV.\nDelle 24 partecipanti, Libertas Caltagirone, Passalacqua Giarratana e Smalticeram Arbor Reggio Emilia provenivano dalla Serie A1, mentre Bistefani Casale Monferrato, CUS Padova, Pallavolo Gallico Reggio Calabria, Pieralisi Jesi e Succo di Lana Scandicci erano le neopromosse dalla Serie B. Le rinunce di Carpi, San Giovanni la Punta e della neopromossa Francavilla al Mare portarono ai ripescaggi di CUS Torino, Tor Sapienza Roma e Siarc Catanzaro."}
{"id": "1692605", "revid": "122503867", "url": "https://it.wikipedia.org/wiki?curid=1692605", "title": "Stefania D'Amario", "text": "Ha interpretato alcuni film divenuti dei cult movie, quali \"Zombi 2\", \"Incubo sulla citt\u00e0 contaminata\" e \"Le deportate della sezione speciale SS\"."}
{"id": "1692611", "revid": "339392", "url": "https://it.wikipedia.org/wiki?curid=1692611", "title": "Gare de Lyon", "text": ""}
{"id": "1692614", "revid": "287204", "url": "https://it.wikipedia.org/wiki?curid=1692614", "title": "Serie A2 1985-1986 (pallavolo femminile)", "text": "La Serie A2 femminile FIPAV 1985-86 fu la 9\u00aa edizione della manifestazione organizzata dalla FIPAV.\nDelle 24 partecipanti, Isa Fano, Pallavolo Cecina e Spl\u00fcgen Albizzate provenivano dalla Serie A1, mentre Cassa Rurale Faenza, Erg Genova, Gaierhof Trento, Libertas Matera, Nike San Cataldo, Telcom Sesto San Giovanni e Satice Acireale erano le neopromosse dalla Serie B. Le rinunce di Genova VBC, Livorno e Roma portarono ai ripescaggi di Biokimica Santa Croce, CUS Padova e Molise Dati Campobasso.\nLa Foltene Cenate Sotto retrocesse dopo spareggi con club di Serie B."}
{"id": "1692616", "revid": "628767", "url": "https://it.wikipedia.org/wiki?curid=1692616", "title": "Provincia di Balkan", "text": "La provincia di Balkan (in turkmeno: Balkan wela\u00fdaty) \u00e8 una provincia (\"welayat\") del Turkmenistan; ha come capoluogo Balkanabat. \u00c8 situata nella parte occidentale del paese, ai confini con l'Uzbekistan, il Kazakistan e l'Iran, confina inoltre con il mar Caspio; possiede la minore densit\u00e0 abitativa del paese.\nLa provincia ospita importanti riserve energetiche tra le quali vanno citate la quasi totalit\u00e0 (94%) del gas naturale turkmeno e il petrolio (12%); un altro importante settore \u00e8 la produzione di energia elettrica. Per contro, come conseguenza della scarsa disponibilit\u00e0 idrica della zona, l'importanza dell'agricoltura nell'area \u00e8 trascurabile: la percentuale di terreno coltivabile, infatti, \u00e8 molto modesta.\n\u00c8 in costruzione la citt\u00e0 di Avaza lungo le rive del mar Caspio."}
{"id": "1692619", "revid": "767487", "url": "https://it.wikipedia.org/wiki?curid=1692619", "title": "Picpus (film)", "text": "Picpus \u00e8 un film del 1943 diretto da Richard Pottier.\nLa pellicola, sceneggiata da Jean-Paul Le Chanois e con Albert Pr\u00e9jean nel ruolo di Maigret, \u00e8 tratta dal romanzo \"Maigret e la chiromante\" dello scrittore belga Georges Simenon."}
{"id": "1692620", "revid": "287204", "url": "https://it.wikipedia.org/wiki?curid=1692620", "title": "Serie A2 1986-1987 (pallavolo femminile)", "text": "La Serie A2 femminile FIPAV 1986-87 fu la 10\u00aa edizione della manifestazione organizzata dalla FIPAV.\nDelle 24 partecipanti, Reca Reggio Emilia, Select San Giuseppe Vesuviano e Sipp Cassano d'Adda provenivano dalla Serie A1, mentre Alisurgel Palermo, Grancasa Legnano, Haswell Roma, Infinas Portdenone, Metronotte Baiengas Ascoli Piceno, Paul&amp;Shark Varese e Volley 2000 Spezzano Fiorano erano le neopromosse dalla Serie B. La Pallavolo Casalmaggiore si ritir\u00f2 prima dell'inizio del campionato."}
{"id": "1692627", "revid": "12405", "url": "https://it.wikipedia.org/wiki?curid=1692627", "title": "Balkan Welayaty", "text": ""}
{"id": "1692637", "revid": "135224", "url": "https://it.wikipedia.org/wiki?curid=1692637", "title": "Palazzo Carminati", "text": "Il palazzo Carminati \u00e8 il palazzo situato di fronte alla facciata del Duomo di Milano in piazza del Duomo.\nStoria e descrizione.\nL'edificio prese il nome da un famoso ristorante sito al piano strada, il Carminati, che a sua volta era subentrato alla birreria Casanova. Il palazzo fu edificato alla fine degli anni '60 del secolo XIX su committenza di Giacomo Cesati, un facoltoso industriale del settore argentiero.\nL'edificio ha una pianta a forma irregolare, diviso in due parti da una galleria, il Passaggio Duomo che collega la piazza con via Orefici. La facciata, dalle eleganti linee architettoniche, \u00e8 intonacata e scandita verticalmente da alte lesene che racchiudono finestre sormontate da timpani triangolari. Il blocco compatto dell'edificio \u00e8 ingentilito da elaborati particolari stilistici, quali i capitelli delle lesene e i mensoloni del cornicione. Il prospetto \u00e8 concluso da un cornicione con pinnacoli in pietra in corrispondenza delle lesene stesse. La facciata posteriore che da su via Orefici, all'epoca poco pi\u00f9 di un vicolo, \u00e8 priva di decori.\nIl palazzo era famoso per le insegne luminose pubblicitarie che ne coprivano la facciata, un forte simbolo della Milano \"commerciale\" dell'epoca, \"Milano novecentista, fiera dei suoi consumi, dei suoi cartellonisti, delle sue insegne pubblicitarie luminose\", e che ispirarono a Umberto Saba i versi della poesia \"Milano\".\nLe luminarie di piazza Duomo si trovavano l\u00ec sin dagli anni Venti del secolo scorso, immortalate in numerosi film, citate in poesie e persino riprese da un famoso carosello degli anni Sessanta dove Ernesto Calindri, seduto a un tavolino in mezzo al traffico proprio di fronte a questo palazzo e le sue insegne caratteristiche, sorseggia un Cynar per difendersi dal \"Logorio della vita moderna\".\nDopo una lunga campagna a favore del decoro urbano le insegne furono smantellate, sotto la giunta Albertini nel 1999, concretizzando una volont\u00e0 della giunta precedente, facendo cos\u00ec tramontare definitivamente l'epoca dei caroselli su Piazza Duomo."}
{"id": "1692643", "revid": "124838236", "url": "https://it.wikipedia.org/wiki?curid=1692643", "title": "Vasino Malabayla", "text": "\u00c8 stato vescovo di Asti dal 6 agosto 1473 al 1475.\nBiografia.\nDiscendente della nobile famiglia Malabayla, Vasino era il terzo vescovo della famiglia dopo Baldracco (1348 - 1354) e Giovanni (1354 - 1373).\nIl suo episcopato fu molto breve, ma si prodig\u00f2 per terminare la cattedrale di Asti. Lasci\u00f2 un cospicuo lascito affinch\u00e9 fossero ultimati gli stalli del coro eseguiti dal De Surso di Pavia nel presbiterio.\nVasino visse nel periodo in cui si prese piede in Asti l'Osservanza, un movimento spirituale caratterizzato dalla necessit\u00e0 di instaurare una ferma disciplina ecclesiastica, affiancata dalla conoscenza ed osservanza delle norme sinodali.\nRinunci\u00f2 alla diocesi nel 1475."}
{"id": "1692644", "revid": "1318658", "url": "https://it.wikipedia.org/wiki?curid=1692644", "title": "X13", "text": ""}
{"id": "1692647", "revid": "1318658", "url": "https://it.wikipedia.org/wiki?curid=1692647", "title": "X14", "text": ""}
{"id": "1692648", "revid": "119819179", "url": "https://it.wikipedia.org/wiki?curid=1692648", "title": "X15", "text": ""}
{"id": "1692660", "revid": "74801", "url": "https://it.wikipedia.org/wiki?curid=1692660", "title": "Mesa (Arizona)", "text": "Mesa \u00e8 una citt\u00e0 della contea di Maricopa, nello Stato dell'Arizona. Si tratta di un sobborgo situato a circa 20 miglia () ad est di Phoenix. Mesa \u00e8 la citt\u00e0 centrale della sezione East Valley dell'area metropolitana di Phoenix. Confina a ovest con Tempe, la comunit\u00e0 indiana di Salt River Pima-Maricopa a nord, Chandler e Gilbert a sud insieme a Queen Creek e Apache Junction a est.\nMesa \u00e8 la terza citt\u00e0 pi\u00f9 grande dell'Arizona, dopo Phoenix e Tucson, ed \u00e8 la 36\u00aa citt\u00e0 pi\u00f9 grande degli Stati Uniti. La citt\u00e0 ospita abitanti a partire dal 2018 secondo il Census Bureau. Mesa \u00e8 sede di numerose strutture di istruzione superiore tra cui il campus politecnico dell'Arizona State University.\nGeografia fisica.\nSecondo lo United States Census Bureau, ha un'area totale di .\nStoria.\nAnticamente popolata dagli indiani Hohokam, stanziali e dediti all'orticoltura, \u00e8 oggi un importante centro agricolo e commerciale: l'insediamento moderno venne fondato nel 1878 da una comunit\u00e0 di mormoni, che sfruttarono gli antichi canali per l'irrigazione scavati dai nativi.\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nAl 2018 la citt\u00e0 conta abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 77,1% di bianchi, il 3,5% di afroamericani, il 2,4% di nativi americani, l'1,9% di asiatici, lo 0,4% di oceaniani, il 5,8% di altre razze, e il 3,4% di due o pi\u00f9 etnie. Ispanici o latinos di qualunque razza erano il 26,5% della popolazione."}
{"id": "1692661", "revid": "834", "url": "https://it.wikipedia.org/wiki?curid=1692661", "title": "X-15", "text": ""}
{"id": "1692663", "revid": "1318658", "url": "https://it.wikipedia.org/wiki?curid=1692663", "title": "X16", "text": ""}
{"id": "1692666", "revid": "1318658", "url": "https://it.wikipedia.org/wiki?curid=1692666", "title": "X18", "text": ""}
{"id": "1692669", "revid": "1318658", "url": "https://it.wikipedia.org/wiki?curid=1692669", "title": "X19", "text": ""}
{"id": "1692670", "revid": "1318658", "url": "https://it.wikipedia.org/wiki?curid=1692670", "title": "X20", "text": ""}
{"id": "1692671", "revid": "1318658", "url": "https://it.wikipedia.org/wiki?curid=1692671", "title": "X22", "text": ""}
{"id": "1692673", "revid": "1318658", "url": "https://it.wikipedia.org/wiki?curid=1692673", "title": "X23", "text": ""}
{"id": "1692674", "revid": "1318658", "url": "https://it.wikipedia.org/wiki?curid=1692674", "title": "X24", "text": ""}
{"id": "1692690", "revid": "729019", "url": "https://it.wikipedia.org/wiki?curid=1692690", "title": "Ipoestesia", "text": "L'ipoestesia \u00e8 una diminuzione della sensibilit\u00e0 e della relativa risposta dell'individuo a un determinato stimolo.\nEtimologia.\nIl termine ipoestesia deriva da ipo (carente) ed estesia (sensibilit\u00e0).\nEziologia.\nLe cause pi\u00f9 frequenti sono traumi e lesioni dei nervi."}
{"id": "1692696", "revid": "84184", "url": "https://it.wikipedia.org/wiki?curid=1692696", "title": "Balestrieri", "text": ""}
{"id": "1692703", "revid": "599013", "url": "https://it.wikipedia.org/wiki?curid=1692703", "title": "EBIT", "text": ""}
{"id": "1692712", "revid": "339392", "url": "https://it.wikipedia.org/wiki?curid=1692712", "title": "Zanna bianca della foglia", "text": ""}
{"id": "1692721", "revid": "15152669", "url": "https://it.wikipedia.org/wiki?curid=1692721", "title": "Borse di studio", "text": ""}
{"id": "1692722", "revid": "7336", "url": "https://it.wikipedia.org/wiki?curid=1692722", "title": "Ebitda", "text": ""}
{"id": "1692724", "revid": "1305772", "url": "https://it.wikipedia.org/wiki?curid=1692724", "title": "Mesa (disambigua)", "text": ""}
{"id": "1692725", "revid": "125437347", "url": "https://it.wikipedia.org/wiki?curid=1692725", "title": "Karen Page", "text": "Karen Page \u00e8 un personaggio dei fumetti, creato da Stan Lee (testi) e Bill Everett (disegni), pubblicato dalla Marvel Comics. La sua prima apparizione avviene in \"Daredevil\" (vol. 1) n. 1 (aprile 1964).\nSegretaria dello studio legale Nelson &amp; Murdock ed interesse sentimentale sia di Matt che di Foggy, Karen Page viene introdotta come la classica fidanzatina ingenua e innocente ma, nel corso della sua vita editoriale, subisce una tragica e cupa evoluzione diventando una pornostar dipendente dall'eroina e venendo poi uccisa da Bullseye.\nStoria editoriale.\nIntrodotta nel primo numero di \"Daredevil\", datato aprile 1964, Karen Page \u00e8 stata comprimaria della testata fino al numero 86 (aprile 1972), quando lascia New York per trasferirsi a Los Angeles inseguendo la carriera di attrice. Dopodich\u00e9 il personaggio finisce nel \"dimenticatoio\" per oltre tre anni ricomparendo in seguito in un breve ciclo di storie di Ghost Rider: \"Ghost Rider\" (vol. 2) n. 13-26 (agosto 1975-ottobre 1977), periodo di tempo durante il quale fa nuovamente una comparsa nel numero 138 di \"Daredevil\" (ottobre 1976). Dopo un ulteriore anno di assenza, \"Marvel Two-in-One\" (vol. 1) n. 46 (dicembre 1978) segna la sua ultima comparsa per i successivi sette anni.\nFrank Miller riporta successivamente in scena il personaggio nel celebre \"\" (1986) ridefinendola come attrice pornografica disillusa e eroinomane. Al termine del ciclo narrativo, Karen decide di disintossicarsi e torna a ricoprire un ruolo di comprimaria in \"Daredevil\" salvo un periodo d'assenza tra il numero 263 (febbraio 1989) e 294 (luglio 1991). Il personaggio viene infine ucciso in \"Daredevil\" (vol. 2) n. 5 (marzo 1999).\nBiografia del Personaggio.\nPrimi anni.\nNata a Fagan Corners, Vermont, unica figlia del dottor Paxton Page e di sua moglie Penelope, Karen frequenta l'universit\u00e0 a New York e, appena laureatasi, trova il suo primo lavoro come segretaria presso lo studio legale Nelson &amp; Murdock. Subito infatuata di Matt Murdock, la giovane prova una certa attrazione anche per il vigilante Devil, non sapendo che i due sono in realt\u00e0 la stessa persona inoltre, anche Foggy Nelson, socio di Matt, si innamora della segretaria sebbene essa non provi per lui nient'altro che semplice amicizia.\nKaren viene presa in ostaggio in due differenti occasioni, prima dal Gufo e poi dall'Uomo Porpora venendo in entrambi i casi soccorsa da Devil cui suggerisce di cambiare il colore del suo costume da giallo a rosso ritenendolo pi\u00f9 appropriato. Il rapporto tra lei e Matt si fa nel frattempo sempre pi\u00f9 profondo e i due iniziano una lunga storia d'amore.\nDopo che il padre della ragazza impazzisce e diviene il supercriminale Death's Head e muore per salvare la figlia da una trappola in cui egli stesso, nel delirio, l'aveva messa, Matt la mette al corrente della sua doppia identit\u00e0, cosa che incrina notevolmente il loro rapporto poich\u00e9 Karen, non riuscendo a sopportare i pericoli a cui egli \u00e8 costantemente esposto, decide infine di lasciare lui e la citt\u00e0 iniziando una poco proficua carriera d'attrice di soap opera a Los Angeles, California.\nDevil: Rinascita.\nAnni dopo, in Messico, Karen ridottasi a girare film pornografici e caduta nel baratro dell'eroina, pur di procurarsi una dose, vende ad uno spacciatore locale la vera identit\u00e0 di Devil; l'informazione arriva fino alla orecchie di Kingpin, che comincia a colpire direttamente Matt Murdock, facendolo radiare dall'albo degli avvocati, dando fuoco al suo appartamento e ordinando di uccidere chiunque lo conosca, inclusa Karen, che riesce a salvarsi dal sicario mandatole contro solo grazie a un violento trafficante di droga che, in cambio di eroina e di un passaggio per gli USA, la obbliga a degradanti prestazioni sessuali.\nUna volta tornata a New York, Karen tenta, senza successo, di rintracciare Foggy e Matt, ma il trafficante che l'ha riportata negli Stati Uniti, non accettando che lo lasci, la insegue tentando di stuprarla e ucciderla; salvata grazie al tempestivo intervento di Matt, Karen gli rivela ci\u00f2 che ha fatto ma questi, felice di poterla riabbracciare, decide ugualmente di perdonarla.\nDiavolo Custode.\nDecisa a disintossicarsi, Karen riprende la sua relazione con Matt andando a vivere con lui in un nuovo appartamento, trovandogli un nuovo impiego come consulente legale in una clinica di recupero per tossicodipendenti, e diventando un'attivista dei diritti delle donne per liberarsi dal ricordo del passato da pornostar. Nel frattempo inizia una nuova carriera di speaker radiofonica con lo pseudonimo di \"Paige Angel\" e, raggiunto il successo, lascia nuovamente Matt e New York accettando un'importante offerta di lavoro presso una stazione radio di Los Angeles. Dopo aver svolto un comune controllo medico, Karen scopre di avere l'AIDS e, disperata e in cerca di conforto, torna in lacrime da Matt, allora custode di una bambina orfana e convinto sia l'Anticristo. Manipolata da Mysterio (responsabile d'aver falsificato il suo test dell'HIV) Karen si convince che la bimba sia invece l'Anticristo e che a causa sua lei si sia ammalata.\nInfine Mysterio ingaggia Bullseye per rapire la bambina e tenerla in ostaggio. L'infallibile sicario viene per\u00f2 raggiunto da Devil all'interno di una chiesa dando luogo a un brutale scontro nel corso del quale tenta di uccidere il vigilante, distrattosi per soccorrere la bimba, lanciandogli il suo stesso manganello, Karen tuttavia fa da scudo all'amato venendo trafitta al posto suo e morendo tra le sue braccia.\nAltre versioni.\nUltimate.\nNell'universo Ultimate, Karen Page \u00e8 la segretaria della Nelson &amp; Murdock, differentemente dalla controparte classica, tale versione ha i capelli castani e il suo ruolo \u00e8 limitato a semplici camei.\nWhat If?\nIn uno scenario autoconclusivo della serie fuori continuity \"What If?\", che ipotizza cosa sarebbe successo se Karen Page non fosse morta, Devil in preda alla rabbia per quanto fatto da Bullseye, uccide Kingpin e viene condannato a 44 anni di reclusione al Raft mentre Karen, dimessa dall'ospedale dopo una lunga fisioterapia, cade in depressione, sparisce dalla citt\u00e0 e (viene fatto intendere) si suicida."}
{"id": "1692726", "revid": "767487", "url": "https://it.wikipedia.org/wiki?curid=1692726", "title": "Oliviero Gatti", "text": "Fu allievo di Agostino Carracci. Dell'artista si conosce poco; proveniva da Piacenza e si trasfer\u00ec a Bologna in una data che non risulta da documenti rintracciati. Anche la sua data di nascita di non \u00e8 sicura, anche se potrebbe essere circa nell'anno 1579. Tra le sue incisioni a noi note che portano la data pi\u00f9 antica, vi \u00e8 un San Girolamo abbracciato al Crocefisso del 1602, come quella che illustra uno stemma cardinalizio, forse del cardinal Sacchetti, e che reca anch'essa la stessa data. Queste incisioni appaiono di buon livello esecutivo il che denota una gi\u00e0 avviata scolarizzazione sotto Agostino Carracci, che muore in quello stesso anno.\nIn seguito alla scomparsa di Agostino, il Gatti pass\u00f2 alla scuola di Giovanni Luigi Valesio (1585 - 1650), artista bolognese che godette di molta stima in vita e poca dopo morte. L'incisione pi\u00f9 recente risale al 1628 e riguarda delle illustrazioni in 52 fogli per gli \"Emblemata\" di Paolo Macchio.\nUn avvenimento significativo della sua vita, e del quale \u00e8 rimasta traccia, \u00e8 la sua aggregazione nell'anno 1626 alla Compagnia de' Pittori presente a Bologna, per la quale pag\u00f2 20 lire, anzich\u00e9 le 40 lire come i forestieri avrebbero dovuto pagare. Questo sconto fu motivato dal fatto che la sua presenza in citt\u00e0 era gi\u00e0 di trent'anni. Questo particolare permette di concludere che la sua venuta a Bologna da Piacenza fu nel 1596 alla probabile et\u00e0 di 17 anni.\nCome per la data di nascita, cos\u00ec per la data della morte non ci sono fonti originali che consentano di stabilirla con sicurezza, anche se si trova indicata la notizia che oper\u00f2 nella citt\u00e0 di Bologna fino alla sua morte avvenuta circa nel 1648. Altre notizie e particolari studi su questo personaggio non risulta siano mai stati raccolti.\nLe opere.\nCirca le opere di questo incisore esistono due raccolte pubblicate che mostrano numerosi esemplari del suo lavoro.\nLa prima si deve ad A. Bartsch, in \"Le peintre graveur\", pubblicata a Vienna dal 1802 al 1821 e che ha subito diverse riedizioni, tra le quali quella di Lipsia nel 1876. Un'ulteriore edizione \u00e8 quella dal titolo \"The Illustrated Bartsch\", in particolare al volume 19, parte prima, dal titolo \"Italian masters of the seventeenth century\", edita a cura di John T. Spike dalla Abais Books di New York nel 1981, e dove si tratta del Gatti dalla pagina 11 alla 132.\nLa seconda fonte \u00e8 di origine bolognese, realizzata dalla Soprintendenza alle gallerie di Bologna e dalla Associazione per le Arti \"Francesco Francia\"; ed \u00e8 parte della sezione terza del Catalogo generale della raccolta di stampe antiche della Pinacoteca Nazionale di Bologna / Gabinetto delle stampe. Questa edizione \u00e8 titolata \"Incisori bolognesi ed emiliani del sec. XVII\", a cura di Giovanna Gaeta Bertel\u00e0 e con la collaborazione di Stefano Ferrara, edizione Associazione per le Arti \u00abFrancesco Francia\u00bb, a Bologna nel 1973, dove si tratta del Gatti dal numero 615 al 700. Nel Bartsch sono pubblicati ben 140 lavori del Gatti, tra i quali compaiono le opere sicuramente pi\u00f9 significative, mentre nel Bertel\u00e0 e Ferrara sono pubblicati 86 incisioni delle quali 23 non sono citate nel Bartsch."}
{"id": "1692727", "revid": "7336", "url": "https://it.wikipedia.org/wiki?curid=1692727", "title": "EBITDA", "text": ""}
{"id": "1692730", "revid": "37056", "url": "https://it.wikipedia.org/wiki?curid=1692730", "title": "Passo del Giovo", "text": ""}
{"id": "1692740", "revid": "125607618", "url": "https://it.wikipedia.org/wiki?curid=1692740", "title": "Linda Ronstadt", "text": "Biografia.\nLinda Ronstadt \u00e8 nata a Tucson in una famiglia di rancheri.\nDal 1965 al 1968 ha fatto parte del gruppo folk rock Stone Poneys, tra i cui membri vi erano anche i chitarristi Bobby Kimmel e Kenny Edwards, che hanno collaborato con Linda dopo la fine dell'attivit\u00e0 del gruppo.\nHa debuttato da solista nel 1969 con l'album \"Hand Sown... Home Grown\", prodotto da Chip Douglas (The Turtles), che ha venduto pochissimo. Dopo un secondo disco, \"Silk Purse\" (1970), prodotto da Elliot Mazer, e un album eponimo uscito nel 1972, anche questi non alle altezze delle aspettative, pubblica \"Don't Cry Now\" nel 1973. Questo \u00e8 il primo di una serie di album prodotti da Peter Asher ed etichettati dalla Asylum Records, che consacreranno in seguito l'artista.\n\"Heart Like a Wheel\" (1974), ultimo disco per la Capitol Records, consacra la cantante che raggiunge la prima posizione nella Billboard 200. Con il successivo \"Prisoner in Disguise\" (1975) ritorna a pubblicare per la Asylum. In questo album collaborano tra gli altri J. D. Souther, David Campbell, Lowell George, James Taylor, Emmylou Harris, Maria Muldaur e molti altri. \"Prisoner in Disguise\" raggiunge la quarta posizione della classifica statunitense. Anche il seguente album \"Hasten Down the Wind\" (1976) risulta vendutissimo (terza posizione nella Billboard 200) e vede la partecipazione di numerosi e importanti musicisti.\nNel 1977 \"Simple Dreams\" risulta essere il disco pi\u00f9 venduto negli Stati Uniti per ben cinque settimane consecutive. Anche questo disco \u00e8 stato prodotto da Peter Asher e riceve diverse candidature ai Grammy Award con la vittoria nella categoria \"Best Recording Package\". Fa seguito \"Living in the USA\" (1978), sulla cui copertina appare l'artista con dei pattini a rotelle. Anche \"Living in the USA\" raggiunge la vetta della classifica statunitense.\nNel 1980 esce \"Mad Love\", disco che contiene versioni di brani di Elvis Costello, Mark Goldenberg e altri e riscuote un ottimo successo, mentre \"Get Closer\" (1982) non va oltre la posizione numero 31 della classifica di vendita statunitense. Negli anni ottanta lavora anche nel mondo del teatro, interpretando a Broadway lo spettacolo \"The Pirates of Penzance\".\nCon il successivo disco \"What's New\" (1983) la cantante collabora con il bandleader e arrangiatore Nelson Riddle, che sar\u00e0 al suo fianco anche per alcuni successivi dischi. \"What's New\" \u00e8 infatti il primo album di una trilogia a cui si presta Riddle nei compiti di registrazione, mentre l'artista britannico John Kosh disegna le copertine dei tre dischi. Il secondo disco di questa trilogia \u00e8 \"Lush Life\" (1984), un album jazz che raggiunge la posizione numero 13 della Billboard 200. Il seguente \"For Sentimental Reasons\" (1986) esce dopo la morte di Nelson Riddle, anche in questo caso, per il terzo disco consecutivo, presente nell'album come arrangiatore e direttore.\nNel 1987 esce \"Trio\", un disco realizzato appunto in trio da Linda Ronstadt, Dolly Parton e Emmylou Harris. L'album, uscito per la Warner Bros. Records, raggiunge la sesta posizione della classifica Billboard 200.\nNel 1987 Linda Ronstadt incide il suo primo album di musica mariachi, dal titolo \"Canciones de mi padre\", prodotto sempre da Peter Asher. Fa seguito \"Cry Like a Rainstorm, Howl Like the Wind\" (1989), uscito per la Elektra Records. Questo disco vede la partecipazione di Aaron Neville e contiene diversi brani scritti da Jimmy Webb. Nel 1991 pubblica il suo secondo album di musica latina/mariachi, ossia \"Mas canciones\". Anche \"Frenes\u00ed\" (1992) \u00e8 un album in lingua spagnola, musicalmente vicino al latin pop, al jazz e alla musica cubana.\nNel 1993 \u00e8 la volta di \"Winter Light\", album dalle connotazioni new Age/art rock. Si tratta del primo album dai tempi di \"Don't Cry Now\" non prodotto da Peter Asher: questo disco \u00e8 stato infatti coprodotto da George Massenburg e dalla stessa Linda Ronstadt. \nL'artista ritorna al country rock con \"Feels Like Home\" (1995), mentre con il successivo album \"Dedicated to the One I Love\" (1996) si dedica alla musica per bambini reinterpretando classiche ninna nanna. Nel 1996 partecipa all'album \"Santiago\" dei Chieftains.\n\"We Ran\" (1998) \u00e8 un album rock in cui l'artista interpreta brani di Bruce Springsteen, Bob Dylan, John Hiatt e altri. Tuttavia il disco non ottiene successo. Nel 1999 pubblica \"\", un album folk/country collaborativo con Emmylou Harris, che contiene tracce scritte dalla stessa Emmylou Harris, da Sin\u00e9ad O'Connor, Jackson Browne, Leonard Cohen, Bruce Springsteen e altri. Il disco ottiene un discreto successo e diverse candidature ai Grammy.\nNel gennaio 1999 viene pubblicato \"Trio II\", secondo disco collaborativo delle tre artiste country Dolly Parton, Linda Ronstadt e Emmylou Harris. Si tratta del seguito di \"Trio\" (1987).\nNell'ottobre 2000 Linda Ronstadt pubblica un album natalizio dal titolo \"A Merry Little Christmas\", coprodotto da John Boylan e George Massenburg e contenente un duetto con Rosemary Clooney. A seguito delle raccolte \"The Very Best of Linda Ronstadt\" (2000) e \"Mi jardin azul: Las canciones favoritas\" (2004), \nviene pubblicato nel 2004 \"Hummin' to Myself\", disco jazz inciso per la Verve Records.\nNel luglio 2006 esce \"Adieu False Heart\", un disco collaborativo realizzato insieme alla musicista di cajun Ann Savoy. Si tratta dell'ultimo album in studio prima del ritiro dell'artista avvenuto nel 2011 a causa della malattia, comunicata nel 2013.\nNel corso della sua carriera \u00e8 stata insignita di undici Grammy Awards, tre American Music Awards, un Emmy Award ed un ALMA Award. Inoltre i suoi lavori sono stati certificati diverse volte oro, platino o multiplatino sia sul mercato statunitense che su quello internazionale.\nNell'aprile 2014 \u00e8 stata inserita nella Rock and Roll Hall of Fame.\nNel corso della sua carriera ha pubblicato oltre trenta album in studio e diverse raccolte. Ha collaborato con Philip Glass, Bette Midler, Frank Zappa, Rosemary Clooney, Flaco Jim\u00e9nez, Emmylou Harris, Gram Parsons, Dolly Parton, Neil Young, Johnny Cash, Aaron Neville, Nelson Riddle, Warren Zevon e altri.\nNel 2011 ha annunciato il suo ritiro e nell'agosto 2013 ha dichiarato di soffrire della malattia di Parkinson, che si \u00e8 aggiunta a una tiroidite di Hashimoto diagnosticatale nel 1996."}
{"id": "1692746", "revid": "394", "url": "https://it.wikipedia.org/wiki?curid=1692746", "title": "Oftalmologo", "text": ""}
{"id": "1692748", "revid": "1272592", "url": "https://it.wikipedia.org/wiki?curid=1692748", "title": "Foce a Giovo", "text": "La Foce a Giovo (1.674 - a volte italianizzata come \"Passo al Giovo\") \u00e8 il valico appenninico pi\u00f9 alto dell'Appennino Tosco-Emiliano, attraversato da una strada semi-asfaltata (dalla parte della Toscana gli ultimi 5\u00a0km prima del passo non sono asfaltati, mentre dal lato emiliano \u00e8 totalmente sterrata).\nGeografia.\nI monti adiacenti sono: il Monte Rondinaio (1966\u00a0m), presso il Monte Giovo (1991\u00a0m), e la Femminamorta (1880\u00a0m), presso l'Alpe Tre Potenze (1940\u00a0m). Dal passo nasce il fiume Panaro, l'ultimo affluente del Po che, fino al paese di Pievepelago, prende il nome di Torrente delle Tagliole, attraversando l'omonimo centro abitato le Tagliole.\nNel versante lucchese la strada - catalogata come \u201cSP. 56 di Valfegana\u201d - \u00e8 asfaltata fino al rifugio Casentini (1250\u00a0m) per proseguire sterrata fino alla Foce, conservando tracce delle ardite opere murarie di contenimento; attualmente \u00e8 consentito il transito dei veicoli fino al valico. Il versante modenese, interdetto al traffico, scende con modesta pendenza fino a Ca Coppi (1357\u00a0m) in val di Luce, conservando in pi\u00f9 punti tracce dell'antico acciottolato.\nClima.\nDati:https://www.sir.toscana.it/\nStoria.\nLa strada, che culmina con la Foce al Giovo, \u00e8 conosciuta come la \u201cStrada dei Duchi\u201d o \u201cVia Ducale\u201d. Nel 1818 Maria Luisa di Borbone, duchessa di Lucca e Francesco IV, duca di Modena vollero realizzare una grande strada per superare l'Appennino, per poter disporre di un collegamento diretto tra Modena e Lucca senza dover passare dalle dogane del Granducato di Toscana.\nTutto nacque dall'idea visionaria della duchessa di Lucca, Maria Luisa di Borbone, infanta di Spagna, che voleva una via di comunicazione con il nord Italia senza dover attraversare i territori del Granducato di Toscana con cui non aveva buoni rapporti.\nIl Congresso di Vienna stabiliva che l'ex principato napoleonico di Lucca, trasformato ora in ducato, fosse assegnato a Maria Luisa di Borbone per un tempo limitato, che avrebbe dovuto coincidere con la durata della vita dell'ex imperatrice dei Francesi, Maria Luigia di Asburgo, cui il congresso di Vienna aveva assegnato i ducati di Parma, Piacenza e Guastalla, togliendoli ai legittimi sovrani che erano appunto i Borbone. Morta Maria Luigia di Asburgo e restituito lo Stato di Parma ai Borbone, il Ducato di Lucca sarebbe stato unito al Granducato di Toscana ed avrebbe perso la sua specifica sovranit\u00e0, cosa che poi avvenne nel 1847, allorch\u00e9 Carlo Lodovico di Borbone fu costretto a rinunciare al Ducato di Lucca abdicando il 4 ottobre a favore del Granduca di Toscana Leopoldo II.\nMaria Luisa di Borbone si insedi\u00f2 il 7 Dicembre 1817 all'et\u00e0 di 36 anni e ben govern\u00f2 il piccolo ducato fino alla sua morte, avvenuta prematuramente il 13 Marzo 1824.\nCon un trattato del 4 Marzo 1819 con il Duca di Modena Francesco IV tra i due duchi si raggiungeva l'accordo per la costruzione della strada di Foce a Giovo.\nSe a Lucca la strada poteva risultare utile, non altrettanto lo era per Modena, che era gi\u00e0 collegata con la Toscana tramite la via Giardini-Xiemenes al Passo dell'Abetone, tra l'altro pi\u00f9 basso di ben 274 metri e quindi molto pi\u00f9 facile da tenere efficiente nel periodo invernale. \nIl Duca di Modena Francesco IV d'Este accett\u00f2 l'idea della costruzione della nuova strada in cambio della cessione del territorio di Castiglione Garfagnana, enclave lucchese in territorio estense.\nLa nuova strada avrebbe dovuto favorire il risparmio, ridurre il numero delle dogane, incrementare gli scambi commerciali. Poteva essere un valido aiuto a tutti coloro che erano in qualche modo interessati a comprare o vendere prodotti verso il nord, compresi i figurinai che, dalla media valle del Serchio e dalla val di Lima si recavano a vendere le statuine di gesso in Austria, Svizzera, Francia, Spagna, Inghilterra e Germania.\nNella convenzione del 4 Marzo 1819 venivano chiariti gli impegni che i Ducati di Modena e Lucca reciprocamente assumevano nei confronti della progettata strada transappenninica.\nPer la realizzazione sul versante lucchese fu scelto il progetto dell'ingegnere Giacomo Marracci. In contrasto con la consuetudine di ricalcare vecchi percorsi, esso apriva verso l'Appennino una direttrice nuova, pi\u00f9 breve, quella della Val Fegana, che \u00e8 stato l'ultimo grande progetto di apertura di una nuova via di comunicazione fino ai giorni odierni. L'ingegner Marracci viene ricordato nel marmo, in atto di presentare un disegno alla duchessa Maria Luisa (Lucca, monumento a Maria Luisa di Piazza Grande, pannello marmoreo di Pietro Consani, oggi nel Museo Nazionale di Palazzo Mansi) per aver progettato, diretto e portato a termine la Strada Modenese o Ducale.\nIl 6 Settembre 1819 la duchessa di Lucca ne decret\u00f2 la costruzione partendo dal ponte di Fornoli sulla Lima.\nIl profilo di livellazione fornito da Giacomo Marracci rivela che le salite della strada avessero pendenze variabili dal 3 al 7% e dell'8% solo in un breve tratto con una lunghezza totale della strada prevista in 29,5 Km, con la larghezza della sede stradale di 6 metri, per una spesa totale di 562,499 lire lucchesi.\nIl progetto fu diviso in 47 lotti, di cui tre doppi, che comprendevano anche la costruzione del piazzale di Campo Buriano con l'edificio della \u201cDogana\u201d ad esso prospiciente, dell'Ospedaletto e dei ponti di Bussato sulla Fegana, del Fontanone e della Cucernola. Complessivamente i 47 lotti vennero assegnati a 28 impresari e tre lotti dovevano essere eseguiti in amministrazione sotto la guida del Direttore dei Lavori per le caratteristiche e le difficolt\u00e0 dei terreni, che furono il lotto 11, che andava dalla capanna di Beco alla Piazza, la parte terminale delle Lezze ed il cottimo sul Solco del Poeta.\nI vantaggi economici portati dall'apertura di questa strada alle comunit\u00e0 delle valli del Serchio e della Lima furono notevoli per l'impiego considerevole di manodopera e la forte richiesta di prodotti della terra e di materiali locali.\nIl percorso nella sua parte sommitale attraversava zone impervie dove la neve, soprattutto sul versante modenese, si manteneva a lungo, con la conseguenza dell'inagibilit\u00e0 stagionale della strada, spese per rimuovere la neve e per la manutenzione del fondo stradale, venti impetuosi soprattutto oltre le faggete, violenti temporali estivi ed il pericolo di incontri indesiderati per i viandanti perch\u00e9 si percorrevano lunghi tratti senza incontrare abitazioni o posti di ristoro. Certamente le difficolt\u00e0 del percorso erano compensate, almeno nelle giornate di bel tempo, dalla bellezza dei luoghi alpestri, dal continuo variare del paesaggio e da un'aria fresca e pura, ma erano aspetti questi che non tutti sapevano gradire ed apprezzare.\nPer il superamento del valico vero e proprio fu proposta una galleria al fine di ridurre i pericoli del maltempo, eliminando il tratto pi\u00f9 battuto dalle intemperie. Oltre alle difficolt\u00e0 a traforare la montagna per una lunghezza di oltre settanta metri sarebbe stato difficile tenere liberi gli accessi dalla neve ammassata dai venti, per non parlare della mancanza di luce all'interno e delle forti correnti di vento che si sarebbero incanalate nel traforo, per cui si scelse per il tracciato a cielo aperto.\nMentre sul versante lucchese i lavori procedevano con solerzia con centinaia di lavoratori, a Modena si indugiava a tal punto che Maria Luisa fu costretta a richiamare Francesco IV agli impegni assunti.\nNonostante i lavori si protrassero dal 1819 fino al 1829, il 31 Luglio 1823 si festeggi\u00f2 con un incontro la nuova strada pur sapendo che alcuni tratti avrebbero ancora richiesto lavori, perfino molto impegnativi. Fu proprio alla Foce, sul confine che si incontrarono il Duca di Modena e la Duchessa di Lucca. Un aneddoto \u00e8 legato all'evento: la duchessa, una volta tornata a Lucca afferm\u00f2 che \u201cin alto nevica\u201d, riferendosi alla bianca chioma del duca di Modena; questi, venuto a sapere il commento, replic\u00f2 che \u201cquando in alto nevica, \u00e8 bene che le vacche tornino a valle\u201d.\nTenere la strada aperta al transito delle carrozze e dei barrocci da Novembre ad Aprile era difficile, anzi impossibile per le abbondanti nevicate, per le bufere e per le valanghe. In pratica in inverno transitavano dalla Foce soltanto persone appiedate e poi ben attente ad evitare i giorni di bufera se non volevano rischiare la vita.\nDefinita impossibile tanto ardito era il suo percorso, che sfidava l'alto bacino del torrente Fegana e si spingeva su fino ai 1674 metri d'altitudine della Foce al Giovo, la strada era spesso innevata e intransitabile per le frequenti frane; per una ventina d'anni il collegamento ebbe un rilevante utilizzo, fino a che gli eventi storici, nel 1847 non cambiarono lo scenario politico degli stati confinanti, rendendolo inutile. Con l'annessione al Granducato di Toscana infatti si prefer\u00ec transitare per la strada Giardini-Xiemenes dal passo dell'Abetone. Fu lasciata in abbandono; negli anni sessanta il comune di Bagni di Lucca le dette l'attuale sistemazione; il mantenimento della strada fu poi assunto dalla Provincia di Lucca.\nMonumenti e luoghi di interesse.\nSul valico \u00e8 presente una minuscola cappellina dedicata alla Madonna del Giovo e un singolare tavolo di marmo; poco distante vi \u00e8 una fontana, utile a dissetare i viandanti. Poco prima di raggiungere il passo, sul versante toscano \u00e8 presente il Casello del Guardafili, ex locale di servizio della linea elettrica adesso dismessa."}
{"id": "1692749", "revid": "767487", "url": "https://it.wikipedia.org/wiki?curid=1692749", "title": "Orazio Della Rena", "text": "Biografia.\nOrazio Della Rena era figlio di Fulvio di Giuliano e Aspasia (figlia primogenita di Aonio Paleario, umanista che aveva soggiornato a lungo a Colle Val d'Elsa e noto per avere diffuso le idee lutrerane).\nPerfezion\u00f2 i suoi studi a Pisa e, terminati gli studi, grazie all'influenza di Pietro Usimbardi, vescovo di Arezzo e membro della influente famiglia degli Usimbardi, entr\u00f2 a far parte della Segreteria granducale.\nNel 1590 divenne segretario degli ambasciatori granducali in Spagna Lenzoni, Guicciardini, Concino e Tarugi, incarico che svolse fino al 1604. \nIn questo periodo fu autore di diverse opere:\n\u201c\"Relazione dello Stato di Ferrara\"\u201c (1589), \u201cRelazione \"dell'oro e argento che port\u00f2 la flotta dal Per\u00f9 e Nuova Spagna\"\u201d (1594), \u201c\"Compendio della vita di Filippo Secondo Re di Spagna\"\u201d (1600), \u201c\"Descrizione dell'America o vero Indie Occidentali\"\u201d (1604) e del perduto \u201c\"Ritratto del re Filippo III e della regina Margherita sua moglie, del duca di Lerma e di tutti gli altri consiglieri di Stato\"\u201d.\nDal 1607 al 1611 svolse a Roma l'incarico di segretario, prima per il Guicciardini e successivamente del Niccolini.\nFu Giureconsulto nel Collegio fiorentino e, nel 1613, fu nominato prima segretario per gli affari di Siena, poi dei possedimenti e, successivamente, segretario della moglie di Cosimo II, Maria Maddalena d'Austria.\nFu membro del Consiglio dei Duecento nel 1621 e l'anno successivo gli venne conferita la cittadinanza senese dal Collegio di Balia.\nMor\u00ec nel 1630."}
{"id": "1692750", "revid": "438678", "url": "https://it.wikipedia.org/wiki?curid=1692750", "title": "La notte dell'incrocio", "text": "La notte dell'incrocio (\"La nuit du carrefour\") \u00e8 un film del 1932 diretto da Jean Renoir.\nTrama.\nGoldberg, un gioielliere olandese, viene ritrovato assassinato nell'automobile dell'agente di assicurazioni Michonnet. La vettura era stata nascosta nell'autorimessa dei vicini di casa, due fratelli danesi, Carl e Else Andersen. I personaggi coinvolti abitano nel crocevia d'Avrainville.\nIl commissario Maigret, a cui \u00e8 affidata l'indagine, mette le case del crocevia sotto sorveglianza. Malgrado questa precauzione, la vedova del gioielliere viene anch'essa assassinata, Carl \u00e8 gravemente ferito e Else \u00e8 vittima di un tentativo di avvelenamento.\nMaigret scoprir\u00e0 alla fine che tutti sono coinvolti in un traffico di droga e gioielli.\nProduzione.\nIl film fu prodotto da Europa Films e distribuito da Comptoir Fran\u00e7ais Cin\u00e9matographique.\nSoggetto.\nLa pellicola \u00e8 tratta dal romanzo \"Il mistero del crocevia\" dello scrittore belga Georges Simenon che ha collaborato alla sceneggiatura.\nIl regista e il libro.\nNel libro delle sue memorie Renoir illustra ci\u00f2 che si prefiggeva in questa trasposizione cinematografica del romanzo di Simenon:\n\u00ab... la mia ambizione consisteva nel rendere con le immagini il mistero di quella storia... E intendevo far prevalere l'atmosfera all'intrigo. Il libro di Simenon evoca magnificamente il grigiore di questo incrocio a cinquanta chilometri da Parigi. Non credo che esista sulla terra un angolo pi\u00f9 deprimente. Quelle case sperdute in un oceano di nebbia, pioggia e fango descritte dallo scrittore avrebbero potute essere state dipinte da Vlaminck. Il mio entusiasmo per quell'atmosfera era ancora una volta riuscito a farmi dimenticare le mie convinzioni sul pericolo di trarre un film da un'opera letteraria...\u00bb\nGeorges Simenon racconta.\nLo scrittore rievoca cos\u00ec il suo primo incontro con il regista:\n\u00ab... Arriv\u00f2 di corsa su una Bugatti rossa. Fren\u00f2 rumorosamente. L'uomo, pressappoco mio coetaneo, salt\u00f2 a terra... aveva un viso angelico... e mi baci\u00f2 su entrambe le guance...- Simenon, finalmente!... I diritti de \"La nuit du carrefour\" sono liberi?-\u00bb\nOttenuta una risposta positiva Renoir offr\u00ec cinquantamila franchi per l'acquisto dei diritti: per Simenon si trattava del suo primo libro, con protagonista il commissario \"Maigret\", ad essere trasferito sullo schermo. Nacque fra i due artisti una lunga amicizia e, in altri scritti, Simenon sottolinea la fermezza di Renoir nel cercare di realizzare il proprio lavoro cos\u00ec come l'aveva ideato e la sua assoluta mancanza di convenzionalit\u00e0.\nRiprese.\nLe riprese avvennero nel gennaio-marzo 1932; gli interni negli studi di Billancourt, gli esterni, a 32 chilometri a nord da Parigi, ad un crocevia chiamato \"La Croix Vert\" fra le strade n.1 e n. 309, nella zona di Bouff\u00e9mont, foresta di Montmorency, una quindicina di chilometri oltre Saint-Denis. Il luogo originale indicato nel romanzo si trovava a sud di Parigi ed era chiamato \"Carrefour des Trois Veuves\": Renoir l'aveva visitato ma non l'aveva trovato adatto.\nLa \"casa dell'incrocio\".\nJean Renoir pubblicher\u00e0, nell'aprile 1960, su \"Cahiers du Cin\u00e9ma\", n. 106, un articolo in ricordo dell'amico Jacques Becker appena scomparso, che in questo film fu aiuto regista e direttore di produzione. In esso descrive con vivacit\u00e0 e nostalgia il loro modo di vivere durante la lavorazione del film:\n\u00abRivedo le nostre corse nella notte, in vecchie bagnarole impossibili, a folle andatura. Si trattava di trovare un rotolo di pellicola per Lucien [\u2026] oppure mancava un accessorio indispensabile al ruolo di Gehret [\u2026]. Quando la pioggia ci inzuppava al punto da paralizzare i nostri movimenti, o la stanchezza ci faceva trascinare le gambe tornavamo alla \"casa dell'incrocio\". L'avevamo scoperta a causa di una foratura. Gli pneumatici giocano un grande ruolo nel romanzo di Simenon, e quell'incidente ci era sembrato un segno del destino. Nella \"casa dell'incrocio\" vivevamo deliziose ore d'intimit\u00e0. Ci stringevamo attorno alla stufa rovente. I corpi si ammucchiavano su materassi stesi per terra. Una ragazza preparava il vino caldo. Talvolta fumavamo come cavalli dopo una corsa. Improvvisamente ci alzavamo e ci precipitavamo fuori. Non bisognava riprendere quel piano della strada prima che facesse giorno?\u00bb\nAccoglienza.\nJean Mitry dichiar\u00f2 in un'intervista a Christopher Faulkner che aveva perso due bobine alla fine delle riprese e il montaggio dovette essere fatto senza di esse. Forse per questo il film apparve oscuro, di difficile decifrazione e frammentario e non ebbe successo.\nCritica.\nJean Luc Godard rivaluta il film:\n\u00abAbbiamo paura di fronte a questo film strano e poetico [...] I colpi di fucile che squarciano la notte, il ronzio di una Bugatti lanciata all'inseguimento dei trafficanti,[...] l'aria sbigottita, stramba o sordida degli abitanti della frazione sperduta sulla strada statale, l'accento inglese di Winna Winfried e il suo erotismo desueto di russa morfinomane e filosofeggiante, l'occhio da falco pigro di Pierre Renoir, l'odore di pioggia e dei campi immersi nella bruma, ogni dettaglio ad ogni secondo di ciascuno dei suoi piani fa de \"La notte dell'incrocio\" l'unico grande film poliziesco francese, che dico, il pi\u00f9 grande film francese di \"avventura\"\u00bb\nDaniele Dottorini:\n\u00abIl mistero del film sta nel fatto che il movimento renoiriano si concentra sullo sguardo della macchina da presa che sembra disinteressarsi dell'intreccio per mettere in scena uno spazio come mistero, come luogo che il cinema mostra e rende esperienza sensoriale. Erranza dello sguardo, dunque, quella di un film che ci permette di guardare con gli occhi di un uccello notturno\u00bb"}
{"id": "1692751", "revid": "838137", "url": "https://it.wikipedia.org/wiki?curid=1692751", "title": "Pietro Ossola", "text": "Biografia.\nPietro Ossola nacque a Barone Canavese il 21 settembre 1889.\nFu ordinato sacerdote il 29 maggio 1915 e dal giugno 1931 al settembre 1942, fu rettore del Pontificio Seminario Regionale Pugliese \"Pio XI\" di Molfetta.\nIl 21 agosto 1940 fu eletto vescovo titolare di Assume, per essere consacrato il 29 settembre seguente.\nIl 1\u00ba settembre 1946 fu nominato vescovo delle diocesi di Montalto e Ripatransone, unite \"in persona episcopi\". Prese possesso delle due sedi rispettivamente l'8 e il 10 dicembre seguenti. Il 1\u00ba dicembre 1951 fu per\u00f2 costretto a dimettersi per gravi motivi di salute e fu nominato vescovo titolare di Verbe.\nSi ritir\u00f2 in Piemonte, dove mor\u00ec il 25 agosto 1954.\nGenealogia episcopale.\nLa genealogia episcopale \u00e8:"}
{"id": "1692752", "revid": "1573940", "url": "https://it.wikipedia.org/wiki?curid=1692752", "title": "Chiesa di San Zeno in Oratorio", "text": "La chiesa di San Zeno in Oratorio, conosciuta anche con il nome di chiesa di San Zenetto, \u00e8 un luogo di culto cattolico che sorge nel quartiere di San Zeno a Verona, a pochi passi da Castelvecchio; fa parte della diocesi di Verona.\nTale nome fu assunto solo nel a partire dal XVI secolo, mentre precedentemente la chiesetta era detta \"San Zeno Oratore\" o \"San Zeno Orante\", in quanto tradizionalmente sorge nel luogo preferito da San Zeno, che l\u00ec si ritirava per pregare e pescare seduto su un grosso masso.\nStoria.\nLa chiesa sorse nei pressi di quello che fin dall'antichit\u00e0 era considerato un asse stradale suburbano molto importante, la via Gallica per Brescia, non distante dal punto in cui questa si separa dalla via Postumia. La strada per Brescia assunse in et\u00e0 imperiale e nella tarda antichit\u00e0 ancora maggiore rilievo, in quanto troncone di quel tracciato che conduceva da Milano ad Aquileia; la persistenza di questo percorso, su cui la chiesa affacciava, \u00e8 documentata anche in et\u00e0 medievale, quando venne edificato il piccolo edificio. Tra il I e il IV secolo, inoltre, in quest'area era attiva una vasta necropoli tanto che nel corso di alcuni scavi archeologici sono state rinvenute un'ottantina di tombe, fatto che spiega la presenza di diversi manufatti romani reimpiegati all'interno della chiesetta.\nLe vicende relative alla fasi edificatorie pi\u00f9 antiche della chiesa sono controverse, in quanto l'edificio nel suo aspetto attuale \u00e8 stato ricostruito in stile romanico nel XII secolo a seguito del catastrofico terremoto di Verona del 1117, tuttavia alcuni storici ipotizzano che la fondazione dell'edificio risalga al VII o VIII secolo. Tra la fine del XIII e l'inizio del XIV secolo l'edificio venne ampliato con la costruzione delle due navate laterali, inaugurando quindi un periodo di fortuna come suggellato dall'inserimento nel 1323 e nel 1336 nell'elenco delle chiese parrocchiali cittadine. Nei secoli successivi la parrocchia visse un periodo di quiete e l'edificio si arricch\u00ec di numerose opere d'arte, anche se sub\u00ec probabilmente dei danni in occasione di alcune piene dell'Adige.\nLa chiesa venne soppressa nel 1807 da un decreto napoleonico e rimase chiusa fino al 1816, quando il Vescovo di Verona Innocenzo Maria Liruti decret\u00f2 la riapertura come rettoria della parrocchia di San Zeno. Tra XIX e XX secolo sub\u00ec diversi danni, in particolare durante l'inondazione dell'Adige del 1882, quando venne invasa dall'acqua e dal fango, durante la seconda guerra mondiale, quando venne danneggiata dall'esplosione che coinvolse il vicino ponte di Castelvecchio, e infine nel 1957, quando croll\u00f2 la navata orientale e l'adiacente oratorio, successivamente messi in pristino.\nDescrizione.\nLa chiesa \u00e8 inserita all'interno di un complesso edilizio, per cui verso ovest risulta visibile solamente il muro e il portale di accesso al sagrato e alla facciata della chiesa, mentre verso est si mostra un prospetto curvilineo in cui si possono leggere alcuni elementi preromanici e romanici inglobati nella muratura, si aprono piccole finestre medievali e un ingresso secondario in marmo rosso di Verona con protiro pensile, e infine svetta un piccolo campanile settecentesco.\nL'ingresso al sagrato della chiesa avviene quindi per mezzo di un portale marmoreo gotico, installato nel 1827 e proveniente dalla demolita chiesa di Sant'Antonio di Vienne, e ai cui lati furono collocate nel 1830 due statue settecentesche opera di Francesco Zoppi e raffiguranti san Zeno e san Pietro Martire. La facciata a salienti della chiesa, edificata in mattoni di laterizio, \u00e8 orientata verso occidente. Al suo centro si apre il portale d'ingresso rettangolare, sovrastato da una lunetta decorata con una \"Vergine con Bambino\" che in passato, come rivelano i segni sulla muratura, era protetta da un protiro pensile. Poco pi\u00f9 in alto si apre un rosone che illumina lo spazio interno, mentre ai lati, in corrispondenza delle navatelle laterali, si trovano due alte finestre che si chiudono con un arco acuto trilobato.\nLa chiesa presenta una pianta di tipo basilicale a tre navate suddivise da due file di colonne separate da archi a tutto sesto, e terminante con un presbiterio rialzato di due gradini rispetto al resto della chiesa e separato da essa tramite balaustra e una serie di tre arcate a sesto ribassato, una per ogni navata. Il presbiterio si conclude con una piccola abside mentre le navatelle laterali con gli altari della Madonna (a destra) e di San Giuseppe (a destra); lungo la parete esterna della navata sinistra, inoltre, si aprono due cappelle con gli altari dedicata all'Immacolata e al beato Giacomo Salomoni. La navata maggiore ha una copertura a due falde impostata su capriate lignee a vista, mentre le navate laterali hanno un unico spiovente su semplice travatura. La campata centrale del presbiterio \u00e8 coperta da una cupola in muratura con lanterna sommitale, mentre quelle laterali e l'abside sono coperte da volte a crociera in muratura.\nL'austero spazio interno, caratterizzato dalla soffusa illuminazione naturale, presenta le pareti intonacate e conservanti alcuni lacerti di affreschi, di cui uno sul lato del presbiterio raffigurante un personaggio femminile e datato al XII secolo, e uno raffigurante una \"Crocifissione\" della fine del XIV secolo. Dell'inizio dello stesso secolo \u00e8 la statua in tufo di san Zeno, posta in una nicchia al centro dell'abside."}
{"id": "1692754", "revid": "177966", "url": "https://it.wikipedia.org/wiki?curid=1692754", "title": "Chiesa di San Zenetto", "text": ""}
{"id": "1692757", "revid": "177966", "url": "https://it.wikipedia.org/wiki?curid=1692757", "title": "Chiesa di San Zeno Oratore", "text": ""}
{"id": "1692759", "revid": "177966", "url": "https://it.wikipedia.org/wiki?curid=1692759", "title": "Chiesa di San Zeno Orante", "text": ""}
{"id": "1692760", "revid": "110157", "url": "https://it.wikipedia.org/wiki?curid=1692760", "title": "Smoothie King Center", "text": "Lo Smoothie King Center (noto in passato come New Orleans Arena) \u00e8 un'arena coperta situata a New Orleans, Louisiana. Si trova nel quartiere Central Business District, accanto al Louisiana Superdome.\nOspita le partite dei Pelicans dal 2002, e alcune partite della squadra di basket della Tulane University e di alcune high school della zona. La squadra, ora scomparsa, dei New Orleans Brass della ECHL ha giocato qui le ultime tre stagioni prima dello scioglimento nel 2002. Dal febbraio 2004 i New Orleans VooDoo della AFL giocano le loro partite casalinghe all'arena.\nGli eventi pi\u00f9 importanti che si sono tenuti all'arena sono: l'ArenaBowl XXI del 2007, l'NBA All-Star Game del 2008, e l'ArenaBowl XXII nel luglio 2008.\nIl 17 febbraio 2013 ha ospitato l'evento ppv della WWE (World Wrestling Entrataiment) Elimination Chamber dove parteciparono The Rock, CM Punk, John Cena e altri."}
{"id": "1692761", "revid": "177966", "url": "https://it.wikipedia.org/wiki?curid=1692761", "title": "Cattedrale di Santa Maria Matricolare", "text": ""}
{"id": "1692768", "revid": "290023", "url": "https://it.wikipedia.org/wiki?curid=1692768", "title": "Babalu", "text": "Babalu \u00e8 il secondo album di Michael Bubl\u00e9, uscito nel 2001.\nTracce"}
{"id": "1692776", "revid": "1656773", "url": "https://it.wikipedia.org/wiki?curid=1692776", "title": "Jacovella da Celano", "text": "Biografia.\nJacovella, detta anche Covella, Iacovella, Jacomella, Iacomella, Jacobella, Iacobella o Giovanna della Ratta, \u00e8 stata l'ultima esponente della famiglia dei Celano, che trasse il proprio nome dall'omonima contea da essa posseduta, a sua volta discendente dalla casata dei Berardi, noti come \"Conti dei Marsi\", i quali rivendicavano di essere discendenti diretti di Carlo Magno. I conti hanno per lungo tempo governato la Marsica.\nUltimogenita di Nicol\u00f2, conte di Celano, e di Maria Marzano, duchessa di Sessa, secondo alcune fonti nacque nel 1418, mentre altre collocano la sua nascita a cavallo tra il XIV e il XV secolo. Con la morte del padre Nicol\u00f2 e l'allontanamento della madre Maria che si rispos\u00f2 con il capitano di ventura Muzio Attendolo Sforza, Jacovella, ancora giovane, divenne l'erede dei beni, essendo il fratello Pietro morto improvvisamente nel 1422 forse a causa di una malattia, le sorelle Giovanna ed Isabella gi\u00e0 sposate e, in quel periodo, le altre due sorelle Angelella ed Antonella, prossime al matrimonio.\nNel 1424, per motivi aristocratico-politici, dovette sposare Odoardo Colonna, nipote di papa Martino V, ritratto spesso come malato o deforme, il quale divenne cos\u00ec feudatario delle contee di Albe e Celano. Dopo una convivenza forzata durata circa tre anni e con la sopravvenuta morte di papa Martino V, appena le fu possibile, la giovane scapp\u00f2 da casa Colonna, probabilmente aiutata da sua madre Maria, bench\u00e9 quest'ultima fosse ormai lontana dalle vicende celanesi.\nNon si conosce il vero motivo che spinse il Colonna a non consumare il matrimonio, tuttavia alcune opere storiografiche riportano \u00abper difetto di et\u00e0 o per impotenza\u00bb. Fatto sta che Jacovella chiese al nuovo papa Eugenio IV l'annullamento del matrimonio, ottenuto il quale prese in seconde nozze Jacopo Caldora, all'epoca quasi settantenne e capace di offrire protezione a lei e alla sua contea dai rischi connessi alle spinte espansionistiche dei Colonna. Nel 1439, probabilmente a tre mesi dal secondo matrimonio, per\u00f2 la contessa rimase vedova.\nIn questo breve arco di tempo la donna ebbe modo di conoscere il nipote del Caldora, Lionello Accrocciamuro, che molto probabilmente nel 1440, non senza censure e condanne, port\u00f2 Jacovella alle terze nozze. Nel 1458, rimasta di nuovo vedova, si ritrov\u00f2 a governare da sola la contea di Celano e a crescere i tre figli Ruggero, Pietro ed Isabella.\nIl figlio di Jacovella, Ruggero Accrocciamuro, dopo la morte del padre, nonostante la minore et\u00e0, rivendic\u00f2 a lei i suoi diritti sulla contea di Celano e, con l'aiuto di Jacopo Piccinino e del suo esercito, l'assedi\u00f2 nel castello di Gagliano Aterno, nel quale si era rifugiata alcuni mesi dopo essere rimasta vedova. Dopo tre giorni continui di attacchi la contessa fu catturata ed imprigionata nel castello stesso. Tutti i feudi della contessa passarono quindi sotto il controllo del figlio Ruggero, mentre il Piccinino rub\u00f2 nel castello gioielli, suppellettili ed una grande quantit\u00e0 di lana del valore complessivo di ducati che utilizz\u00f2 per ricostituire l'esercito ed assediare Sulmona l'anno seguente (1463). Jacovella per riottenere la libert\u00e0 fu costretta a pagare ducati. Subito dopo corse voce che Matteo di Capua, vicer\u00e9 degli Abruzzi per conto del re del Regno di Napoli Ferrante d'Aragona, avesse preferito non soccorrere la contessa per non far cadere in rovina Jacopo Piccinino, col quale nutriva buoni rapporti di amicizia nonostante gli opposti schieramenti. Fallito poi l'assedio di Sulmona, l'Accrocciamuro e il Piccinino furono tuttavia esiliati e la contea di Celano fu assegnata dal sovrano ad Antonio Piccolomini, che aveva sposato Maria d'Aragona, una delle figlie del re.\nQuanto al figlio secondogenito Pietro, che nutriva la passione per la letteratura, le scienze e le arti, dopo le vicende di Gagliano Aterno lo si ritrova a Venezia accanto all'umanista Paolo Marso a seguire le lezioni del maestro Pomponio Leto. A Jacovella fu confermata infine la sola contea di Venafro, in Molise, dove mor\u00ec prima del 1471.\nDiscendenza.\nJacovella da Celano si spos\u00f2 tre volte:\nOpere.\nJacovella tra il 1424 e il 1435, durante il periodo in cui era legata ad Odoardo Colonna, forn\u00ec le decorazioni alla chiesa di Giovanni Battista di Celano e favor\u00ec il restauro della chiesa di Santa Maria in Valle Porclaneta nei pressi di Rosciolo dei Marsi. Vengono attribuiti a lei e al suo terzo marito Lionello interventi alla chiesa di San Francesco, l'edificazione della chiesa di Santa Maria Valleverde e di quella di Sant'Angelo di Celano e il completamento del secondo piano del mastio e delle tre torri cilindriche del castello di Celano nel 1450. La contessa contribu\u00ec anche alla costruzione della basilica di San Bernardino di L'Aquila, oltre alla realizzazione di numerose altre opere."}
{"id": "1692779", "revid": "1573940", "url": "https://it.wikipedia.org/wiki?curid=1692779", "title": "Lythrypnus", "text": "Lythrypnus \u00e8 un genere di pesci alla famiglia Gobiidae, sottofamiglia Gobiinae.\nSpecie.\nIn questo genere sono riconosciute 20 specie:"}
{"id": "1692780", "revid": "183694", "url": "https://it.wikipedia.org/wiki?curid=1692780", "title": "Manlio Candrilli", "text": "Biografia.\nCombattente di tre guerre (Grande guerra, riconquista della Libia, 1921, conquista dei Sultanati Somali, 1925-1927); invalido di guerra in seguito a ferita riportata in combattimento ad Hordis (Somalia Settentrionale), decorato di Medaglia di bronzo al valor militare e di Croce di guerra al valor militare.\nFu Podest\u00e0 di Villarosa dal 1934 al 1942. In questo periodo svolse l'attivit\u00e0 di industriale zolfifero: nominato \"esperto per lo zolfo\" alla Corporazione, \u00e8 stato tra l'altro autore di due pubblicazioni, \"Lo zolfo alla Corporazione\" (Bellotti, Palermo, 1938, e \"L'Ente Nazionale Zolfo - soluzione integrale del problema zolfifero\" (Bellotti, Palermo, 1939). Membro della Camera dei deputati del Regno d'Italia dal 1939 al 1943 (XXX legislatura del Regno d'Italia).\nSuccessivamente divenne Consigliere Nazionale e Segretario Federale del Partito Nazionale Fascista a Catanzaro e ad Agrigento (1942-1943). Richiamato sotto le armi dopo il 25 luglio (momento dell'arresto di Mussolini e primo governo Badoglio) venne assegnato come maggiore al 50\u00ba Reggimento Bersaglieri di stanza a Siena.\nDopo l'8 settembre ader\u00ec alla Repubblica Sociale Italiana e venne nominato Questore di Brescia, carica che ricopr\u00ec dal 16 novembre 1943 al 25 aprile 1945.\nPreso prigioniero il 25 aprile 1945 da elementi partigiani a Como, fu tradotto a Brescia per essere sottoposto a processo da una Corte d'Assise Straordinaria. Venne condannato alla pena della fucilazione per collaborazionismo e altre imputazioni secondarie dalla Corte d'Assise Speciale di Brescia con sentenza 13 giugno 1945. Ipotesi vogliono che sia stato fucilato per pressioni inglesi, tant'\u00e8 che il maggiore Falck del SOE era presente all'esecuzione, in quanto a conoscenza di incontri segreti fra Mussolini e certi emissari di Churchill avvenuti nel 1944 sul Lago d'Iseo.\nMor\u00ec a Brescia, localit\u00e0 Mompiano, in seguito a fucilazione il 1\u00ba settembre 1945, alle ore 6.10 del mattino.\nIl 27 novembre 1959 \u00e8 stata emessa una sentenza di annullamento post-mortem della condanna a morte e di relativa riabilitazione a firma della Corte di Cassazione:\n\u00ab\u00c8 stata annullata la sentenza emessa in data 13 giugno 1945 dalla Corte Straordinaria d'Assise di Brescia sul punto dell'affermata responsabilit\u00e0 dell'ufficiale per i fatti di omicidio e sevizie efferate, per non averli commessi. Il Supremo Collegio ha dichiarato di riflesso estinto, ai sensi dell'art. 3 del D.P. 22.06.1946 n\u00b0 4, per effetto di amnistia, il delitto di collaborazionismo militare, per cui ebbe a seguire la condanna. \u00c8 stato annullato il D.P. 22.03.1956 con il quale l'ufficiale incorse nella perdita del grado per condanna a decorrere dal 06.07.1945 nonch\u00e9 nella degradazione ai sensi dell'art. 28 C.P.M.P. (D.P. 15 marzo 1961 in C.P. Registrato alla Corte dei Conti il 06.06.1961, reg. 60, f. 20). Assolto post mortem dalla Corte di Cassazione il 27 novembre 1959.\u00bb\nOnorificenze.\n Medaglia di bronzo al valor militare decorato il 20 aprile 1928\n Croce di guerra al valor militare decorato il 10 giugno 1923\nCuriosit\u00e0.\nSecondo uno storico si distinse in particolare per la spietata caccia agli ebrei, altri invece dissentono dalle accuse, infatti negli atti di condanna a morte di Candrilli il problema degli arresti e della deportazione di ebrei quasi neppure appare."}
{"id": "1692787", "revid": "838137", "url": "https://it.wikipedia.org/wiki?curid=1692787", "title": "Luigi Ferri (vescovo)", "text": "Biografia.\nNacque a Fano, nelle Marche, e il 14 giugno 1891 fu ordinato presbitero. Il 27 novembre 1911, all'et\u00e0 di 43 anni, fu eletto vescovo di Montalto e ricevette la consacrazione episcopale il 14 gennaio 1912. Il 18 dicembre 1924, essendo rimasta vacante la sede vescovile di Ripatransone, papa Pio XI lo elesse vescovo anche di tale sede, con una bolla che univa le due diocesi \"in persona episcopi\". Prese possesso della nuova sede il 31 maggio 1925, facendovi ingresso il 5 luglio seguente.\nFu promotore di associazioni eucaristiche, di cinque congressi eucaristici diocesani e dell'adorazione permanente del santissimo sacramento presso le monache clarisse di Montalto delle Marche e presso il santuario dei padri sacramentini di San Benedetto del Tronto. Si ispir\u00f2 alla spiritualit\u00e0 e alle opere di san Pierre-Julien Eymard, fondatore della Congregazione del Santissimo Sacramento, e per la sua devozione eucaristica fu definito il \"vescovo dell'eucaristia\": gi\u00e0 da giovane sacerdote seppe trasfondere il fascino della presenza di Cristo nell'eucaristia.\nPer il congresso eucaristico diocesano del 1932, scrisse: \"Parlare di Ges\u00f9 presente nell'Eucaristia, o meglio, far parlare Ges\u00f9 medesimo: ecco il fine del nostro Congresso; mettere ogni fedele a contatto con Lui, ravvivargli la fede, aprirgli il cuore, perch\u00e9 Egli lo purifichi, lo conforti, lo benedica\". Si adoper\u00f2 con grande impegno perch\u00e9 ci fosse anche nella sua diocesi, e in particolare nella citt\u00e0 di San Benedetto del Tronto, una sede della congregazione con un santuario dell'adorazione. Am\u00f2 la povert\u00e0 e visse nel distacco delle cose materiali; si spese per accogliere le centinaia di sfollati durante la seconda guerra mondiale, aprendo i due seminari e l'episcopio di Montalto delle Marche e ospit\u00f2 le suore giuseppine nella propria abitazione di Ripatransone.\nSi ritir\u00f2 dagli incarichi il 17 maggio 1946 e fu eletto vescovo titolare di Liviade. Mor\u00ec a Fano, la sua citt\u00e0 natale, il 30 gennaio 1952. Le sue spoglie mortali vennero riportate a San Benedetto del Tronto il 7 settembre 1955. Riposano nel santuario dell'adorazione dei padri sacramentini, accanto all'altare del santissimo sacramento.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1692788", "revid": "24443", "url": "https://it.wikipedia.org/wiki?curid=1692788", "title": "M.Giovo", "text": ""}
{"id": "1692792", "revid": "87128", "url": "https://it.wikipedia.org/wiki?curid=1692792", "title": "Raggi-x prodotti alimentari", "text": ""}
{"id": "1692793", "revid": "404449", "url": "https://it.wikipedia.org/wiki?curid=1692793", "title": "Vada (Rosignano Marittimo)", "text": "Vada \u00e8 una frazione del comune italiano di Rosignano Marittimo, nella provincia di Livorno, in Toscana.\nL'abitato, facente parte della Val di Cecina, \u00e8 situato lungo la costa toscana del Mar Ligure. In localit\u00e0 Pietra Bianca, tra l'abitato e Rosignano Solvay, si trovano le Spiagge Bianche, dovute agli scarichi della locale industria Solvay.\nStoria.\nIl paese sorge sin dall'antichit\u00e0 (si fanno risalire i primi insediamenti all'epoca etrusco-romana, con il nome di \"Vada Volaterrana\"), lungo la SP 39 della provincia di Livorno, strada Vecchia Aurelia. Sulla piazza centrale del paese \u00e8 infatti osservabile la pietra chilometrica riportante il 287\u00b0 chilometro dal Campidoglio di Roma. Con molta probabilit\u00e0 all'epoca, il sito, oltre a disporre di un porto protetto da due secche - da cui il toponimo \"Vada\" - fungeva come stazione di posta e cambio dei cavalli. \nSulle origini del paese Emanuele Repetti, nel suo \"Dizionario Geografico Fisico Storico della Toscana\" (Firenze, 1843), alla voce \"Vada\", riporta: \"Questo porto celebrato da Cicerone, da Plinio e da Rutilio Namaziano appellavasi fino d'allora Vada, forse a cagione della sua posizione palustre, e Vada Volaterrana, per la ragione che nei tempi della repubblica romana doveva essere compreso nel contado volterrano, il quale probabilmente estendevasi da questo alto sino al fiumicello che porta tuttora il nome di Fine\".\nA testimonianza delle radici etrusche e romane, nel libro\" Itinerari etruschi\", di V. Melani e F. Nicosia (Pistoia, 1971) a pag. 84 si afferma che: \"Nel 1884, scavando per le fondazioni di una casa, presso la chiesa del paese, si trovarono avanzi di abitazioni con mosaici e decorazioni marmoree, monete e un'iscrizione funeraria latina che fece datare i reperti al III sec. a.C.\". Si riporta nel medesimo volume anche testimonianza della struttura termale rinvenuta nel podere San Gaetano, oggi ormai trascurata e in stato di completo abbandono: \"Nel podere di San Gaetano, in localit\u00e0 Saracine si trovano i resti di alcune terme da cui si estrassero alcune monete e una statua mutilata\". Molti dei reperti qui rinvenuti sono stati portati al Museo civico archeologico di Rosignano Marittimo (LI). \nI documenti medioevali vi attestano la presenza di una chiesa, intitolata ai Santi Giovanni e Paolo (780), successivamente elevata a pieve. Non distante da questa sorgeva la badia di San Felice, tenuta, nel 1255, dalle domenicane.\nNel 1125 i Pisani fortificarono il suo porto e nel 1406 pass\u00f2 ai Fiorentini. Nella seconda met\u00e0 del XV secolo il borgo fu raso al suolo dai Napoletani.\nAl giorno d'oggi l'abitato si trova per buona parte su terreni \"strappati\" alle paludi. Alcune aree del centro abitato sono tutt'oggi sotto il livello del mare. Fu infatti grandiosa l'opera dei Lorena che resero abitabili e coltivabili le zone costiere nell'Ottocento, liberando con le bonifiche le popolazioni dal flagello della malaria e dalle acque palustri. Con l'impianto della pineta che corre parallela alla costa, gli ingegneri forestali del tempo riuscirono a proteggere i campi coltivati dai forti e salmastri venti del mare, permettendo cos\u00ec all'agricoltura locale un primo periodo di espansione. \nAncor oggi \u00e8 visitabile presso La Mazzanta in localit\u00e0 Molino a Fuoco, l'ingegnoso \"Ferro di Cavallo\", un sistema di canali di deflusso delle acque che, a seconda delle maree e delle piogge, venivano regolati con delle apposite parat\u00ece in legno e in muratura dagli operai del Granducato toscano. Successivamente, dopo l'unificazione d'Italia, all'avvento dell'epoca fascista il governo diede ordine di migliorare i servizi di bonifica presenti, elettrificando con pompe idrovore ci\u00f2 che precedentemente l'uomo faceva manualmente con le succitate parat\u00ece.\nVada, notevolmente sviluppatasi nel dopoguerra, oggi \u00e8 un centro essenzialmente turistico, la cui fama \u00e8 legata alla balneabilit\u00e0 dell'acqua, ripetutamente certificata negli anni presenti dalla massima qualifica italiana, la \"Bandiera Blu\".\nMonumenti e luoghi d'interesse.\nMonumenti.\nAlle spalle del porto c'\u00e8 la torre di Vada che nel corso degli anni ha avuto diverse funzioni: tra il 1867 e il 1979 ha ospitato il faro di Vada, oltre ad essere stata adibita anche a casa di reclusione ed infine attualmente a centro per le esposizioni di mostre temporanee.\nAlcune miglia nautiche al largo della costa vi \u00e8 il famoso faro di Vada, che eretto su scogli emergenti dai bassi fondali (le secche di Vada), segnala alle imbarcazioni la pericolosit\u00e0 del tratto di navigazione.\nAl centro del paese sorge l'ottocentesca chiesa di San Leopoldo Re, caratterizzata da uno svettante campanile posto in corrispondenza dell'abside. Nei pressi si trovano il cosiddetto \"Palazzo del Diavolo\" e il \"Palazzo Ducale\", dove pernottava il granduca nei suoi soggiorni a Vada.\nIn localit\u00e0 il Casone di Vada (o \"I due Casoni\") si trova una villa settecentesca appartenente alla famiglia Tardy, che diede un grosso contributo alla bonifica delle paludi; incorporata c'\u00e8 la cappella di famiglia intitolata a San Ranieri. Il casone di Vada \u00e8 un caratteristico borgo agricolo; degno di nota \u00e8 la cisterna per la raccolta dell'acqua piovana del Settecento, non pi\u00f9 funzionante ma perfettamente restaurata e conservata.\nSpiagge Bianche.\nLe spiagge sono note per il colore bianco della sabbia che ricorda le spiagge tropicali. Il fenomeno \u00e8 dovuto agli scarichi della locale industria Solvay che, nel corso di anni di lavorazione di materiali calcarei, hanno prodotto questa particolare colorazione. Sempre alle Spiagge Bianche vi \u00e8 la foce del fiume Fine che dopo un corso di 22 chilometri si getta con un estuario nel Mar Ligure.\nSecondo il programma delle Nazioni Unite per l'ambiente, il tratto costiero di Vada \u00e8 una delle quindici spiagge pi\u00f9 inquinate d'Italia.\nBunker.\nLungo la costa del posto e dislocati in altre zone sono ritrovabili diversi \"bunker\", buche-trincee fortificate della seconda guerra mondiale. Alcuni di questi oramai si trovano oltre costa, a una decina di metri dalla riva contornati dalle acque marine. Questo non perch\u00e9 vennero edificati \"nel mezzo dell'acqua\", bens\u00ec in quanto l'erosione della costa negli anni li ha allontanati dalla terraferma. Essi sono pertanto testimoni di come l'opera dell'uomo nei decenni riesca a modificare addirittura le morfologie delle coste.\nCultura.\nEventi.\nNel periodo di inizio estate e pi\u00f9 precisamente durante il mese di giugno sempre in Vada alla localit\u00e0 Polveroni, si tiene un'altra sagra: Vada sull'Aia. Oltre alla possibilit\u00e0 di mangiare ottimi piatti tipicamente toscani, si ha la possibilit\u00e0 di ritrovare antichi oggetti della locale cultura contadina ed artigiana, nonch\u00e9 giochi ludici dei tempi che furono e tantissime altre curiosit\u00e0 della vita quotidiana del passato della zona; altra festa paesana \u00e8 la \"Sagra del Ranocchio\", in cui vengono servite, oltre ai piatti tipici, le \"cosce\" di ranocchio fritte. A servire i piatti sono i ragazzi e le ragazze vadesi. Un'altra festa molto importante \u00e8 la Fiera Paesana, che avviene tutti gli anni il primo luned\u00ec dopo ferragosto e che comprende banchetti e bancarelle che occupano tutto il centro.\nNell'estate 2011 si \u00e8 tenuto in piazza Garibaldi il concerto dei Nomadi e a luglio 2012 sulla spiaggia libera si \u00e8 tenuta la manifestazione \"Radio 101\", con concerto e show.\nSport.\nLa squadra di calcio del paese \u00e8 l'\"Associazione Sportiva Dilettantistica Vada\", che nella stagione 2015-2016 milita nel campionato di Seconda Categoria. Fondata nel 1963, il colore sociale \u00e8 il granata e il settore giovanile \u00e8 affiliato alla Fiorentina. Importante \u00e8 anche l\"'Associazione Sportiva Dilettantistica Vada Pattinaggio\", creata negli anni '90, la quale conta numerosi atleti e altrettanti successi a livello nazionale e internazionale."}
{"id": "1692801", "revid": "3115", "url": "https://it.wikipedia.org/wiki?curid=1692801", "title": "La California", "text": "La California \u00e8 una frazione del comune italiano di Bibbona, nella provincia di Livorno, in Toscana.\nGeografia fisica.\nLa California \u00e8 situata sulla strada statale Aurelia, a circa 4 chilometri a sud di Cecina, all'incrocio con la strada che va a Bibbona (da cui dista 4 chilometri), a circa 4 chilometri da Marina di Bibbona, 10 da Casale Marittimo e 10 da Bolgheri. Dista circa 40 chilometri da Livorno e 45 da Piombino. L'abitato urbano principale si sviluppa lungo via della Camminata (la strada provinciale per Bibbona), che s'incrocia con la SP 39 (via Aurelia storica) e la SS1. Altri gruppi di abitazioni si trovano, pi\u00f9 a nord, sulla SP 39 e su strade vicinali che portano alla costa.\nNon distante dalla frazione, nel comune di Cecina, si estende il parco faunistico Gallorose, noto a livello regionale.\nStoria.\nLocalit\u00e0 sviluppatasi a partire dall'Ottocento, conserva comunque testimonianze di una frequentazione assai pi\u00f9 antica: in localit\u00e0 Crocino \u00e8 stata scoperta una tomba etrusca risalente probabilmente al VI secolo avanti Cristo.\nIl paese si \u00e8 espanso fortemente a partire dagli anni sessanta del Novecento, periodo nel quale fu costruita anche una nuova chiesa, in sostituzione di un pi\u00f9 piccolo luogo di culto (oggi utilizzato come sala parrocchiale).\nIl nome del paese prende vita dalla storia di Leonetto Cipriani, che nella prima met\u00e0 dell'Ottocento, in piena corsa all'oro californiana, fece la spola tra il Mediterraneo e la California e fu nominato da Cavour console onorario a San Francisco: fu Cipriani che, tornato in Italia, dette il nome California a quello che era allora un borgo di contadini e pescatori.\nDal 2004 gli abitanti della localit\u00e0 tengono elezioni-gioco ogni quattro anni in contemporanea con le elezioni presidenziali americane. Il voto, ovviamente non tenuto in alcuna considerazione per i risultati dell'elezione, viene inviato al consolato americano pi\u00f9 vicino (quello di Firenze). Nel 2008 una troupe di una rete televisiva americana si \u00e8 recata alla California per riprendere le \"operazioni di voto\".\nCultura.\nCinema.\nLa localit\u00e0 \u00e8 citata e mostrata nel film comico italiano del 1999, per regia di Paolo Costella, \"Tutti gli uomini del deficiente\" (film d'esordio della Gialappa's Band). Il motivo di questa \"citazione\" fu dovuto all'omonimia della localit\u00e0 con lo stato federale statunitense della California.\nInoltre, il nome della frazione compare anche nel film \"13dici a tavola\" di Enrico Oldoini (2004), dove per\u00f2 l'abitato viene erroneamente indicato come una localit\u00e0 della provincia di Grosseto.\nInfrastrutture e trasporti.\nL'arteria stradale principale che serve la California \u00e8 la Strada statale 1 Via Aurelia (con caratteristiche di superstrada) che conta uno svincolo, chiamato \"La California\", situato a nord del paese ed a meno di 10\u00a0km dall'imbocco (fra Cecina e Rosignano Marittimo) dell'Aurelia verso l'autostrada A12 Genova-Rosignano. Altra arteria stradale importante \u00e8 la strada provinciale 39 Livorno-Follonica, parte del tracciato della via Aurelia storica che corre da Roma a Pisa.\nNon lontano dal centro della California si trova la stazione ferroviaria di Bibbona-Casale, sulla linea Tirrenica, ormai chiusa.\nSport.\n\u00c8 il paese natale del ciclista Paolo Bettini, vincitore di due mondiali in linea su strada e un oro olimpico in linea su strada."}
{"id": "1692806", "revid": "767487", "url": "https://it.wikipedia.org/wiki?curid=1692806", "title": "L'uomo della Torre Eiffel", "text": "L'uomo della Torre Eiffel (\"The Man on the Eiffel Tower\") \u00e8 un film del 1949 diretto da Burgess Meredith. \u00c8 tratto dal romanzo \"La testa di un uomo\" di Georges Simenon (1931).\nTrama.\nIl commissario Maigret fa evadere un giovane accusato di omicidio poich\u00e9 non ha mai creduto alla sua colpevolezza. \u00c8 vero che uno studente ceco, Johann Radek, \u00e8 stato pagato per uccidere la ricca zia americana di Bill Kirby e che l'omicida ha ucciso anche la sua cameriera ma un fattorino, Joseph Heurtin, \u00e8 stato accusato al suo posto e ora rischia la ghigliottina. La sua liberazione potrebbe aiutare a far fare un passo falso al vero assassino. Radek \u00e8 molto furbo e Crosby si \u00e8 suicidato. Nonostante la prudenza di Maigret, il primo capisce di essere sorvegliato e, quasi per sfida, provoca la morte di Helen, la moglie di Kirby. Sar\u00e0 per\u00f2 proprio ci\u00f2 che alla fine lo far\u00e0 incastrare."}
{"id": "1692807", "revid": "2229957", "url": "https://it.wikipedia.org/wiki?curid=1692807", "title": "La voce delle onde", "text": " \u00e8 un romanzo dello scrittore giapponese Yukio Mishima, scritto nel 1954. Un libro semplice, scorrevole e poetico che ha come sottofondo ad ogni avvenimento la voce delle onde ed il mare, ora tempestoso ora sommesso.\nTrama.\nA fare da sfondo al romanzo \u00e8 Uta-jima, \"l'Isola del canto\", un piccolo villaggio di pescatori situato in uno stretto che collega il golfo di Ise con l'oceano Pacifico. I protagonisti sono l'introverso ma amabile pescatore Shinji e Hatsue, la figlia di un benestante locale, rientrata da poco sull'isola dopo un periodo in cui era stata data in adozione. Tra i due nasce un'improvvisa e contrastata relazione. Dopo essersi giurati eterno amore in una notte tempestosa in un rifugio di montagna, iniziano a fare i conti con circostanze e personaggi avversi che li distanziano fisicamente, pur non intaccando il loro reciproco sentimento. In seguito a una maldicenza alimentata dalla figlia dei guardiani del faro e da Yasuo, ricco coetaneo del protagonista interessato a screditare Shinji ed ottenere la mano di Hatsue, il padre di lei, Terukichi, decide di recluderla in casa. Terukichi vuole anche mettere alla prova i due giovani per stabilire chi \u00e8 pi\u00f9 adatto ad avere in sposa la propria figlia. Accade cos\u00ec che vengono imbarcati sulla Utajima-maru, nave di propriet\u00e0 di Terukichi, il quale d\u00e0 disposizioni al capitano di osservare il comportamento di entrambi. Appare subito evidente che Shinji ha qualit\u00e0 caratteriali decisamente superiori rispetto al rivale e manifesta anche un enorme coraggio durante una notte di tempesta, portando in salvo l'equipaggio dell'imbarcazione. Questo episodio, unito ai commenti favorevoli del capitano, convincer\u00e0 il padre della ragazza che tra i due \u00e8 Shinji il meritevole dell'amore della figlia. Terukichi acconsente quindi inizialmente al loro fidanzamento, vista la giovane et\u00e0, e al loro futuro matrimonio.\nAmbientazione.\nPer descrivere l'isola sulla quale \u00e8 ambientato il romanzo, Mishima si ispir\u00f2 all'isola di Kami (\"Kamishima\" - \"\u795e\u5cf6\"), collocata nella baia di Ise e che amministrativamente fa parte della citt\u00e0 di Toba.\nNella cultura di massa.\nUna versione del romanzo sotto forma di film d'animazione fu realizzata in Nord America da Central Park Media."}
{"id": "1692808", "revid": "123374570", "url": "https://it.wikipedia.org/wiki?curid=1692808", "title": "Angelo Baiguini", "text": "Biografia.\nAll'et\u00e0 di 16 anni ha iniziato come disc jockey dai microfoni di RTL 98, un'emittente locale, cui sono seguite altre esperienze radiofoniche.\nIl 1\u00ba agosto 1989 inizia a collaborare con RTL 102.5 e ne diventa in poco tempo una delle voci pi\u00f9 note. Conduce vari programmi di musica e intrattenimento, fra questi: da \"Non stop news\" a \"Una poltrona per due con Harold \"Harry\" Davies\" e molti altri, fino all'attuale \"W l'Italia\", in onda dal luned\u00ec al gioved\u00ec dalle 11 alle 13. Al fianco della redazione di RTL ha maturato un'esperienza giornalistica, ed \u00e8 diventato un giornalista professionista nell'anno 2000.\nIn tv ha condotto varie serate e programmi, come la classifica dei dischi pi\u00f9 venduti nel programma \"Super\" d'Italia 1 e lo \"Space Jam Show\". Per Rai 1 ha condotto l'edizione 2001 di \"Sanremo Rock and Trend\".\nHa presentato quattro edizioni della \"Festa della Musica\", al fianco di Pippo Baudo (per due volte, ai Fori Imperiali), Carlo Conti e Vanessa Incontrada. \u00c8 protagonista del tributo a Alex Baroni con Fabrizio Frizzi. Inoltre ha condotto \"Radio in Piazza\" nel 2000 e il \"Vodafone Radio Live\" durante l'estate del 2003, con Megan Gale, tour che anche nell'estate 2004 ha avuto un enorme successo. \u00c8 stato anche il conduttore della Notte Bianca di Milano nel 2004 e nel 2005, con oltre 120.000 persone in Piazza Duomo.\nDall'estate 2013 fino al 2016 ha condotto con Alessia Marcuzzi e Rudy Zerbi il \"Summer Festival\", trasmissione musicale estiva di Canale 5.\u00c8 intervenuto come giurato a \"Sanremo Young\" edizioni 2018 e 2019, entrambe condotte da Antonella Clerici.\nDivenuto direttore artistico di RTL 102.5, conduce tutti i giorni insieme a Federica Gentile e Daniela Collu dal luned\u00ec al gioved\u00ec, dalle 11 alle 13, il programma \"W l'Italia\". Dal 2017 \u00e8 conduttore dell'RTL 102 \"Power Hits Estate\"."}
{"id": "1692811", "revid": "767487", "url": "https://it.wikipedia.org/wiki?curid=1692811", "title": "Regione di Stikine", "text": " \nLa regione di Stikine \u00e8 la regione pi\u00f9 nord-occidentale della provincia canadese della Columbia Britannica e l'unica area della provincia a non essere entro un distretto regionale. Il censimento del 2006 vennero contate 1.109 persone, comprese 282 persone nelle First Nations (stima del 2004).\nHa una superficie di 132.496,2\u00a0km\u00b2. Con meno di 1 persona ogni 100\u00a0km\u00b2, questa regione \u00e8 la meno densamente popolata della Columbia Britannica e di tutte le divisioni censuarie del Canada.\nIl termine Regione di Stikine non deve essere confuso con i termini Territorio di Stikine e Distretto di Stikine, che posseggono tutti significati leggermente diversi."}
{"id": "1692812", "revid": "880789", "url": "https://it.wikipedia.org/wiki?curid=1692812", "title": "Adone Asinari", "text": "Biografia e produzione artistica.\nGiovanissimo, si trasfer\u00ec a Milano dove frequent\u00f2 le Scuole d'arte dell'Umanitaria e la Scuola superiore d'Arte applicata all'Industria del Castello Sforzesco.\nNel 1927 ader\u00ec al Futurismo dopo un incontro con Marinetti, e l'anno successivo fu tra i partecipanti alla \"Rassegna nazionale futurista\" presso la Galleria Pesaro di Milano; del futurismo divent\u00f2 un rappresentante di particolare originalit\u00e0.\nSi dedic\u00f2 alle tematiche del dinamismo plastico e alle relative sperimentazioni, che svilupp\u00f2 in modi via via sempre pi\u00f9 autonomi, con particolare ricerca sull'immagine e sulla sua percezione. Intorno alla met\u00e0 degli anni trenta si interess\u00f2 al linguaggio costruttivista. \nIntrattenne rapporti con personalit\u00e0 quali Franco Grignani, Bruno Munari ed Enrico Prampolini.\nNel 1942 fu chiamato alle armi, venne fatto prigioniero in Sicilia e inviato in un campo di concentramento in Tunisia. Nel dopoguerra approfond\u00ec la sua ricerca nel campo del Costruttivismo. Nel 1952 fu con Munari nell'iniziativa \"Oltre la pittura\".\nAlla pittura affianc\u00f2 anche l'attivit\u00e0 di docente: negli anni sessanta insegn\u00f2 alla Scuola d'Arte del Castello Sforzesco e negli anni settanta insegn\u00f2 grafica all'Istituto d'arte \"Paolo Toschi\" di Parma. Nel 1980 partecip\u00f2 alla mostra milanese \"Arte Struktura\", a cura di Carlo Belloli. Nel 1981 gli viene allestita un'ampia mostra antologica nella Villa Cusani Tittoni Traversi di Desio."}
{"id": "1692821", "revid": "1793900", "url": "https://it.wikipedia.org/wiki?curid=1692821", "title": "Distretto regionale di Northern Rockies", "text": "Il distretto regionale di Northern Rockies \u00e8 un distretto regionale nel nord-est della provincia canadese della Columbia Britannica.\nIl paese di Fort Nelson \u00e8 l'unica municipalit\u00e0 del distretto. La municipalit\u00e0 comprende oltre 73 per cento della popolazione del distretto, che al censimento del 2006 contava 6.147 abitanti. Il sindaco di Fort Nelson agisce in qualit\u00e0 anche di presidente regionale. Il personale \u00e8 in possesso della duplice qualifica di dipendente della regione e della citt\u00e0 di Fort Nelson.\nIl Distretto Regionale di Northern Rockies si trova sul versante est delle Montagne Rocciose Canadesi, e comprende circa il 9,2% della superficie totale della provincia della Columbia Britannica, che con 85.151,45 chilometri quadrati.\nL'Alaska Highway taglia la regione da sud-est a nord-ovest. Il distretto \u00e8 in gran parte costituito da remote aree forestali e montane, e comprende migliaia di fiumi e torrenti, centinaia di laghi e abbondanza di fauna selvatica.\nIl distretto fu istituito nel 1987, quando il distretto regionale di Peace River-Liard fu diviso lungo il 58\u00ba parallelo.\nSociet\u00e0.\nEvoluzione demografica.\nPopolazione:"}
{"id": "1692822", "revid": "1305772", "url": "https://it.wikipedia.org/wiki?curid=1692822", "title": "P\u00e4rk", "text": "Il p\u00e4rk \u00e8 un antico sport di squadra sferistico che si pratica in Svezia, nell'isola di Gotland.\nRegolamento.\nLa palla si colpisce con la mano, al volo o dopo un rimbalzo al suolo. La partita si disputa tra due squadre di sette atleti. Il campo di gioco \u00e8 largo 30\u00a0m e non ci sono limiti in lunghezza. La zona di battuta \u00e8 una piccola area di forma rettangolare. Lo scopo del gioco \u00e8 conquistare spazio quando si \u00e8 in battuta e difendere tale spazio conquistato poi quando in battuta vanno gli avversari: ogni squadra dispone di sette servizi consecutivi. Per vincere un set si devono totalizzare 40 punti e la partita \u00e8 al meglio dei tre set.\nCollegamenti esterni.\n Descrizione del gioco "}
{"id": "1692826", "revid": "110157", "url": "https://it.wikipedia.org/wiki?curid=1692826", "title": "Dream (Michael Bubl\u00e9)", "text": "Dream \u00e8 il secondo album di Michael Bubl\u00e9, uscito nel 2001."}
{"id": "1692827", "revid": "233563", "url": "https://it.wikipedia.org/wiki?curid=1692827", "title": "Alma Schindler", "text": ""}
{"id": "1692828", "revid": "111972628", "url": "https://it.wikipedia.org/wiki?curid=1692828", "title": "Canada orientale", "text": "Con Canada orientale (talvolta Province orientali) generalmente si intendono tutte quelle regioni canadesi poste a oriente della provincia del Manitoba, e consiste nelle seguenti province:\nDefinizioni.\nLa Canadian Press definisce il Canada orientale come tutto ci\u00f2 che \u00e8 situato a est della citt\u00e0 di Thunder Bay nell'Ontario.\nPopolazione.\nLa popolazione totale di questa regione \u00e8 di circa 22.507.099 abitanti, che rappresenta circa il 70% della popolazione canadese. La maggior parte della popolazione risiede nell'Ontario (quasi 13 milioni) e nel Qu\u00e9bec (7,5 milioni).\nPi\u00f9 grandi aree metropolitane sono:"}
{"id": "1692834", "revid": "108156823", "url": "https://it.wikipedia.org/wiki?curid=1692834", "title": "Totally Bubl\u00e9", "text": "Totally Bubl\u00e9 \u00e8 un album di Michael Bubl\u00e9, uscito nel 2003. L'album raccoglie i brani inseriti nella colonna sonora del film del 2001\"Totally Blonde\", in cui recit\u00f2 lo stesso Bubl\u00e9."}
{"id": "1692842", "revid": "767487", "url": "https://it.wikipedia.org/wiki?curid=1692842", "title": "Lou Reed Live", "text": "Lou Reed Live \u00e8 il secondo album dal vivo di Lou Reed pubblicato dalla RCA Records nel 1975.\nIl disco.\n\"Lou Reed Live\" fu realizzato dopo il successo ottenuto dal primo album dal vivo di Lou Reed pubblicato l'anno precedente.\nPensato come una sorta di \"seconda puntata\" di \"Rock N Roll Animal\", il disco contiene brani registrati durante lo stesso concerto tenuto alla \"Howard Stein Academy of Music\" di New York il 21 dicembre 1973.\nA differenza di \"Rock N Roll Animal\", che contiene in gran parte rivisitazioni di brani noti (\"Heroin\" e \"White Light / White Heat\"), ma soprattutto, meno noti (\"Sweet Jane\" e \"Rock 'n' Roll\") dei Velvet Underground, nel nuovo disco furono inserite le \"hit\" del primo periodo da solista di Reed.\nLa scelta fu dettata dalla necessit\u00e0 della casa discografica di sfruttare ancora il traino di \"Transformer\", dopo il mezzo passo falso commerciale dell'ambizioso \"Berlin\". In realt\u00e0 il disco non raggiunse i risultati di pubblico e di critica n\u00e9 di \"Transformer\" n\u00e9 di \"Rock N Roll Animal\" di cui \u00e8 comunque da considerarsi complementare.\n\"Lou Reed Live\" contiene quindi le versioni dal vivo di \"Walk On The Wild Side\", \"Vicious\" e \"Satellite of Love\", tutti singoli tratti da \"Transformer\". Non mancano, comunque, un bel pezzo dei Velvet Underground, \"I'm Waiting For The Man\", presente nel loro primo celebre disco, e due pezzi tratti da \"Berlin\", \"Sad Song\" e \"Oh, Jim\".\nAnche in questo album \u00e8 protagonista la band che accompagnava Lou Reed nel 1973 e con la quale aveva inciso \"Berlin\". Ancora in evidenza sono gli assoli di Steve Hunter e Dick Wagner (il celebre \"duello di chitarre\") e il bassista di origine indiana Prakash John. Come nel disco precedente, Reed, grazie al possente accompagnamento, pu\u00f2 abbandonare la chitarra e dedicarsi al ruolo che si era scelto in quel periodo, il cantante rock, nelle vesti di pelle del \"rock 'n' roll animal\".\nDiversamente da quanto avvenne con \"Rock N Roll Animal\", dove Lou Reed realizz\u00f2 quelle che sono considerate le versioni definitive di alcuni vecchi pezzi dei Velvet Underground, dando loro nuova linfa, in \"Lou Reed Live\" le versioni delle \"hit\" di \"Transformer\" non aggiungono nulla a quanto era stato fatto nell'album in studio. Il cantautore newyorkese e la band sembrano invece trovarsi meglio con le due lunghe versioni dei brani di \"Berlin\".\n\"Lou Reed Live\" non fu rimasterizato su CD in versione allungata come invece avvenne per \"Rock N Roll Animal\" nel 2000. Paradossalmente fu ripubblicato rimasterizzato nel 2003 nella collana \"Extended Versions\" della BMG, ma, a differenza di quanto suggerito nel titolo, senza materiale aggiuntivo.\nLa foto di copertina dell'album, che ritrae Reed con i classici occhiali neri e il giubbotto nero borchiato e con un copricapo che d\u00e0 una pervenza vagamente \"glam\" al cantante, fu scattata da Oliviero Toscani.\nSetlist originale del concerto.\nIl concerto da cui l'album \u00e8 ricavato non \u00e8 mai stato pubblicato nella sua interezza, tuttavia questa ne \u00e8 la scaletta integrale in ordine cronologico:"}
{"id": "1692844", "revid": "438678", "url": "https://it.wikipedia.org/wiki?curid=1692844", "title": "Le chien jaune", "text": "Le chien jaune \u00e8 un film del 1932 diretto da Jean Tarride.\nLa pellicola, con Abel Tarride nel ruolo di Maigret, \u00e8 tratta dall'omonimo romanzo dello scrittore belga Georges Simenon.\nTrama.\nMaigret \u00e8 chiamato a Concarneau, per indagare sull'enigmatico ferimento del famoso commerciante di vini locale, Mostaguen. Quello di Mostaguen \u00e8 solo il primo di una serie di omicidi, o tentati omicidi, che coinvolgono il gruppo di amici del commerciante, tutti esponenti di spicco della citt\u00e0.\nMaigret segue la sua pista, in qualche modo guidato da un bizzarro cane giallo sempre presente nei momenti e suoi luoghi degli omicidi. Un confronto voluto da Maigret con tutti i protagonisti di questa intricata vicenda, porter\u00e0 il commissario alla soluzione del caso."}
{"id": "1692846", "revid": "290948", "url": "https://it.wikipedia.org/wiki?curid=1692846", "title": "L'innesco", "text": ""}
{"id": "1692847", "revid": "117651861", "url": "https://it.wikipedia.org/wiki?curid=1692847", "title": "Gaetano Scorza", "text": "Biografia.\nDopo aver compiuto gli studi prima a Roma, presso il Collegio Nazareno, e poi al Pio Collegio dei Padri Scolopi di Firenze, si iscrive all'Universit\u00e0 di Pisa, dove si laurea in matematica nel 1899 con Eugenio Bertini e Luigi Bianchi, avendo come insegnanti, fra gli altri, il celebre Ulisse Dini. Fu assistente di geometria proiettiva e descrittiva prima a Pisa e poi presso l'Universit\u00e0 di Torino, per poi ottenere l'abilitazione all'insegnamento presso la Scuola Normale Superiore nel 1901. A partire dal 1902 per tutto il successivo decennio si dedica all'insegnamento nella scuola media superiore, nelle citt\u00e0 di Terni, Bari e Palermo.\nNel 1912 ottiene una cattedra a seguito di pubblico concorso presso l'Universit\u00e0 di Cagliari dove insegna geometria proiettiva e descrittiva. Nel 1913 passa all'Universit\u00e0 di Parma e dal 1916 al 1921 insegna Geometria analitica all'Universit\u00e0 degli Studi di Catania. Dopo un periodo trascorso all'Universit\u00e0 di Napoli, nel 1934 passa all'Universit\u00e0 di Roma dove si stabilir\u00e0 definitivamente fino alla morte. Fu socio dell'Accademia Nazionale dei Lincei. Tra gli altri incarichi, ricopr\u00ec quello di membro del Consiglio Nazionale della Pubblica Istruzione dal 1923 al 1932 e di presidente del Comitato per la Matematica del Consiglio Nazionale delle Ricerche dal 1928 al 1931. Alcune settimane prima della morte fu nominato senatore del Regno d'Italia.\nOpere.\nRicerca scientifica.\nScorza contribu\u00ec alla produzione scientifica in particolar modo nel campo della geometria proiettiva, delle matrici di Reimann e della teoria delle algebre e gruppi. Giunse al completamento dell'opera cominciata da Federigo Enriques e da Guido Castelnuovo sulla geometria delle trasformazioni birazionali, nonostante comunque le sue scoperte pi\u00f9 significative restino legate alle funzioni abeliane.\nA partire dal 1921, l'oggetto principale della sua ricerca \u00e8 stata la teoria generale delle algebre, che lo ha portato ad affrontare problemi di teoria dei numeri e la teoria dei gruppi finiti. Nel 1942 \u00e8 stato pubblicato postumo il volume \"Gruppi astratti\", a cura di Giuseppe Scorza Dragoni (suo figlio) e Guido Zappa.\nSi \u00e8 inoltre occupato di questioni di economia politica e di fotogrammetria teoretica. Inoltre, un nutrito gruppo di sue pubblicazioni \u00e8 stato per l'insegnamento nelle scuole secondarie.\nIncarichi istituzionali per l'istruzione pubblica.\nFu consulente di Giovanni Gentile, allora ministro della pubblica istruzione, a seguito della sua riforma scolastica del 1923. Nonostante non abbia mai celato le sue perplessit\u00e0 circa l'aura neo-idealista su cui si incentrava il progetto di legge, Scorza cerc\u00f2 attraverso studi e relazioni di correggere l'indirizzo della riforma dando un giusto peso alle discipline scientifiche, seppur con risultati condizionati. Realizz\u00f2 il programma di matematica per le scuole secondarie, ed essendo anche autore del libro di testo ufficiale di aritmetica delle ultime tre classi delle scuole elementari.\nSi fece promotore di iniziative pi\u00f9 moderne per l'insegnamento della matematica, con la convinzione che la preparazione scolastica dovesse diminuire il divario con quella pi\u00f9 complessa del mondo universitario, affinch\u00e9 i metodi propedeutici fossero meno dogmatici e legati a uno sguardo comparativo fra tutte le principali discipline scientifiche (Geometria, Matematica e Fisica)."}
{"id": "1692849", "revid": "287204", "url": "https://it.wikipedia.org/wiki?curid=1692849", "title": "Serie A2 1987-1988 (pallavolo femminile)", "text": "La Serie A2 femminile FIPAV 1987-88 fu l'11\u00aa edizione della manifestazione organizzata dalla FIPAV.\nDelle 24 partecipanti, la sola Zalf Noventa Vicentina proveniva dalla Serie A1: Parma non s'iscrisse e Reggio Calabria fu ripescata in A1. I due posti vuoti furono occupati dalle ripescate Nike San Cataldo e Sipp Cassano d'Adda. Antoniana Pescara, Popolare Pescopagano Potenza, Conad Ravenna, Elledi Padova, Ina Assitalia Perugia e Supermercati Brianzoli Lecco erano le neopromosse dalla Serie B. Alle rinunce di Casalmaggiore e Varese sopperirono i ripescaggio di Fulgor Fidenza e Pallavolo Pinerolo."}
{"id": "1692853", "revid": "125271574", "url": "https://it.wikipedia.org/wiki?curid=1692853", "title": "Grattachecca", "text": "La grattachecca \u00e8 una bevanda rinfrescante a base di ghiaccio e aromi, tipico della citt\u00e0 di Roma.\nStoria.\nDeriva il suo nome dal verbo \"grattare\" e da \"checca\", termine con il quale un tempo si identificava il grosso blocco di ghiaccio utilizzato per refrigerare gli alimenti quando ancora non esistevano i frigoriferi.\nQuest'alimento un tempo era molto diffuso in tutta la penisola, il nome corretto in italiano \u00e8 \"ghiacciata\", a volte \u00e8 chiamato impropriamente granatina, a Napoli \u00e8 chiamato con il nome di \"rattata\", a Palermo come \"grattatella\" e a Bari come \"grattamarianna\", mentre in Calabria \u00e8 presente la \"scirubetta\", molto simile, che per\u00f2 usa neve fresca e succo di fichi.\nDescrizione.\n\u00c8 preparato con ghiaccio grattato a neve al quale vengono aggiunti uno o pi\u00f9 sciroppi (amarena, tamarindo, menta, orzata, cocco, limone...) o succhi di frutta. \nA differenza della granita che viene prodotta con acqua mescolata a sciroppi o succhi e messa a congelare, la grattachecca \u00e8 composta da ghiaccio \"grattato\" da un singolo blocco di grandi dimensioni, anche fino a un metro di lunghezza, con un apposito raschietto provvisto di una camera vuota posteriore che consente di accumulare il ghiaccio grattato cos\u00ec ottenuto. Il contenuto della camera \u00e8 generalmente sufficiente per riempire un bicchiere, a cui viene aggiunto poi il succo di frutta o lo sciroppo.\nUn tempo molto comune nelle giornate estive in Roma, negli anni \u00e8 stato sostituita da pi\u00f9 semplici granite, realizzate con macchinari che prendono acqua mescolata a sciroppi e la congelano mescolando continuativamente e impedendo all'acqua di formare un blocco unico o da una versione \"moderna\" della grattachecca consistente in cubetti di ghiaccio tritati con un tritaghiaccio elettrico ai quali viene aggiunto poi succo di frutta o sciroppo. A Roma solo pochi chioschi oramai preparano la grattachecca con ghiaccio grattato da un singolo blocco e non con cubetti di ghiaccio tritati."}
{"id": "1692866", "revid": "124123", "url": "https://it.wikipedia.org/wiki?curid=1692866", "title": "Diya Mirza", "text": "\u00c8 nota anche con il nome di Dia Mirza Handrich e soprannominata \"Dee\". Ha vinto il concorso di bellezza Miss Asia Pacific nel 2000.\nIl suo doppio cognome \u00e8 dovuto al fatto che suo padre era tedesco, e dopo la sua morte (avvenuta quando la piccola Dia aveva nove anni), ha preso il cognome del nuovo marito della madre, Ahmed Mirza.\nDa ricordare la sua interpretazione di Gayatri Tantiya nel film di Bollywood Parineeta.\nHa fatto comparse speciali in Gara di cuori, Heyy Babyy e Om Shanti Om."}
{"id": "1692867", "revid": "287204", "url": "https://it.wikipedia.org/wiki?curid=1692867", "title": "Serie A2 1988-1989 (pallavolo femminile)", "text": "La Serie A2 femminile FIPAV 1988-89 fu la 12\u00aa edizione della manifestazione organizzata dalla FIPAV.\nDelle 24 partecipanti, la Pallavolo Gallico Reggio Calabria e la Primizia Faenza provenivano dalla Serie A1, mentre Cap Chieti, Co.Sa.Id Carrara, Faip Crema, Iveco Impresem Agrigento, Kennedy Sarno, Pantacromo Monterotondo, Paris Mode Verona e Universo Bologna erano le neopromosse dalla Serie B."}
{"id": "1692869", "revid": "767487", "url": "https://it.wikipedia.org/wiki?curid=1692869", "title": "C\u00e9cile est morte (film)", "text": "C\u00e9cile est morte \u00e8 un film del 1944 diretto da Maurice Tourneur\nLa pellicola, con Albert Pr\u00e9jean nel ruolo di Maigret, \u00e8 tratta dal romanzo \"Un'ombra su Maigret\" dello scrittore belga Georges Simenon."}
{"id": "1692872", "revid": "371529", "url": "https://it.wikipedia.org/wiki?curid=1692872", "title": "Keepin' the Summer Alive", "text": "Keepin' The Summer Alive \u00e8 un album del gruppo musicale statunitense The Beach Boys del 1980.\nIl disco ottenne scarso successo. Fu l'ultimo LP al quale partecip\u00f2 tutto il gruppo. Infatti, tre anni dopo, il 28 dicembre 1983, il batterista Dennis Wilson morir\u00e0 affogato e non potr\u00e0 partecipare al seguente disco \"The Beach Boys\" del 1985."}
{"id": "1692879", "revid": "287204", "url": "https://it.wikipedia.org/wiki?curid=1692879", "title": "Serie A2 1989-1990 (pallavolo femminile)", "text": "La Serie A2 femminile FIPAV 1989-90 fu la 13\u00aa edizione della manifestazione organizzata dalla FIPAV.\nDelle 24 partecipanti, la Pallavolo Albizzate proveniva dalla Serie A1, mentre Accornero Savigliano, Antoniana Pescara, Cistellum Cislago, Esplosivi Profetto Modica, Molise Dati Campobasso, Phonola Firenze e Popolare Pescopagano Potenza erano le neopromosse dalla Serie B; l'ottava neopromossa, la Volley Conegliano si ritir\u00f2 prima dell'inizio del torneo. Alla rinuncia di Bologna sopper\u00ec infine il ripescaggio dell'Autoscama Monterotondo."}
{"id": "1692881", "revid": "1652635", "url": "https://it.wikipedia.org/wiki?curid=1692881", "title": "Come Fly with Me (album Michael Bubl\u00e9)", "text": "Come Fly with Me \u00e8 il primo album dal vivo del cantante canadese Michael Bubl\u00e9, pubblicato nel 2004."}
{"id": "1692890", "revid": "767487", "url": "https://it.wikipedia.org/wiki?curid=1692890", "title": "Let It Snow!", "text": "Let It Snow! \u00e8 un album del cantante canadese Michael Bubl\u00e9, pubblicato negli Stati Uniti il 25 dicembre 2003. Pi\u00f9 tardi \u00e8 stato ripubblicato negli Stati Uniti e nel Regno Unito nell'ottobre 2007.\nL'album contiene cinque nuove tracce non pubblicate precedentemente e una traccia video."}
{"id": "1692893", "revid": "287204", "url": "https://it.wikipedia.org/wiki?curid=1692893", "title": "Serie A2 1990-1991 (pallavolo femminile)", "text": "La Serie A2 femminile FIPAV 1990-91 fu la 14\u00aa edizione della manifestazione organizzata dalla FIPAV.\nDelle 24 partecipanti, Orion Sesto San Giovanni e Ceramica Caltagirone provenivano dalla Serie A1, mentre Aquila Azzurra Trani, Colli Aniene Roma, La Mela d'Oro Bergamo, , Missoni Sumirago, Sagis Imola e Vallina Pistoia erano le neopromosse dalla Serie B. Alla rinuncia di Erg Genova sopper\u00ec infine il ripescaggio dell'Antoniana Pescara."}
{"id": "1692894", "revid": "436907", "url": "https://it.wikipedia.org/wiki?curid=1692894", "title": "L'estasi dell'oro", "text": "L'estasi dell'oro (o The Ecstasy of Gold) \u00e8 un brano composto dal musicista italiano Ennio Morricone per la colonna sonora del film di Sergio Leone \"Il buono, il brutto, il cattivo\", ricordata in particolare per essere il sottofondo musicale della scena in cui Tuco (Eli Wallach) cerca freneticamente, nel cimitero, la tomba dove si trovano 200.000 dollari in oro."}
{"id": "1692897", "revid": "287204", "url": "https://it.wikipedia.org/wiki?curid=1692897", "title": "Serie A2 1991-1992 (pallavolo femminile)", "text": "La Serie A2 femminile FIPAV 1991-92 fu la 15\u00aa edizione della manifestazione organizzata dalla FIPAV."}
{"id": "1692899", "revid": "6923", "url": "https://it.wikipedia.org/wiki?curid=1692899", "title": "Codice unico di progetto", "text": "Il codice unico di progetto (in acronimo CUP), in Italia, \u00e8 un codice alfanumerico univoco, che identifica e accompagna un progetto d'investimento pubblico, sin dalla sua nascita - ovvero dall'assegnazione delle risorse - in tutte le fasi del suo ciclo di vita.\nIntrodotto con la legge 16 gennaio 2003, n. 3, deve essere richiesto con modalit\u00e0 telematiche secondo le procedure definite dal Comitato interministeriale per la programmazione economica.\nEsempio.\nEsso corrisponde a una sorta di \"codice fiscale\" del progetto e si presenta come una stringa alfanumerica di 15 caratteri. Un esempio potrebbe essere:\ncodice_1\nCiascun progetto d'investimento pubblico deve avere obbligatoriamente un proprio CUP. La disponibilit\u00e0 di un sistema univoco di identificazione dei progetti consente, specialmente a livello territoriale, di semplificare l'attivit\u00e0 amministrativa e rintracciare i dati dello stesso progetto su tutti i sistemi di monitoraggio.\nCi\u00f2 permette di conoscere meglio la realt\u00e0 del territorio, combinando le diverse informazioni essenziali relative ad una medesima iniziativa."}
{"id": "1692900", "revid": "1924342", "url": "https://it.wikipedia.org/wiki?curid=1692900", "title": "It's Time (Michael Bubl\u00e9)", "text": "It's Time \u00e8 il quarto album in studio del cantante canadese Michael Bubl\u00e9, uscito nel febbraio 2005. \u00c8 stato n. 1 nella classifica italiana per 8 settimane. In totale ha totalizzato ben 89 settimane nella Top100, vendendo oltre 370.000 copie."}
{"id": "1692906", "revid": "1573940", "url": "https://it.wikipedia.org/wiki?curid=1692906", "title": "Gobius bucchichi", "text": "Il ghiozzo di Bucchich (Gobius bucchichi ) \u00e8 un pesce della famiglia Gobiidae.\nDescrizione.\nDifficile da riconoscere da \"Gobius incognitus\" e \"Gobius fallax\". In particolare si distingue da \"Gobius incognitus\", oltre che per la limitata distribuzione geografica e batimetrica, per la diversa disposizione dei punti scuri sulle guance in quanto questa specie ha sempre due sole file di punti allineate (senza punti fra di esse, e non punti sparsi).\nBiologia.\nQuesta specie (a contrario della specie molto simile Gobius incognitus) sembra non vivere mai associata allo cnidario antozoo \"Anemonia viridis\".\nAlimentazione.\nAl momento non ci sono ancora studi specifici sull'alimentazione di questa specie.\nDistribuzione e habitat.\n\u00c8 diffuso nel mar Adriatico (in Croazia, Montenegro e recentemente segnalato anche in Italia), presente anche nello Ionio settentrionale (Albania) e nel Mar Egeo (Grecia). Vive su fondali duri o misti in presenza di alghe e piante marine, si incontra generalmente tra 0,5 e 7 metri di profondit\u00e0.\nTassonomia.\nFino al 2016 la specie \"Gobius incognitus\" non era nota come specie distinta da \"Gobius bucchichi\" per cui la bibliografica e gli studi di queste specie sono oggi da rivedere (la maggior parte di essi \u00e8 probabile che in realt\u00e0 riguardino \"Gobius incognitus\" che tra le due \u00e8 la specie di gran lunga pi\u00f9 diffusa)."}
{"id": "1692912", "revid": "287204", "url": "https://it.wikipedia.org/wiki?curid=1692912", "title": "Serie A2 1992-1993 (pallavolo femminile)", "text": "La Serie A2 femminile FIPAV 1992-93 fu la 16\u00aa edizione della manifestazione organizzata dalla FIPAV.\nLa Ceramiche Derby Spezzano Fiorano, la Conad Fano e la Toshiba Albamotor Cassano d'Adda erano le squadre provenienti dalla Serie A1, mentre Aster Roma, James Brine Carrara e Logistica Veneta Mogliano V. erano le neopromosse dalla Serie B. Noventa Vicentina cedette i diritti alla Battistolli Lattebusche Vicenza, mentre alla rinuncia della Pro Patria Ancona sopper\u00ec il ripescaggio della Florens Castellana Grotte."}
{"id": "1692916", "revid": "287204", "url": "https://it.wikipedia.org/wiki?curid=1692916", "title": "Serie A2 1993-1994 (pallavolo femminile)", "text": "La Serie A2 femminile FIPAV 1993-94 fu la 17\u00aa edizione della manifestazione organizzata dalla FIPAV."}
{"id": "1692917", "revid": "1784492", "url": "https://it.wikipedia.org/wiki?curid=1692917", "title": "Baichung Bhutia", "text": "\u00c8 stato il primo giocatore di nazionalit\u00e0 indiana a giocare in una squadra professionistica europea (nel dal 1999 al 2002). Popolarissimo nel suo Paese, pu\u00f2 perfino vantare uno stadio intitolato a suo nome, nella citt\u00e0 di Namchi.\nDi origine etnica tibetana (\u00e8 nato nel Sikkim) e di religione buddista, nel 2008 si \u00e8 rifiutato di svolgere il ruolo di tedoforo della fiaccola olimpica per protesta contro la repressione cinese in Tibet.\nNel 2010 ha fondato, in collaborazione con Carlos Queiroz e con la Nike, una scuola calcio, la Baichung Bhutia Football Schools.\nNell'agosto 2011 si \u00e8 ritirato dalla Nazionale ed ha accettato l'incarico di allenatore dello .Gioca la sua ultima partita con l'India nel gennaio 2012, nell'amichevole contro il .\nHa anche una piattaforma tecnologica end-to-end che monitora i progressi in tempo reale basati sull'analisi dei dati per fornire programmi di allenamento personalizzati per i singoli giocatori."}
{"id": "1692922", "revid": "123247590", "url": "https://it.wikipedia.org/wiki?curid=1692922", "title": "Route Ad\u00e9lie de Vitr\u00e9", "text": "La Route Ad\u00e9lie de Vitr\u00e9 \u00e8 una corsa in linea maschile di ciclismo su strada che si svolge nel territorio intorno alla citt\u00e0 di Vitr\u00e9, regione della Bretagna, Francia, ogni anno in aprile. Dal 2005 fa parte del circuito UCI Europe Tour, classe 1.1.\nStoria.\nLa gara \u00e8 stata disputata per la prima volta nel 1996 in sostituzione del precedente Tour de l'Armorique. Al 2011 il percorso \u00e8 lungo 197,8 chilometri, con un primo circuito di 21,1\u00a0km da coprire per sei volte, ed un secondo anello di 8,9\u00a0km da percorrere otto volte; l'arrivo \u00e8 posto a Vitr\u00e9.\nSeppure l'albo d'oro presenti un maggior numero di vincitori francesi, il record di successi spetta al velocista estone Jaan Kirsipuu, a pari merito con Bryan Coquard. Anche la Germania, la Svezia, l'Italia e il Belgio hanno scritto il proprio nome nel palmar\u00e8s della competizione.\nAlbo d'oro.\n\"Aggiornato all'edizione 2021.\""}
{"id": "1692923", "revid": "287204", "url": "https://it.wikipedia.org/wiki?curid=1692923", "title": "Serie A2 1994-1995 (pallavolo femminile)", "text": "La Serie A2 femminile FIPAV 1994-95 fu la 18\u00aa edizione della manifestazione organizzata dalla FIPAV.\nPer le rinunce di Sesto San Giovanni e Fidenza, la James Brine Carrara era l'unica squadra provenienti dalla Serie A1; alle due defezioni sopperirono i ripescaggi di Famila Imola e Valce Ancona. La Cementerie Barbetti Gubbio era poi l'unica neopromossa, per le defezioni di Civitavecchia e Pinerolo, sostituite da Biomedis Vasto e Medinex Reggio Calabria."}
{"id": "1692929", "revid": "1714743", "url": "https://it.wikipedia.org/wiki?curid=1692929", "title": "Cristiano Ernesto di Brandeburgo-Bayreuth", "text": "Biografia.\nCristiano Ernesto era l'unico figlio di Ermanno Augusto, Margravio Ereditario di Brandeburgo-Bayreuth, avuto dalla sua prima moglie (e prima cugina), Sofia di Brandeburgo-Ansbach.\nLa morte del padre (6 febbraio 1651) lo rese il nuovo erede di Bayreuth. Egli succedette al nonno, il Margravio Cristiano come Margravio di Bayreuth alla di lui morte, il 30 maggio 1655 all'et\u00e0 di dieci anni. Per questo, suo zio Giorgio Alberto svolse per suo conto il ruolo di reggente sino al 1664, quando Cristiano Ernesto venne dichiarato maggiorenne ed assunse personalmente il governo del principato.\nCristiano Ernesto prese delle decisioni concrete per centralizzare l'autorit\u00e0 regionale di Bayreuth, costringendo gli ugonotti entro i confini della citt\u00e0 di Erlangen e creando un'Accademia per Cavalieri, il primo nucleo dell'Universit\u00e0 Regionale di Erlangen.\ncome Margravio, egli fu un fedele sostenitore dell'Imperatore Leopoldo I, in particolare nelle guerre contro i Paesi Bassi, la Lorena e nella liberazione di Vienna dai Turchi. Egli inizi\u00f2 una fruttuosa carriera militare il 12 febbraio 1664, con la sua designazione a colonnello della Provincia di Franconia. In unione a questo titolo, dal 1668 egli svilupp\u00f2 l'armamento al seguito dell'Imperatore, al quale forn\u00ec un utilissimo aiuto. Malgrado questo, l'attenzione al principato fu carente e gi\u00e0 dal 1672 esso risent\u00ec delle prime crisi finanziarie.\nLe ambizioni militari di Cristiano Ernesto lo resero ad ogni modo un alleato essenziale per l'Imperatore. Dopo la guerra contro i Paesi Bassi egli venne nominato Feldmaresciallo Luogotenente il 27 marzo 1676.\nCon la Battaglia di Vienna del 1683, Cristiano Ernesto acquis\u00ec ancora maggior rilievo.\nNel 1691 venne nominato Feldmaresciallo ed ottenne il comando di due gruppi delle armate imperiali presso l'alto corso del Reno nel 1692, ma poco dopo rinunci\u00f2 all'incarico in favore del Margravio Luigi Guglielmo di Baden-Baden. Nel corso della Guerra di successione spagnola egli continu\u00f2 ad ottenere molte vittorie sino al 22 maggio 1707 quando comp\u00ec una decisione fatale. Cristiano Ernesto si rese amico di un generale francese che aveva finto di aver abbandonato l'esercito di Luigi XIV per unirsi al suo e gli rivel\u00f2 le proprie intenzioni circa il fronte di attacco francese. La linea di demarcazione tra le due aree venne rotta e le truppe francesi penetrarono in Svevia sino alla Baviera. La sua carriera militare si concluse tragicamente per un errore.\nOltre alla carriera militare, per\u00f2, Cristiano Ernesto si distinse come protettore delle arti. Come successore della Scuola Latina di Bayreuth egli don\u00f2 nel 1664 una scuola secondaria che attualmente porta il suo nome (Ginnasio Cristiano Ernestino). Nella piazza principale, nel 1672, fece costruire una chiesa-castello che servisse come residenza per il clero locale. Nel 1695 l'architetto Leonhard Dientzenhofer, oriundo di Bamberg, inizi\u00f2 la costruzione della torre ottagonale del castello. Nel 1686 accolse gli ugonotti respinti da Luigi XIV e li invit\u00f2 a risiedere a Neustadt; poco dopo, lasci\u00f2 Erlangen e si rifugi\u00f2 nel palatinato, che venne distrutto dalla Guerra dei Nove anni.\nNella vita privata, il margravio era un grande amante dei cavalli e dei cani, in particolare di questi ultimi, di cui possedeva 85 esemplari.\nMatrimonio ed eredi.\nA Dresda, il 29 ottobre 1662, Cristiano Ernesto spos\u00f2 Erdmute Sofia di Sassonia, che era anche la sua prima cugina (figlia di Maddalena Sibilla, sorella di suo padre). Dopo sette anni di matrimonio senza eredi, Erdmuthe Sofia mor\u00ec il 22 giugno 1670.\nA Stoccarda, l'8 febbraio 1671 (otto mesi dopo la morte della prima moglie), Cristiano Ernesto spos\u00f2 in seconde nozze Sofia Luisa di W\u00fcrttemberg; l'unione termin\u00f2 con la morte della moglie, dopo trentun'anni di matrimonio, il 13 ottobre 1702. La coppia ebbe sei figli:\nA Potsdam, il 30 marzo 1703 (cinque mesi dopo la morte della seconda moglie), Cristiano Ernesto spos\u00f2 Elisabetta Sofia di Brandeburgo, figlia di Federico I Guglielmo di Brandeburgo, ma il matrimonio non diede eredi."}
{"id": "1692932", "revid": "287204", "url": "https://it.wikipedia.org/wiki?curid=1692932", "title": "Serie A2 1995-1996 (pallavolo femminile)", "text": "La Serie A2 femminile FIPAV 1995-96 fu la 19\u00aa edizione della manifestazione organizzata dalla FIPAV.\nAndra Lingerie Trani e Despar Perugia erano le squadre provenienti dalla Serie A1, mentre le neopromosse dalla B1 erano Cervi Cucine Castellanza, Florens Castellana Grotte e Record Cucine Latisana; Carrara cedette i suoi diritti alla Bosca Montichiari."}
{"id": "1692936", "revid": "287204", "url": "https://it.wikipedia.org/wiki?curid=1692936", "title": "Antimicotico", "text": "Un antimicotico o antifungino \u00e8 un farmaco capace di inibire la crescita degli organismi fungini, quali lieviti e muffe.\nUso in medicina.\nLa presenza di infezioni cutanee di difficile eradicazione spontanea e la comparsa di nuove patologie associate a stati di immunocompromissione sostenute da funghi, richiede l'uso di farmaci in grado di colpire selettivamente le cellule funginee infettanti senza avere effetti tossici per l'organismo ospite.\nCome per gli antibiotici, gli antimicotici hanno come bersaglio le caratteristiche peculiari che differenziano le cellule funginee dalle cellule animali. A differenza di questi ultimi per\u00f2, essendo i funghi di origine eucariota, hanno struttura e bersagli comuni alle cellule dell'organismo ospite (diminuendo la selettivit\u00e0 e aumentando la tossicit\u00e0). \nFarmaci che agiscono sulla sintesi della parete cellulare.\nLa parete cellulare dei funghi \u00e8 formata da glucano, mannano e chitina. La parete \u00e8 in grado di dare stabilit\u00e0 osmotica alla cellula fungina, unitamente alla capacit\u00e0 di fungere da barriera contro agenti tossici, anticorpo e killing macrofagico. Per questo, il sovvertimento degli enzimi chiave catalizzanti la sintesi della parete comporta la distruzione della cellula fungina.\nFarmaci che agiscono sulla membrana cellulare.\nLa membrana cellulare dei funghi possiede ergosterolo, composto analogo al colesterolo. L'assenza di ergosterolo nelle membrane cellulari dell'uomo, rendono questo composto il bersaglio pi\u00f9 comune della terapia antimicotica. L'assenza o la ridotta presenza dell'ergosterolo nelle membrane fungine, comporta una instabilit\u00e0 osmotica e metabolica della cellula fungina, compromettendone la riproduzione e le attivit\u00e0 infettive.\nFarmaci che agiscono sul metabolismo fungino.\nLa presenza di enzimi fungini specifici, soprattutto per la sintesi degli acidi nucleici e l'allestimento dell'apparato mitotico, rende possibile la terapia antimicotica anche a questo livello. Come per gli inibitori della sintesi dell'ergosterolo (esclusi i polienici), questi composti hanno un'attivit\u00e0 fungostatica e non fungicida.\nUso in veterinaria.\nIn veterinaria un farmaco antimicotico viene utilizzato in caso di Tigna, malattia dovuta allo sviluppo di funghi della pelle (micosi).\nQuesta infezione provoca la caduta del pelo in piccole zone di forma circolare.\nLe tigne sono molto contagiose anche tra specie diverse (compreso l'uomo).\nUso in agricoltura.\nI prodotti usati in agricoltura contro i funghi parassiti delle piante sono chiamati fungicidi e rientrano nella categoria dei prodotti fitosanitari. Accanto ai classici fungicidi a base di rame e zolfo sono stati sviluppati prodotti a base di molecole organiche come i ditiocarbammati."}
{"id": "1692941", "revid": "1543377", "url": "https://it.wikipedia.org/wiki?curid=1692941", "title": "Moondance (singolo)", "text": "Moondance \u00e8 un brano scritto da Van Morrison e la title track del suo album del 1970 \"Moondance\". Non venne commercializzato come singolo fino al 1977.\n\u00c8 un brano prevalentemente acustico, ma costruito su un basso elettrico, accompagnato da pianoforte, chitarra, sassofono, e flauto, suonati con un raffinato swing jazz. La canzone parla dell'autunno, la stagione preferita del compositore. Verso la fine del brano, Morrison imita un sassofono, e nel testo viene inventata la parola \"fantabulous\".\n\"Moondance\" \u00e8 alla posizione #226 della lista delle 500 migliori canzoni secondo Rolling Stone\nCover di Michael Bubl\u00e9.\nMoondance \u00e8 stato il singolo che ha lanciato il cantante canadese Michael Bubl\u00e9. Il singolo \u00e8 stato estratto nel 2003 dall'album \"Michael Bubl\u00e9\"."}
{"id": "1692946", "revid": "287204", "url": "https://it.wikipedia.org/wiki?curid=1692946", "title": "Iveco Turbocity", "text": "L'IVECO TurboCity \u00e8 un modello di autobus italiano prodotto dalla Iveco tra il 1989 e il 1996 nello stabilimento di Valle Ufita, in provincia di Avellino.\nContesto e Tecnica.\nIl TurboCity nasce come successore dell'Iveco Effeuno rispetto al quale \u00e8 esteticamente molto simile. La grande differenza tra i due risiede nella meccanica: mentre l'Effeuno \u00e8 provvisto di un motore FIAT-UNIC 8220.12 montato in posizione orizzontale posteriore, sul nuovo TurboCity viene installato il motore FIAT 8460.21, erogante 210\u00a0cavalli (260 nella versione interurbana e snodata) nell'inedita posizione trasversale posteriore: una peculiarit\u00e0 che tuttora caratterizza la maggior parte degli autobus in commercio.\nOltre che dalla stessa IVECO il telaio del TurboCity \u00e8 stato carrozzato da vari costruttori italiani tra cui Mauri, Seac-Viberti, Portesi e De Simon principalmente per quanto riguarda le versioni urbana e suburbana.\nVersioni.\nPer adattarsi alle molteplici esigenze dei singoli utilizzatori, il TurboCity \u00e8 stato prodotto in svariate versioni, allestimenti e lunghezze. Vediamo le principali caratteristiche di ogni allestimento:\nSocimi 8843.\nAttenzione particolare va dedicata all'Iveco 2480.18, prodotto dalla carrozzeria milanese Socimi appositamente per l'ATM di Milano in 33\u00a0esemplari (serie 100\u2013132). Queste macchine svolgono tuttora servizio sulla rete filoviaria milanese.\nDiffusione.\nIl Turbocity \u00e8 stato prodotto in moltissimi esemplari e ha circolato nelle varie versioni nella maggior parte delle citt\u00e0 italiane.\nGrandi quantitativi di questo modello hanno circolato presso ATM (poi GTT) Torino, ATM Milano, ATAN (poi ANM) Napoli, ATAC Roma, Brescia Trasporti, Trieste Trasporti, TUA Abruzzo, oltre a svariate aziende medio-piccole. Tuttavia, nella maggior parte dei casi \u00e8 stato ormai soppiantato da modelli pi\u00f9 recenti a causa della notevole anzianit\u00e0. \nAlcuni TurboCity (in allestimento 580.12.21 sono stati inoltre realizzati con guida a destra e consegnati alla RapidKL di Kuala Lumpur, in Malesia. \nIl Turbocity \u00e8 stato sostituito dal Turbocity R che ne riprende le caratteristiche essenziali essendo per\u00f2 dotato di un nuovo motore e di pianale ribassato."}
{"id": "1692955", "revid": "767487", "url": "https://it.wikipedia.org/wiki?curid=1692955", "title": "Maigret a Pigalle", "text": "Maigret a Pigalle \u00e8 un film del 1967 diretto da Mario Landi.\nIl soggetto \u00e8 tratto dal romanzo \"Maigret al night-club\" di Georges Simenon, all'epoca pubblicato in Italia dalla Arnoldo Mondadori Editore.\n\u00c8 l'unico film per il cinema con Gino Cervi nel ruolo di Maigret. In quel periodo Cervi interpretava gi\u00e0 il personaggio di Maigret nella serie televisiva RAI diretta dallo stesso regista Mario Landi.\nTrama.\nArlette fa la spogliarellista in un locale notturno parigino, il \"Picrate\" in rue Pigalle. Una sera si presenta in un commissariato di zona e informa l'ispettore Lognon di aver udito due sconosciuti progettare l'assassinio di un'anziana contessa per rapinarla dei suoi ori. Nessuno al commissariato d\u00e0 peso alla denuncia, ma nelle ore seguenti, a breve distanza di tempo, vengono rinvenuti il corpo di Arlette e quello di una nobildonna, entrambi morte per strangolamento. Il commissario Maigret sta per partire per le sue brevi ferie annuali, ma decide di rimanere in citt\u00e0 per aiutare il collega Lognon, suo lagnoso amico.\nCominciano cos\u00ec le indagini e Maigret, coadiuvato da Lapointe, interroga Fred Alfonsi, il proprietario del \"Picrate\", e sua moglie Rose. Interroga poi Betty e Tatiana, due ballerine e colleghe di Arlette, e il portiere del locale notturno, che verr\u00e0 a sua volta ucciso. Le indagini vertono su un nome: Oscar, ma Maigret scopre infine che l'uomo non \u00e8 l'assassino della spogliarellista, ma soltanto delle altre due vittime e rivela l'identit\u00e0 dell'assassino di Arlette, il cui movente \u00e8 stato la forte gelosia.\nProduzione.\nGli esterni del film vennero girati a Parigi, mentre gli interni negli stabilimenti Incir-De Paolis a Roma; le riprese iniziarono nella capitale italiana il 18 agosto 1966.\nCensura.\nIl film ottenne il nulla-osta con l'obbligo di effettuare il taglio ad una scena e il divieto di visione ai minori di 14 anni, motivato dalla \"tematica del film e per i ripetuti riferimenti ad uso di stupefacenti ed a prostituzione\". Il taglio interess\u00f2:\nAl fine di ottenere la rimozione del divieto, la casa di produzione acconsent\u00ec, dopo una seconda revisione, al taglio e alla modifica di alcune altre brevi sequenze e battute:\nDistribuzione.\n\u00c8 stato distribuito in Italia nel gennaio 1967.\nIl film \u00e8 uscito anche nelle sale di Francia, Germania e Turchia, rispettivamente con i titoli \"Maigret \u00e0 Pigalle\", \"Maigret und der W\u00fcrger von Montmartre\" e \"Katil Kim\".\nVoci correlate.\nAltri film di Maigret:"}
{"id": "1692956", "revid": "827882", "url": "https://it.wikipedia.org/wiki?curid=1692956", "title": "Radio Kaos", "text": ""}
{"id": "1692959", "revid": "194688", "url": "https://it.wikipedia.org/wiki?curid=1692959", "title": "Torre Columena", "text": ""}
{"id": "1692964", "revid": "1714743", "url": "https://it.wikipedia.org/wiki?curid=1692964", "title": "Giorgio Guglielmo di Brandeburgo-Bayreuth", "text": "Biografia.\nEgli fu il quinto, ma il primo maschio tra i sopravvissuti, dei sei figli del Margravio Cristiano Ernesto di Brandeburgo-Bayreuth e della sua seconda moglie, la Duchessa Sofia Luisa di W\u00fcrttemberg. Prima della sua nascita, fue sue sorelle gli erano premorte entro il primo anno di et\u00e0, ed il suo unico fratello, nato nel 1679, visse solo per poco tempo.\nGiorgio Guglielmo succedette al padre come Margravio di Bayreuth alla sua morte, il 20 maggio 1712. Brillantemente instradato alla carriera militare, si distinse in molte battaglie al fianco delle schiere delle truppe imperiali. Fu proprio in occasione di uno di questi scontri che egli venne gravemente ferito a Landau da una palla di moschetto, ferita da cui non si riprese mai completamente. Nella sua giovinezza, come Margravio Ereditario, egli cre\u00f2 i sobborghi di St. Georgen am See, attuale parte del distretto di Bayreuth, progettandone le abitazioni ed ogni minima struttura in stile barocco, aggiungendovi anche un incantevole castello al centro del lago locale, dove si svolgevano anche delle battaglie navali che facevano parte dei divertimenti della sua corte e che comprendevano imbarcazioni di notevoli dimensioni (superiori a 18 metri di lunghezza). Il 17 novembre 1705, egli cre\u00f2 l'Ordine dell'Aquila Rossa, detto in seguito \"Ordine della Sincerit\u00e0\", celebrato ancora oggi con splendide iniziative. L'Ordine pass\u00f2 in seguito a collazione della chiesa locale, che ancora oggi \u00e8 chiesa madre dell'ordine cavalleresco ed ospita ancora gli stemmi dei cavalieri aderenti.\nEgli fu anche un valente cacciatore. Costru\u00ec anche il Museo dell'Hermitage di Bayreuth ed il Castello di Neust\u00e4dtlein. Sotto l'aspetto militare, implement\u00f2 la potenza e lo sviluppo dell'esercito al proprio servizio.\nMatrimonio ed eredi.\nA Lipsia, il 16 ottobre 1699 Giorgio Guglielmo spos\u00f2 la Duchessa Sofia di Sassonia-Weissenfels (1684-1752), dalla quale ebbe cinque figli:\nDeceduto senza eredi, Giorgio Guglielmo cedette la propria eredit\u00e0 al cugino Giorgio Federico Carlo, gi\u00e0 Margravio di Kulmbach."}
{"id": "1692965", "revid": "21880", "url": "https://it.wikipedia.org/wiki?curid=1692965", "title": "Orto botanico di Messina", "text": ""}
{"id": "1692966", "revid": "174925", "url": "https://it.wikipedia.org/wiki?curid=1692966", "title": "Cella templare", "text": ""}
{"id": "1692967", "revid": "818832", "url": "https://it.wikipedia.org/wiki?curid=1692967", "title": "Torre Burraco", "text": ""}
{"id": "1692970", "revid": "339392", "url": "https://it.wikipedia.org/wiki?curid=1692970", "title": "Volpe di R\u00fcppell", "text": ""}
{"id": "1692972", "revid": "729019", "url": "https://it.wikipedia.org/wiki?curid=1692972", "title": "Torre San Pietro in Bevagna", "text": "La torre di San Pietro \u00e8 una torre costiera antisaracena del comune di Manduria, presente nella frazione di San Pietro in Bevagna. Annessa alla torre vi \u00e8 la chiesa di San Pietro, edificata nel luogo in cui San Pietro apostolo sbarc\u00f2 in Puglia. Oggi la torre \u00e8 situata in Piazza delle Perdonanze in pieno centro di San Pietro in Bevagna, la marina di Manduria. Comunica ad est con Torre delle Saline, tra le localit\u00e0 di Specchiarica e Torre Colimena, e ad ovest con Torre Borraco, tra Campo de'Messapi e Campomarino di Maruggio.\nDescrizione.\nLa torre di San Pietro in Bevagna si distingue per la sua singolare pianta a stella con quattro punte, detta \"a cappello di prete\", unica insieme a torre Santa Sabina e a torre della tonnara di Cofano. Questa forma si ispira a Castel Sant'Elmo di Napoli, con i nuovi precetti dell'architettura militare introdotti da Pedro Luis Escriv\u00e0. La torre \u00e8 stata donata nel 1092 da Ruggero d'Altavilla ai monaci dell'Abbazia di San Lorenzo di Aversa, che tra la fine del XV e l'inizio del XVI secolo vi costruirono una chiesa dai caratteri neogotici. Nel 1578 la Regia Corte espropria la torre ai benedettini di Aversa con una somma di 807 ducati e viene ceduta alla diocesi di Oria come dimora del rettore del santuario nel 1845 da Francesco II delle Due Sicilie. Diviene di propriet\u00e0 demaniale nel 1860 con l'incameramento dei beni di propriet\u00e0 ecclesiastica da parte del Regno d'Italia, per poi essere ceduta al comune di Manduria quarant'anni dopo. Nel corso degli scavi archeologici eseguiti nel 2004 sono stati riportati alla luce sepolture di epoca bizantina e reperti numismatici, facendo supporre l'esistenza di una precedente cripta ipogea al di sotto della chiesa. Presenta una facciata a capanna con portale lunettato contenente uno stemma papale in bassorilievo e sormontato da una finestra e altri due stemmi ai lati di essa, per poi terminare con un piccolo campanile a vela sulla cima. L'interno \u00e8 costituito da un'unica navata con l'altare ricavato nella torre."}
{"id": "1692977", "revid": "144796", "url": "https://it.wikipedia.org/wiki?curid=1692977", "title": "Brandeburgo-Kulmbach", "text": ""}
{"id": "1692986", "revid": "838137", "url": "https://it.wikipedia.org/wiki?curid=1692986", "title": "Luigi Boschi", "text": "Biografia.\nLuigi Boschi nacque a Montesanto, l'odierna Potenza Picena, il 3 agosto 1853. Il 9 giugno 1902 fu eletto vescovo di Ripatransone, viene consacrato due giorni dopo dal cardinale Francesco di Paola Cassetta\nI primi anni del suo ufficio videro (30 ottobre 1907) l'istituzione in alcune localit\u00e0 della diocesi della Societ\u00e0 Operaia \"San Pio V\", sodalizio assistenziale in favore di operai, contadini e artigiani; il tutto nell'ambito del movimento cattolico sorto in Italia in quegli anni. La fondazione fu sancita nel palazzo vescovile davanti al vescovo stesso. La societ\u00e0 fu sciolta nel 1933.\nSul finire, il ministero di monsignor Boschi fu turbato da violenze verso il vescovo stesso e il clero nel quadro di azioni squadristiche che precedettero la Marcia su Roma. All'indomani di questa data (22 ottobre 1922), il vescovo sporse denuncia contro ignoti per vandalismi subiti dall'episcopio e dalle abitazioni di alcuni sacerdoti. Boschi mor\u00ec a Ripatransone pochi mesi dopo (20 gennaio 1924) e qui fu sepolto. Nonostante gli eventi recenti, le onoranze funebri furono scortate da una squadra fascista in divisa.\nLa sede vacante fu riunita \"in persona episcopi\" a quella di Montalto, sotto il vescovo Luigi Ferri.\nGenealogia episcopale.\nLa genealogia episcopale \u00e8:"}
{"id": "1692990", "revid": "466539", "url": "https://it.wikipedia.org/wiki?curid=1692990", "title": "L'occhio del gatto", "text": "L'occhio del gatto (\"Cat's Eye\") \u00e8 un film del 1985 diretto da Lewis Teague, basato su due storie di Stephen King, due racconti della raccolta \"A volte ritornano\" (\"Quitters, Inc.\" e \"Il cornicione\") e un soggetto originale scritto per il film.\nTrama.\nIncipit.\nI tre episodi sono collegati dalla presenza di un gatto, che si muove sullo sfondo nei primi due, e diventa protagonista nell'ultima storia. Tutto inizia con il gatto che ha una visione di una bambina in pericolo che invoca in suo aiuto: si metter\u00e0 subito in viaggio alla sua ricerca. In una scena iniziale, vediamo gli iconici cameo di Christine l' auto infernale e del cane sanbernardo rabido Cujo.\nQuitters, Inc..\nUn fumatore incallito, Dick Morrison, \u00e8 convinto da un amico a presentarsi alla Quitters Inc., gestita dal dottor Vinny Donatti, che utilizza metodi molto drastici per liberare i pazienti dai propri vizi: la tortura. Dopo aver mostrato a Morrison che fa sul serio (tortura un gatto con l'elettroshock), Donatti lo avverte: se fumer\u00e0 ancora, sua moglie ricever\u00e0 lo stesso tipo di tortura.\nSpaventato, Morrison smette subito di fumare, ma un giorno resta bloccato nel traffico e per lo stress fuma una sigaretta. Gli uomini di Donatti lo vedono e concretizzano la minaccia: Morrison \u00e8 costretto a guardare sua moglie che viene torturata con l'elettroshock.\nMorrison allora abbandona per sempre il fumo, cominciando per\u00f2 a mettere su peso. Donatti gli prescrive delle pillole, e scherzoso dice che se l'altro continuer\u00e0 ad ingrassare, allora far\u00e0 tagliare il mignolo della moglie. Durante una serata con gli amici, Morrison e la moglie vogliono fare un brindisi e in quel momento Dick si accorge che alla moglie dell'amico (proprio quello che gli aveva consigliato la Quitters Inc.) manca il dito mignolo.\nIl Cornicione.\nUn giocatore di tennis, Johnny Norris, s'innamora di una donna che per\u00f2 \u00e8 l'amante di un pericoloso gangster, Cressner, patito delle scommesse. L'uomo, dopo aver scommesso che un gatto sarebbe riuscito ad attraversare la strada, decide di portarsi a casa il fortunato felino. Scoperta la relazione della sua donna con Norris, Cressner fa rapire il tennista e lo costringe a partecipare ad un tragico gioco: se riuscir\u00e0 a circumnavigare l'appartamento del boss, all'ultimo piano di un altissimo palazzo, camminando sul cornicione, allora sar\u00e0 salvo insieme alla donna. Norris deve obbedire, e nonostante le azioni di disturbo del boss e di un insistente colombo, riesce a compiere il giro.\nMa Cressner non intende affatto rispettare la parola data: ha gi\u00e0 fatto uccidere, tagliandola a pezzi, la sua amante e ora un suo sicario sta per uccidere anche Norris. Quest'ultimo, preso dalla rabbia, aggredisce il boss, disarma il sicario (grazie al gatto che lo ha fatto inciampare) e lo uccide. Norris si prende la sua vendetta: costringe Cressner a fare anche lui il giro del cornicione, ma il boss non ha altrettanta fortuna: dopo pochi metri viene infastidito dal piccione di prima che lo fa precipitare, sfracellandosi sotto lo sguardo del gatto fuggito nel frattempo dal suo appartamento.\nIl Generale.\nFinalmente il gatto arriva a destinazione a bordo di un vagone merci, in una citt\u00e0 dove viene trovato e adottato da Amanda, la bambina della visione. La piccola lo battezza Generale.\nLa madre \u00e8 per\u00f2 contraria alla presenza del gatto, perch\u00e9 teme che possa far del male al pappagallo della figlia, quindi tiene l'animale sempre fuori casa. Generale non si allontana mai dalla casa per un motivo ben preciso: ha visto infatti un piccolo e mostruoso troll infilarsi in essa per poi nascondersi nella stanza di Amanda. Una notte il troll, armato di uno spadino, tenta di aggredire Amanda mentre dorme, venendo fermato da Generale, che resta pure ferito nello scontro. Il troll per\u00f2 uccide il pappagallo, e quando i genitori lo scoprono, la madre ritiene che il colpevole sia proprio Generale (nonostante il padre abbia qualche dubbio: la ferita del gatto non pu\u00f2 essere stata provocata dal becco del pappagallo) e lo porta in un negozio di animali per farlo sopprimere, nonostante le proteste della figlia.\nLa sera successiva, il troll aggredisce nuovamente Amanda e comincia a rubarle il respiro causandole evidenti problemi alla respirazione, ma Generale, scappato nel frattempo dal negozio, arriva giusto in tempo entrando dal camino e ingaggia battaglia col piccolo mostro: alla fine vincer\u00e0 il gatto, che far\u00e0 finire il troll nel ventilatore della stanza, riducendolo a pezzi. Durante la lotta Amanda si era svegliata, assistendo al tutto, e le sue grida hanno fatto accorrere i genitori; inizialmente sono scettici sul racconto della figlia, ma quando trovano i resti del troll, Amanda li convince che Generale pu\u00f2 essere utile nel caso si presentassero altri pericoli del genere. Il gatto \u00e8 cos\u00ec accolto nella famiglia. Una notte Generale si avvicina ad Amanda mentre dorme, il suo agire sembra quasi minaccioso... ma poi si limita a leccarle il viso. La piccola si sveglia e lo abbraccia serena.\nRiferimenti ad altre opere.\nNel film sono presenti alcune citazioni delle opere di Stephen King: nel primo episodio, Dick Morrison sta guardando in TV La zona morta, mentre il gatto viene inseguito da Cujo, incontrando per strada anche una Plymouth Fury con un adesivo sul paraurti posteriore \"Watch out for me - I am Pure Evil - I am Christine\" (\"Christine - La macchina infernale\"). Nella terza storia, la madre sta leggendo a letto Pet sematary.\nIl troll \u00e8 doppiato da Frank Welker."}
{"id": "1692992", "revid": "729019", "url": "https://it.wikipedia.org/wiki?curid=1692992", "title": "Isola vulcanica di Jeju e tunnel di lava", "text": "L'Isola vulcanica di Jeju e tunnel di lava (Hang\u016dl: \uc81c\uc8fc\ub3c4 \uc790\uc5f0\uc720\uc0b0\uc9c0\uad6c; Hanja: \u6fdf\u5dde\u5cf6\u81ea\u7136\u907a\u7523\u5730\u5340) \u00e8 un patrimonio dell'umanit\u00e0 della Corea del Sud.\nGeografia.\nJeju-do \u00e8 un'isola vulcanica situata 130 chilometri a sud della costa coreana. \u00c8 la pi\u00f9 grande isola e la pi\u00f9 piccola provincia coreana, ed ha una superficie di 1846 chilometri quadri. Una delle principali attrazioni di Jeju \u00e8 l'Hallasan, la pi\u00f9 alta montagna sud-coreana e vulcano estinto che si eleva 1950 metri sul livello del mare. Altri 360 piccoli vulcani sono sparsi per l'isola. L'attivit\u00e0 vulcanica di Jeju inizi\u00f2 approssimativamente nel Cretacico e prosegu\u00ec fino all'inizio del Cenozoico. L'ultima eruzione registrata \u00e8 avvenuta 800 anni fa. L'isola \u00e8 ricoperta da rocce vulcaniche prodotte dall'Hallasan. Baengnokdam, il cratere ed il lago al suo interno, si trovano in cima all'Hallasan, che si form\u00f2 25\u00a0000 anni fa.\nJeju \u00e8 scientificamente importante per i suoi tunnel di lava (che in coreano si chiamano \"Oreum\"). Questi condotti naturali attraverso cui fluiva il magma sono ad oggi delle grotte vuote, tra le pi\u00f9 grandi del mondo: ad esempio, il tunnel di lava Manjanggul. Le grotte offrono l'opportunit\u00e0 di svolgere ricerche scientifiche e sono popolari mete turistiche. Vicino alla citt\u00e0 di Seogwipo si trovano numerose rocce a forma di colonna, tipici esempi della bellezza dell'isola. In quest'area sono stati trovati numerosi fossili animali, anche di pesci. Le isole di Beomseom e Moonseom, al largo delle coste cittadine, sono ben conservate. I numerosi animali e piante presenti su Jeju sono un altro motivo che ha permesso di trasformare l'isola in riserva naturale. Met\u00e0 delle piante coreane crescono spontaneamente sull'isola, mentre altre 200 specie endemiche coreane vi sono state portate. Met\u00e0 di queste specie rischiano l'estinzione. Le piante polari provenienti dalle zone meridionali durante un glaciazione sopravvivono sulle cime pi\u00f9 alte. Anche le piante della foresta subtropicale e delle pianure sottostanti sono a rischio.\nIl parco nazionale.\nHallasan si trova al centro dell'isola. Nel 1966 tutto il terreno situato ad almeno 800 metri sul livello del mare \u00e8 stato trasformato in riserva naturale. Il parco \u00e8 per buona parte incontaminato, attrezzato con percorsi per l'escursionismo ed edifici per la gestione del parco, unici oggetti artificiali presenti nell'area.\nLa flora del parco nazionale del monte Hallasan \u00e8 unica. 1565 specie di piante sono state classificate finora, la maggior parte delle quali nelle regioni montuose, 33 delle quali sono endemiche dell'isola. A differenza di altri ecosistemi coreani di montagna, Hallsan \u00e8 composta da tre differenti zone: subtropicana, temperata e frigida.\nOltre 17 mammiferi, 198 uccelli, 8 anfibi, 8 rettili e 947 insetti sono stati trovati nella riserva naturale. Tra le specie a rischio ci sono il capriolo siberiano ed il gatto leopardo. Dal momento che l'isola era collegata alla penisola coreana 10\u00a0000 anni fa, gli animali endemici dell'isola apparvero in quel periodo.\nUno dei punti pi\u00f9 famosi del monte Hallasan \u00e8 la Grotta Pillemot, un sito risalente al paleolitico. Le grotte sono importanti anche per i resti archeologici rinvenuti che proverebbero l'esistenza di uomini che le abitarono durante il paleolitico.\nBasi militari.\nSull'isola \u00e8 presente una delle maggiori basi militari vicine alla Cina a supporto della flotta di portaerei americane."}
{"id": "1692995", "revid": "1924342", "url": "https://it.wikipedia.org/wiki?curid=1692995", "title": "Home (Michael Bubl\u00e9)", "text": "Home \u00e8 una canzone del cantante jazz canadese Michael Bubl\u00e9 estratto dal suo album \"It's Time\". Il brano scritto da Bubl\u00e8 stesso insieme a Alan Chang e Amy Foster-Gillies, \u00e8 stato uno dei suoi maggiori successi nel mondo. \"Home\" \u00e8 stata utilizzata nella colonna sonora del film \"The Wedding Date - L'amore ha il suo prezzo\".\nNel 2007 la boy band dei Westlife ne hanno fatto una cover, mentre una nuova versione country \u00e8 stata registrata da Blake Shelton nel 2008."}
{"id": "1692996", "revid": "1305772", "url": "https://it.wikipedia.org/wiki?curid=1692996", "title": "Pietro Usimbardi", "text": "Biografia.\nPietro nacque a Colle Val d'Elsa dalla influente famiglia degli Usimbardi, che dar\u00e0 a Colle Val d'Elsa il primo vescovo nella storia della sua diocesi, Usimbardo Usimbardi, fratello di Pietro e di Lorenzo, che a sua volta ricoprir\u00e0 importanti cariche alla corte Granducale.\nIl conterraneo abate Giusti lo introdusse nella segreteria del cardinale Giovanni de' Medici e, dopo la morte di costui (1562), del fratello Ferdinando. A questo evento, anche per una serie di circostanze favorevoli, segu\u00ec l\u2019ascesa degli Usimbardi.\nNel 1571 fu nominato pievano della chiesa di San Michele (o chiesa di Santa Maria, l'attuale santuario della Madonna Madre dei Bimbi, che, costruita dagli Umiliati nella II met\u00e0 del XIII secolo sul posto dove esisteva la vecchia chiesa di San Michele, sub\u00ec poi diverse trasformazioni fino a diventare l'attuale chiesa di San Giovanni Battista) a Cigoli, nei pressi di San Miniato. Pietro Usimbardi restaur\u00f2 a sue spese la chiesa e nel 1585 la concesse con le terre di pertinenza all'ordine di San Francesco di Paola.\nNel 1587, con il ritorno a Firenze insieme al nuovo granduca, Pietro Usimbardi fu promosso primo segretario di Stato o \u00absegretario di camera\u00bb; carica concessagli da Ferdinando I de' Medici in sostituzione di Antonio di Lorenzo Serguidi da Volterra, con motuproprio del 2 novembre 1587.\nNel 1589 fu eletto vescovo di Arezzo (lasciando il suo incarico al fratello Lorenzo Usimbardi) e lo rimarr\u00e0 fino al 1611, data della morte.\nNonostante la carica episcopale fosse stata ottenuta grazie alla raccomandazione del granduca a papa Sisto V, il suo operato ad Arezzo \u00e8 stato indicato come uno dei pi\u00f9 importanti nella storia della diocesi. Promosse la riorganizzazione dell'archivio diocesano, opera peraltro iniziata dal suo predecessore, il vescovo Stefano Bonucci; nel 1592 diede inizio ai lavori per la costruzione della chiesa del convento dei Cappuccini a Lucignano, che sar\u00e0 completata l'anno successivo e consacrata nel 1604. Nel frattempo, nel 1595, aveva consacrato la cattedrale di Arezzo, la cui costruzione si era protratta a lungo, che era stata dedicata ai santi Pietro Stefano e Donato (oggi solo San Donato). Fece inoltre edificare l'oratorio di Santo Stefano sul colle dove si trovava il preesistente duomo.\nNel 1597 presiedette al sinodo nel quale si fecero propri i principi e le prescrizioni del Concilio di Trento che verranno poi riportati nella sua principale opera: \"Constitutiones et decreta pubblicata in Synodo diocoesana Arretina, quam Petrus Usimbardius episcopus Arretij habuit anno Domini MDXCVII\", edita in Firenze, per i tipi di Sermartelli, nel 1598. Insaziabile fu la sua opera pastorale tesa a divulgare ed attuare i principi del Concilio. I principi contenuti nella sua opera costituiranno un punto di riferimento indispensabile per molti dei suoi successori.\nAll'inizio del XVII secolo fece costruire, nella citt\u00e0 natale di Colle Val d'Elsa, la chiesa e l'annesso convento di San Pietro, provvedendo ad affidarne il progetto a Giorgio Vasari il giovane e dotandolo di una rendita annua di 25.000 scudi.\nGenealogia episcopale.\nLa genealogia episcopale \u00e8:"}
{"id": "1692998", "revid": "1573940", "url": "https://it.wikipedia.org/wiki?curid=1692998", "title": "Pteroclidae", "text": "Gli Pteroclidi (Pteroclidae ) sono una famiglia di uccelli, unica famiglia dell'ordine Pterocliformes.\nDescrizione.\nSono uccelli prevalentemente terricoli, ben protetti dal piumaggio mimetico di colore marrone.\nHanno la testa piccola, il corpo di forma squadrata e i tarsi rivestiti di piume. Il collo \u00e8 robusto e le zampe assomigliano molto a quelle dei piccioni.\nTassonomia.\nLa famiglia comprende 16 specie in 2 generi:"}
{"id": "1693003", "revid": "647919", "url": "https://it.wikipedia.org/wiki?curid=1693003", "title": "Pteroclididi", "text": ""}
{"id": "1693005", "revid": "287204", "url": "https://it.wikipedia.org/wiki?curid=1693005", "title": "Oscillatoria", "text": "Oscillatoria \u00e8 un genere di cianobatteri filamentosi che comprende numerose specie d'acqua dolce e marine, a distribuzione cosmopolita.\nQuesto cianobatterio \u00e8 in grado di produrre tossine (cianotossine) pericolose anche per l'uomo, se vengono raggiunte concentrazioni critiche, con disturbi a livello del sistema nervoso centrale.\nDistribuzione e habitat.\nLe \"Oscillatoria\" sono presenti nel plancton di mari e laghi, e, soprattutto in questi ultimi, possono dare luogo a fenomeni di intensa fioritura. Nelle nostre acque interne \u00e8 particolare il ruolo di \"Oscillatoria rubescens\" (= \"Planktothrix rubescens\") che pu\u00f2 portare fenomeni di colorazione in rosso delle acque.\nDescrizione.\nIl genere deve il proprio nome ai movimenti di tipo rotatorio (intorno all'asse del filamento) e oscillatorio compiuti dai tricomi, probabilmente in seguito a contrazioni ritmiche del protoplasma cellulare. I tricomi, dritti o ricurvi, sono generalmente liberi e solitari, privi di guaina esterna e costituiti da cellule cilindriche o a barilotto, con un rapporto lunghezza-larghezza della cellula che varia nelle diverse specie. Il diametro dei tricomi pu\u00f2 variare dai pochi \u03bc fino agli oltre 100 \u03bc di \"Oscillatoria princeps\".\nRiproduzione.\nLa riproduzione \u00e8 solo di tipo vegetativo, come in tutti i Cianobatteri, e avviene mediante la frammentazione del tricoma in numerose porzioni dette ormogoni.\nTassonomia.\nQuesto genere \u00e8 stato oggetto di profonda revisione tassonomica negli ultimi anni in seguito all'utilizzo dell'approccio sistematico biomolecolare."}
{"id": "1693014", "revid": "767487", "url": "https://it.wikipedia.org/wiki?curid=1693014", "title": "Biforcazione imperfetta", "text": "In matematica, una biforcazione \u00e8 detta imperfetta se il suo studio \u00e8 riconducibile a quello di una biforcazione \"canonica\" a meno di un fattore di disturbo.\nUn esempio \u00e8 dato dall'equazione differenziale della biforcazione pitchfork cui viene aggiunta, come imperfezione, una costante formula_1:\nSe formula_3 si perde la simmetria classica dei sistemi con biforcazioni a forcone. Per tale ragione formula_1 \u00e8 detto parametro di imperfezione.\nStudio della funzione.\nL'equazione differenziale \u00e8 di difficile studio analitico, poich\u00e9 vi sono \"due\" diversi parametri che fanno variare il sistema (ossia formula_5 ed formula_1).\nPer ovviare a tale problema si considerano vari grafici con formula_5 fissato e si studia geometricamente il sistema al variare del parametro formula_1. In particolare si cercano le intersezioni tra le curve formula_9 ed formula_10.\nCaso formula_11.\nQuando formula_12 la cubica formula_9 \u00e8 monot\u00f2na non crescente. La linea orizzontale formula_10 si interseca con la cubica esattamente in un punto per ogni valore di formula_1.\nCaso formula_16.\nQuando formula_17 la curva non \u00e8 pi\u00f9 monot\u00f2na, quindi al variare di formula_1 vi sono una, due o tre intersezioni.\nPoich\u00e9 lo studio delle intersezioni \u00e8 simmetrico rispetto ad formula_19, studiamo i vari casi solo per formula_20 (ovvero formula_21 ).\nVi sar\u00e0 un valore critico del parametro, formula_22, in cui la linea orizzontale formula_10 \u00e8 esattamente la tangente alla curva formula_9. Tale valore sar\u00e0 dato dal massimo (minimo nel lato simmetrico rispetto all'asse delle ascisse) relativo alla cubica.\nPer ricavare il valore del massimo e quello di formula_22 studiamo la derivata\nda cui, scegliendo il valore positivo:\ne quindi:\nVediamo che succede diminuendo il parametro formula_1:\nOvviamente una situazione speculare la si verifica per formula_33.\nPer i valori critici formula_34 ed formula_35 vi \u00e8 l'improvvisa comparsa/scomparsa di due punti d'equilibrio, ovvero si ha, localmente, una biforcazione saddle-node.\nDiagramma di biforcazione formula_36 \"vs.\" formula_5.\nStudiando la stabilit\u00e0 tramite diagramma di biforcazione si vede che, se formula_19 si ha il diagramma solito della biforcazione pitchfork, mentre per formula_3 si ottengono due curve disgiunte:"}
{"id": "1693015", "revid": "1501558", "url": "https://it.wikipedia.org/wiki?curid=1693015", "title": "LEGO Racers", "text": "LEGO Racers \u00e8 un videogioco del 1999, ed \u00e8 il primo simulatore di guida prodotto dalla divisione LEGO Media, della LEGO. Sulle basi di LEGO Racers verranno poi sviluppati LEGO Stunt Rally, LEGO Racers 2 e Drome Racers.\nModalit\u00e0 di gioco.\nModalit\u00e0 \"Corsa su circuito\".\nNella modalit\u00e0 \"Corsa su circuito\" il giocatore si trova a gareggiare su un totale di 25 tracciati a 3 giri, suddivisi in 6 circuiti da 4 tracciati ciascuno e 1 circuito avente un singolo tracciato (il livello finale). Obiettivo del giocatore \u00e8 vincere i circuiti ottenendo il punteggio complessivo pi\u00f9 alto. Quando un circuito viene superato, si rendono disponibili nuovi gadget per la creazione dei propri \"autisti-avatar\" e nuovi componenti per la costruzione delle proprie automobili da corsa. Nell'ultimo circuito, avente un solo tracciato, si deve battere Rocket Racer, il campione assoluto del gioco, per ottenere il titolo di \"Campione LEGO di tutti i tempi\"\nPersonaggi.\nPer arrivare a confrontarsi con Rocket Racer occorre sconfiggere altri sei campioni ed essi sono: Capitano Barbarossa (parodia di Barbabl\u00f9), Re Kahuka, Basil il signor Pipistrello, Johnny Thunder, Baron von Baron e Falena la regina degli insettoidi. Ognuno di questi campioni ha al suo servizio quattro scagnozzi per mettere i bastoni fra le ruote al giocatore (da notare che i piloti coprimari si ripetono dal quarto al sesto circuito):\nModalit\u00e0 \"Corsa singola\".\nNella modalit\u00e0 \"Corsa singola\" il giocatore pu\u00f2 scegliere un solo tracciato di quelli sbloccati nella modalit\u00e0 circuito.\nModalit\u00e0 \"Corsa testa a testa\".\nQuesta modalit\u00e0 diviene disponibile solamente se il computer riconosce la presenza di due periferiche di gioco input (joystick, gamepad). In questa modalit\u00e0, due giocatori svolgono la stessa gara, ciascuno indipendentemente dall'altro su due piani di visuale paralleli, per contendersi la vittoria nel tracciato insieme a 4 giocatori comandati dal computer.\nModalit\u00e0 \"Corsa contro il tempo\".\nIn questa modalit\u00e0, sempre disponibile, il giocatore deve gareggiare contro un'auto fantasma, che non pu\u00f2 essere colpita, pilotata da Veronica Voltage (Veronica Voltaggio). Se si riesce a battere Veronica in ogni gara dei primi tre tracciati, verranno sbloccati due bonus:\nModalit\u00e0 \"Costruzione\".\nNella modalit\u00e0 costruzione \u00e8 possibile:\nCircuiti.\nIl gioco contiene 7 circuiti, ognuno diviso in 4 corse, tranne nella corsa finale singola, dove bisogna affrontare il campione in carica, Rocket Racer.\nMattoncini di potenziamento.\nIn tutte le modalit\u00e0 di gioco sono disponibili i cosiddetti \"bonus brick\", dei mattoncini LEGO di vari colori (rosso, giallo, blu, verde, bianco). Ogni mattoncino ha un suo particolare effetto, che pu\u00f2 essere potenziato raccogliendo i mattoncini bianchi (il cui numero massimo detenibile \u00e8 tre). Questa \u00e8 una panoramica dei mattoncini e dei loro effetti, sia da singoli che potenziati:\nAccoglienza.\nIl gioco ottenne un'accoglienza generalmente positiva per quanto riguarda la grafica (considerata giustamente colorata, un bene per un gioco LEGO), ma un po' meno in termini di gameplay, in quanto alcuni hanno definito importante la costruzione delle vetture dato l'effetto sulle prestazioni del giocatore, oltre che a ritenere positivo il fatto che \u00e8 possibile sbloccare nuovi set per la costruzione delle vetture; altri, invece, hanno ritenuto opportuno limitarsi ai set default predefiniti delle vetture. Inoltre, alcuni hanno criticato la carenza o addirittura mancanza di opzioni multigiocatore, un duro colpo al gameplay del gioco. Anche altri aspetti del gioco hanno avuto un'accoglienza mista, come per esempio la musica o i tracciati."}
{"id": "1693017", "revid": "2106213", "url": "https://it.wikipedia.org/wiki?curid=1693017", "title": "Caltha", "text": "Caltha \u00e8 un genere di piante erbacee appartenente alla famiglia delle Ranunculaceae, diffuso in tutti i continenti ad eccezione dell'Africa.\nEtimologia.\nIl nome del genere si fa derivare dalla corruzione di una parola greca ( \"kalathos\" o \"kalazos\" = \u201ccorbello\u201d, \u201cpaniere\u201d, \u201ccoppa\u201d, contenitore in genere) indicante la forma del fiore dato dai suoi ricurvi petali.\nPrima delle moderne classificazioni (ancora ai tempi di Tournefort) col nome volgare di \u201cCalta\u201d si indicavano diverse piante anche assai dissimili. Ad esempio la \u201cCalta dei giardinieri\u201d (l'attuale Calendula); oppure la \u201cCalta dei campi\u201d (probabilmente il ranuncolo dei campi); oppure \u201cCalta piovosa\u201d (la nostra Calla).\nDescrizione.\nLa forma biologica prevalente di questo genere (almeno per le specie presenti in Italia) \u00e8 emicriptofita rosulate (H ros): sono quindi piante perennanti per mezzo di gemme poste al suolo e con foglie disposte in rosetta basale e quelle cauline pi\u00f9 scarse.\nRadici.\nL'apparato radicale consiste in un breve rizoma di supporto ad un fascio di radici carnose, a disposizione sparsa ma semplici nella struttura e forma.\nFusto.\nIl fusto \u00e8 normalmente scendente, glabro, spugnoso e fistoloso. \u00c8 inoltre poco ramoso. Rispetto ad altri generi la sua sezione \u00e8 considerata piuttosto spessa: da 0,5 a 2,5\u00a0mm di diametro. Nella parte inferiore del fusto possono essere presenti degli stoloni.\nFoglie.\nLe foglie basali sono larghe e semplici (intere e non lobate); la forma tipica \u00e8 palmato \u2013 venata; alla base la lamina fogliare pu\u00f2 essere pi\u00f9 cuoriforme ( o reniforne) di quelle cauline; in genere sono lungamente picciolate. Le foglie cauline sono meno numerose e pi\u00f9 piccole di quelle basali; possono essere lievemente picciolate o quasi sessili (subsessili).\nTutte le foglie sono dentate o crenate.\nInfiorescenza.\nOgni pianta presenta un numero scarso di fiori; perlopi\u00f9 sono solitari o geminati (a fiori doppi).\nL'infiorescenza \u00e8 terminale o ascellare. In particolare come in tutte le Ranunculaceae il perianzio \u00e8 monoclamidato (o apetalo), ossia il fiore presenta solo il calice; in questo caso i sepali hanno il colore e la forma dei petali; si dice allora che i sepali sono petaloidi . I fiori di questo genere sono attinomorfi ed ermafroditi.\nFrutti.\nIl frutto \u00e8 formato da diversi follicoli, contenenti molti semi. I follicoli sono oblungo \u2013 lineari o ellissoidei, venati ai lati e terminanti con un becco debolmente ricurvo.\nDistribuzione e habitat.\nIl genere ha una distribuzione subcosmopolita. Prevale comunque nell'emisfero boreale: America del Nord con molte presenze in Alaska, Europa, Asia (Indocina del Nord e Giappone). Nell'emisfero terrestre australe \u00e8 scarsamente presente: nell'America del Sud (qualche presenza a Ovest della Cordigliera delle Ande), in Australia del Sud e nelle Isole Mascarene (ad Est del Madagascar).\nTassonomia.\nSpecie.\nAttualmente il genere \"Caltha\" comprende al suo interno le seguenti 16 specie:\nRelazioni.\nQuesto genere si compone di un piccolo numero di specie (una decina o pi\u00f9 circa, di cui una spontanea in Italia) soprattutto dell'emisfero boreale con qualche localizzata apparizione in quello australe. Pi\u00f9 di qualche specie, compresa in questo numero, \u00e8 suscettibile di qualche spostamento verso altri generi a causa di una revisione citologica delle specie stesse. Questo \u00e8 dovuto all'alto grado di polimorfia del genere dovuto ad uno svariato numero cromosomico.\n\u00c8 inoltre convinzione tra i botanici che si tratti di un genere molto antico sia per la sua vasta diffusione che per ritrovamenti molto antichi che dimostrerebbero delle fioriture di \"Caltha palustris\" subito dopo la fine delle glaciazioni europee.\nDal punto di vista tassonomico il genere \"Caltha\" fa parte delle seguenti categorie:\n\u00c8 notare comunque che altri testi di botanica presentano una classificazione diversa: sottofamiglia: \"Trollioideae\";\ntrib\u00f9: \"Trollieae\". La famiglie in cui sono incluse resta comunque quella delle Ranunculaceae.\nUsi.\nGiardinaggio.\nL'interesse maggiore per queste piante \u00e8 nel giardinaggio. I giardinieri \u201cesperti\u201d sanno che per ottenere una buona fioritura (fiori pi\u00f9 grandi, pi\u00f9 numerosi e con colori pi\u00f9 brillanti a scapito di un fogliame meno sviluppato) queste piante devono essere poste in un terreno a medio impasto e in posizioni fresche e ombrose con buone annaffiature.\nMolte specie fioriscono bene in vicinanza dell'acqua, per questo facilmente ornano i bordi degli specchi d'acqua, laghetti e ruscelli dei giardini e parchi."}
{"id": "1693019", "revid": "123920741", "url": "https://it.wikipedia.org/wiki?curid=1693019", "title": "Iveco Turbocity R", "text": "L'Iveco Turbocity-R \u00e8 un modello di autobus prodotto tra il 1992 e il 1996 dalla Iveco\nContesto.\nSebbene fosse sul mercato da appena tre anni, l'Iveco 480 accusava gi\u00e0 nel 1992 una certa anzianit\u00e0. Era infatti stato realizzato sulla base del precedente Iveco 471, del quale riprendeva, oltre ai pregi, i maggiori difetti: su tutti, l'altezza del piano di calpest\u00eco che, unita alla presenza di vari gradini, rendeva difficoltosa la salita per gli utenti a ridotta mobilit\u00e0. Occorreva dunque un veicolo che coniugasse la robustezza del 480 con la funzionalit\u00e0 di un autobus a pianale ribassato.\nTecnica.\nCostruito con la tecnica del pianale ribassato (semi ribassato, essendovi un gradino in corrispondenza di ogni porta), il Turbocity-R \u00e8 stato allestito nelle varianti urbana (490) e suburbana (590). Non \u00e8 stata prodotta una versione interurbana (l'ipotetico 690), in quanto si \u00e8 preferito mantenere in produzione il precedente 680 I-Turbocity.\nIl Turbocity-R \u00e8 equipaggiato con un motore Fiat 8460.12R, erogante 220 cavalli (290 nella versione snodata), ad eccezione della versione 490.10 che monta un pi\u00f9 piccolo 8360.46.\n\u00c8 stata prodotta anche una versione del Turbocity-R a trazione ibrida denominata 490.12EYY Altrobus. Esemplari di questo modello sono stati acquistati a Torino, Genova, Roma e Ferrara ma nella maggior parte dei casi sono stati precocemente accantonati a causa di problemi agli accumulatori.\nVersioni.\nVediamo adesso, nel dettaglio, le caratteristiche di ogni singola versione:\nDiffusione.\nIl Turbocity-R ha avuto una buona diffusione sul territorio italiano. Grandi flotte di veicoli circolano o hanno circolato presso ARST, Brescia Trasporti, Trieste Trasporti, GTT Torino, AMT Genova, ATM Milano, ANM Napoli, ATC Bologna (ora TPER), STP Brindisi (3 490.10) e AMTAB Bari. Tuttavia, a causa dell'elevata anzianit\u00e0 di servizio, aggiunta all'inaccessibilit\u00e0 a disabili (mancando il pianale completamente ribassato e la pedana per carrozzine) \u00e8 stato nella maggior parte rimpiazzato da modelli pi\u00f9 recenti.\n\u00c8 stato sostituito nel 1997 dall'Iveco 491 CityClass.\nPininfarina \"HyBus\".\nNel 2011 la Pininfarina ha presentato il concept \"Hybus\", realizzato sulla base di un Iveco 490.12.22 dismesso dal GTT di Torino. L'autobus \u00e8 stato oggetto di un \"revamping,\" con la sostituzione del precedente motore (rispondente alle norme Euro 1) con un nuovo motore Multijet, che assiste la ricarica delle batterie (fornite dalla FAAM). I vantaggi sono molteplici: oltre al taglio delle emissioni, si consente una spesa del 60% in meno rispetto all'acquisto di un bus ibrido nuovo; inoltre si risolve il problema del riciclaggio degli autobus obsoleti e ormai a fine carriera.\nIl progetto, che ha debuttato al forum MobilityTech di Milano, sebbene abbia riscosso un certo successo iniziale, non ha avuto alcuna prosecuzione e la produzione si \u00e8 limitata al prototipo, mai entrato in servizio.\nCuriosit\u00e0.\nUn'Iveco TurboCity U dell'ATAC Romana (matricola 3405) compare nella serie televisiva \"Caro Maestro\" del 1996 come l'autobus guidato da Stefano Giusti (Marco Columbro) prima che ottenga la cattedra di insegnante."}
{"id": "1693021", "revid": "177966", "url": "https://it.wikipedia.org/wiki?curid=1693021", "title": "Chiesa di Santa Maria del Paradiso", "text": "La chiesa di Santa Maria del Paradiso \u00e8 un luogo di culto cattolico che sorge nel quartiere di Veronetta a Verona; fa parte della omonima diocesi.\nStoria.\nI Servi di Maria dell'Osservanza dal 1480 al 1515 risiedettero poco fuori dalle mura cittadine, vicino porta Vescovo, nella chiesetta dedicata a Sant'Apollinare della Peccana che tuttavia venne soppressa nel 1517 dalla repubblica di Venezia. Una nuova chiesa venne quindi da loro promossa ed edificata nel quartiere di Veronetta e infine consacrata il 22 aprile 1519 dal cardinale Marco Corner. Vista la mancanza di fondi consistenti i Servi di Maria si accontentarono di far costruire l'essenziale per l'apertura al culto dell'edificio, rimandando a tempi successivi il completamento dell'opera.\nAlcuni lavori si effettuarono cos\u00ec a fine secolo, altri alla conclusione della peste del 1630, durante la quale la chiesa divenne uno dei luoghi di devozione da parte dei credenti che vi si rivolgevano nel tentativo di far concludere la pestilenza, e infine altri lavori ancora il secolo successivo, quando tra il 1750 e il 1754 vennero realizzate cinque cappelle laterali e l'altare maggiore.\nSul finire del Settecento, tuttavia, i Servi di Maria furono costretti a lasciare chiesa e convento in quanto demaniati dalla repubblica Veneta, che aveva abolito tutti i conventi con meno di dodici religiosi. Nel 1782 il complesso pass\u00f2 quindi ai Gerosolimitani, che vi trasferirono la parrocchia dalla sfortunata chiesa di San Vitale, spesso soggetta alle esondazioni dell'Adige. Essi terminarono alcuni lavori, tra cui la balaustra, i confessionali e il fonte battesimale. Nel 1807 l'ordine dei Gerosolimitani venne sciolto e la chiesa declassata a oratorio per mezzo di un decreto napoleonico. Durante la dominazione francese vennero inoltre qui trasferite cinque statue provenienti dalla chiesa di San Francesco di Paola.\nNel 1842 presero possesso della chiesa e del convento i Camilliani, invitati dal vescovo Giovanni Pietro Aurelio Mutti: a essi si deve, sul finire del secolo, la fondazione di un prezioso reliquiario, l'ultimazione della facciata e della pavimentazione in marmo rosso di Verona. Infine, nel 1927, la vecchia sacrestia venne trasformata in \"\u00absanctorum reliquiis\u00bb\", spazio espositivo delle reliquie che essi avevano raccolto e classificato nel corso degli anni.\nDescrizione.\nEsterno.\nLa facciata della chiesa, in stile neoclassico, trova il suo riferimento nell'archetipo del tempio classico. Essa \u00e8 caratterizzata da un'alta zoccolatura inferiore su cui si impostano quattro paraste di ordine pseudo-composito, che suddividono il prospetto in tre fasce: in quella centrale si trova il portale d'ingresso sormontato dallo stemma dell'ordine camilliano, mentre nelle due laterali si trovano quadroni in rilievo e due nicchie entro le quali furono situate di opere di Salesio Pegrassi, le statue di San Camillo e San Vitale. Il tutto \u00e8 sormontato da una trabeazione fortemente aggettante su cui si imposta il timpano con al centro una croce gerosolimitana e con degli acroteri rappresentati da statue di San Zeno, dell'Assunta e di San Matrone, opere di Vittorio Bragantini.\nIl campanile, alto una trentina di metri, \u00e8 stato costruito nel 1558 e modificato nel XVII secolo, ed \u00e8 contraddistinto da una cella campanaria con monofore dotate di balaustre a colonnine e lesene angolari, mentre la copertura \u00e8 a quattro falde. Il concerto di sei bronzi risale alla fine del XIX secolo, quando furono realizzate per un'esposizione di arte sacra che si tenne a Torino, e per questo sono riccamente decorate.\nInterno.\nL'impianto planimetrico della chiesa \u00e8 longitudinale ad aula a navata unica, terminante con il presbiterio cui si accede tramite una settecentesca balaustra e in cui si trova l'altare maggiore, alle spalle del quale si trova un piccolo coro. Sulle pareti, scandite da lesene, si trovano quattro altari per lato, inframezzati da nicchie entro cui si trovano delle statue di Santi, opere barocheggianti dello scultore Marinali, conosciuto per aver seguito da vicino l'evoluzione artistica di Gian Lorenzo Bernini.\nGli altari di sinistra, partendo dall'ingresso, sono: quello dedicato alla Madonna delle Grazie; il secondo in stile barocco firmato e datato \u00abARTE DE CALIARI 1705\u00bb, che presenta una pregevole pala di Antonio Balestra raffigurante la \"Madonna col Bambino e Santi\"; l'altare dedicato a San Camillo; infine l'ultimo, barocco, dedicato alle Anime del Purgatorio, che accoglie un dipinto opera di Orazio Farinati, figlio del pi\u00f9 famoso Paolo, raffigurante \"Le anime del purgatorio, la Santissima Trinit\u00e0, la Vergine e un papa\". Gli altari di destra, sempre partendo dall'ingresso, sono: l'altare pi\u00f9 recente della chiesa, realizzato nel 1954; uno dedicato alla Madonna di Lourdes, detto anche della \"Madonna trionfante\"; quello dell'Addolorata, dove \u00e8 presente una serie di pregevoli sculture lignee raffiguranti San Camillo, la Madonna e il Crocifisso, quest'ultimo del XVI secolo; infine l'ultimo altare, dedicato al veronese San Metrone, realizzato nei primi anni del Seicento (ma pi\u00f9 volte ristrutturato) per collocarvi l'urna del santo e la pala dipinta da Liberale da Verona.\nL'arco trionfale di accesso al presbiterio \u00e8 caratterizzato da due nicchie sulle imposte in cui sono state situate le statue di San Vitale e di San Giovanni Battista, realizzate nel 1784 da Diomiro Cignaroli. Subito dopo l'altare maggiore si trovano i sepolcri di Ludovico Moscardo e di Bartolomeo Dal Pozzo, studiosi e storici veronesi, mentre al centro del coro si trova la pala raffigurante \"l'Assunta\", dipinta nel 1565 dal gi\u00e0 citato Farinati.\nTra il terzo e il quarto altare \u00e8 presente il passaggio che conduce all'elemento pi\u00f9 interessante della chiesa, il \"\u00abSanctorum reliquiis\u00bb\". Si tratta di un reliquiario aperto dai padri camilliani, che quando entrarono nella chiesa erano gi\u00e0 in possesso di un certo numero di reliquie di Santi, alcune delle quali di notevole importanza, che nel tempo proseguirono alla ricerca e classificazione di numerose reliquie ereditate da altri enti religiosi di Verona. Oltre a migliaia di reliquie raccolte si trovano anche alcuni pregevoli lavori di oreficeria."}
{"id": "1693022", "revid": "124505400", "url": "https://it.wikipedia.org/wiki?curid=1693022", "title": "Associazione Dilettantistica Pallacanestro Femminile Costone", "text": "L'Associazione Dilettantistica Pallacanestro Femminile Costone \u00e8 la societ\u00e0 di pallacanestro femminile di Siena. Ha disputato la Serie A2. Attualmente milita nel campionato Regionale serie B Regionale \nGioca al PalaOrlandi di Siena.\nStoria.\nBench\u00e9 Siena sia stata la \"patria\" della pallacanestro femminile italiana grazie all'opera di Ida Nomi, la citt\u00e0 non ha mai avuto una squadra nella massima serie. In passato si ricorda la Libertas, 3\u00b0 nella Serie B 1966-67.Successivamente fu la squadra femminile della Virtus ad arrivare alla serie B, poi il CUS, con gran parte delle giocatrici provenienti dalla Virtus raggiunse la serie A2 nell'anno della sua prima istituzione 1980-81. la squadra del Cus continu\u00f2 in serie B per alcuni anni, per essere poi rilevata dal Costone alla fine degli anni ottanta, permanendo sempre in B, fino alla promozione in A2 nel 2000.\nNel campionato 2000-01 arriva 7\u00ba nel Girone B di Serie A2. Nel 2001-02 arriva 6\u00ba nel Girone A di Serie A2 e 5\u00b0 nel Girone A della Poule promozione. Nel 2002-03 arriva 6\u00ba nel Girone Sud di Serie A2 e disputa i play-off.\nNel 2003-04 arriva 7\u00ba nel Girone B di Serie A2 e disputa i play-off. Nel 2004-05 disputa ancora l'A2. Nel 2005-06 arriva 4\u00ba nel Girone Sud di Serie A2 e viene eliminato ai play-off dalla San Raffaele Roma. Nel 2006-07 arriva 3\u00ba nel Girone Sud di Serie A2 e viene eliminato ai play-off dall'Italmoka Pozzuoli.\nAl termine dei play-out della stagione 2012-13, retrocede in Serie A3, categoria alla quale non si iscrive. Riparte dalla Serie B regionale. Nel 2016-2017 evita la retrocessione in Serie C vincendo lo spareggio playout. Nel 2017-2018 \u00e8 ancora Serie B."}
{"id": "1693030", "revid": "697352", "url": "https://it.wikipedia.org/wiki?curid=1693030", "title": "The Tide Is Turning (After Live Aid)", "text": "The Tide Is Turning (After Live Aid) \u00e8 l'ottava ed ultima traccia di Radio K.A.O.S., il secondo album solista di Roger Waters. La canzone gli fu commissionata dalla EMI perch\u00e9 voleva dare un lieto fine all'album. Roger Waters si ispir\u00f2 agli effetti del Live Aid per scrivere la canzone (come suggerisce il titolo). Ha sostituito \"Outside The Wall\" come ultimo brano nell'esecuzione integrale di The Wall avvenuta a Berlino nel 1990."}
{"id": "1693038", "revid": "1566286", "url": "https://it.wikipedia.org/wiki?curid=1693038", "title": "Kirron Kher", "text": "Biografia.\nIn passato nota anche con il nome di Kiron Kher, h recitato in molti fortunati film di Bollywood: da ricordare le sue interpretazioni in \"Devdas\", \"Rang De Basanti\", \"Non dire mai addio\" (\"Kabhi Alvida Naa Kehna\") e \"Om Shanti Om\". Si \u00e8 sposata con l'attore e uomo d'affari Gautam Berry, da cui ha divorziato nel 1985. Poi si \u00e8 risposata con l'attore Anupam Kher."}
{"id": "1693042", "revid": "126257", "url": "https://it.wikipedia.org/wiki?curid=1693042", "title": "Cavallino Rampante", "text": ""}
{"id": "1693044", "revid": "2032431", "url": "https://it.wikipedia.org/wiki?curid=1693044", "title": "Sandro Angiolini", "text": "Biografia.\nEsord\u00ec ancora studente nel 1936 disegnando storie a fumetti umoristiche con animali antropomorfi per il settimanale \"Albi dell'Intrepido\" della Casa Editrice Universo; finito il liceo Artistico di Brera, con l'intenzione di frequentare l'universit\u00e0, venne chiamato a Roma nel 1940 da Antonio Rubino, direttore di \"Topolino\" della Mondadori, per farlo collaborare alla realizzazione di un cortometraggio animato da lui diretto, \"Nel paese dei ranocchi\"; dopo questa esperienza collabor\u00f2 anche alla realizzazione, sempre nel 1942, con la Bossoli Film alla realizzazione di \"Anacleto e la faina\" di Roberto Sgrilli e l'anno seguente, tornato a Milano, collabora con la IMA Film alla realizzazione de \"La rosa di Bagdad\", primo lungometraggio animato italiano, che venne completato nel 1949.\nRifugiatosi dopo l'8 settembre 1943 per un breve periodo in Svizzera, torn\u00f2 a Milano nel 1943 dove disegna vignette per molti periodici come \"L'Uomo di Pietra\", \"Il Barbagianni\", \"Coda di Paglia,\" \"Il 420\" e \"Sveglia\" firmandosi con vari pseudonimi come Ans o Anselmo. Nel 1946 venne incaricato di dirigere \"Lo Spigolo\" a Genova e poi realizza illustrazioni per alcuni giornali come il \"Corriere Lombardo\", \"La Patria,\" \"La Notte\" e \"L'Ambrosiano del Sabato\" e, fino al 1950, anche le illustrazioni per alcuni periodici sentimentali come \"Incanto\", \"Festival\", \"Luna Park\";\"\" oltre a illustrazioni a colori per libri di testo scolastici dell'editore Signorelli, volumi di fiabe, spartiti per canzoni, cartelloni pubblicitari, romanzi per ragazzi e albi da colorare.\nNei primi anni cinquanta inizia una lunga collaborazione con l'editore Gino Casarotti realizzando dal 1951 centinaia di copertine oltre a molte illustrazioni a colori per varie testate come Gim Toro, Capitan Miki e Grande Blek e, dal 1952, l'editore lo convinse a realizzare per il mensile \"Chicchirich\u00ec\" gran parte delle serie a fumetti presenti (\"Romoletto\", \"Fildiferro &amp; Scarafone\" (testi Andrea Lavezzolo), \"I Tre Pappagalli Moschettieri\", \"Gervasio\", \"Pinotto\", \"Asso e Giolli\", \"Comare Faina\", \"Old Paul e Benny\", \"Beccos Bill\" e vari altri). Sempre per la Dardo di Casarotti disegna sui periodici \"Cri Cri\" (1953-1954) e \"Pinotto\" (1952-1958) oltre che affidargli la realizzazione di molte copertine e illustrazioni di serie come gli \"Albi del Grande Blek e gli Albi di Capitan Miki\" e \"Billy Rock\" (1959-60), serie questa per la quale crea graficamente il personaggio, su sceneggiature di Renzo Barbieri, realizzando 48 numeri in formato striscia. Nel 1954, tra altri lavori, l'artista crea \"Pisello Kid\" per la testata \"Pony\" della Diamante. Disegna \"Alaka Jim\" nel 1962. Interrompe la collaborazione con la Dardo nei primi anni sessanta.\nDurante gli anni cinquanta collabora anche con altri editori come le Edizioni Zenith per la quale realizza, su testi di Andrea Lavezzolo, 15 numeri della serie \"Calam la Pantera del West\" (1951-1952)\"\" e pupazzetti di \"Pinocchio\" in plastilina per la Ifas (1958). Realizza anche giochi per la Herbert ideando anche gli \"albo-dischi\" con un \"grammofono magico\" di sua invenzione oltre a una serie di diapositive di storie Disney per il proiettore Festacolor.\"\"\nDal 1960 al 1965 lavora per la casa editrice francese Aventures et Voyages di Bernadette Ratier, che pubblica \"L'Uomo Invisibile\". Per la Casa Editrice Universo realizza nei primi anni sessanta una serie di vignette umoristiche per gli \"Albi dell'Intrepido\".\nA met\u00e0 degli anni sessanta si dedica al fumetto erotico realizzando dal 1966 unicamente personaggi femminili quando Giorgio Cavedon e Renzo Barbieri fondarono la Editrice Sessantasei (poi ErreGi, dopo ancora Ediperiodici) pubblicando le prime due testate, \"Isabella\" e \"Goldrake\", alle quali si aggiungeranno molte altre; Angiolini inventa graficamente il personaggio di \"Isabella\" - capostipite del fumetto sexy italiano - su testi di Cavedon e Barbieri;\"\" del primo ne disegna 119 albi oltre alle copertine, del secondo solo il n. 1 oltre a una cinquantina di copertine.\nNel 1969, per l'editore Furio Viano realizz\u00f2 la serie erotica western \"Vart\u00e0n\", ideata dallo stesso editore e affidando ad Angiolini la creazione grafica del personaggio oltre alla realizzazione di tutti i 200 numeri della serie.\"\"\nPer la Edifumetto di Barbieri realizza le serie a fumetti erotiche \"Fiabe Proibite\" (1973), \"Sexy Favole\" (1973), \"Fiabe colorate\" (1975) oltre alle serie \"Una\" (1976), \"Belzeba\" (1977) e \"La Poliziotta\" (1980)\"\" oltre a una versione de \"Il mostro di Notre Dame\" ristampata varie volte.\nMor\u00ec a Milano il 15 ottobre 1985."}
{"id": "1693050", "revid": "174925", "url": "https://it.wikipedia.org/wiki?curid=1693050", "title": "Contrabasso", "text": ""}
{"id": "1693058", "revid": "729019", "url": "https://it.wikipedia.org/wiki?curid=1693058", "title": "Juan Manuel Leguizam\u00f3n", "text": "Biografia.\nProveniente da Santiago del Estero, vicino Tucum\u00e1n, Leguizam\u00f3n crebbe sportivamente nel San Isidro Club, nella cui prima squadra esord\u00ec a 18 anni; si mise in luce a livello internazionale esordendo per i \"Pumas\" nel 2005, anno in cui divenne professionista e fu ingaggiato in Inghilterra dai .\nCon il club neroverde giunse fino alla finale di Challenge Cup 2005-06, poi persa contro il ; l'anno seguente partecip\u00f2 alla , giungendo terzo assoluto con l'.\nNel 2008 fu ingaggiato dai parigini dello con cui rimase tre stagioni; a seguire fu al dal giugno 2011 e, nel settembre successivo, prese parte alla Coppa del Mondo in Nuova Zelanda.\nDopo un ulteriore quadriennio lasci\u00f2 la Francia per tornare in patria, avendo accettato l'offerta della Federazione argentina di giocare, per il 2016, per la nuova formazione ammessa al Super Rugby, che successivamente prese il nome di .\nPartecip\u00f2 alla in Inghilterra giungendo al quarto posto con l'.\nNel 2014 fu, inoltre, invitato dai , per i quali gioc\u00f2 come capitano, in occasione di un'amichevole a Twickenham contro l'."}
{"id": "1693062", "revid": "1543377", "url": "https://it.wikipedia.org/wiki?curid=1693062", "title": "Visionaria", "text": "Visionaria \u00e8 un festival cinematografico internazionale ed \u00e8 anche il nome dell'associazione che lo promuove e l'organizza. Il festival comprende, oltre al concorso, eventi collaterali come mostre, rassegne, incontri, conferenze, laboratori e workshop. L'obiettivo del festival \u00e8 quello di dare visibilit\u00e0 a opere di registi ed artisti sia indipendenti che professionisti e promuovere la cultura dell'immagine. Mauro Tozzi \u00e8 stato il direttore artistico dalla fondazione al 2015, a partire dal 2016 la direzione artistica \u00e8 stata affidata a Giuseppe Gori Savellini. Dal 2019 le attivit\u00e0 sono state dirette dal critico Franco Vigni e dal 2021, oltre a Franco Vigni, la collaborazione si \u00e8 aperta con l'Associazione John Belushi di Agrigento e con il suo presidente, Antonio Barone, socio di Visionaria.\nLa storia del Festival.\nVisionaria nasce nel 1991 nel quartiere pi\u00f9 periferico di Siena, San Miniato, un indistinto agglomerato urbano con molti problemi ambientali e sociali, nell'ambito delle attivit\u00e0 culturali della Circoscrizione 2 del Comune di Siena. I fondatori sono Roberto Dini, all'epoca responsabile cultura, e Mauro Tozzi.\nIl Premio Video Amateur (1991-1994).\nLa prima edizione ebbe luogo l'11 e il 19 aprile 1991 al Centro Civico La Meridiana di San Miniato e prevedeva un premio della giuria e uno del pubblico. La Giuria assegn\u00f2 il Premio al videomaker e fotografo veronese Maurizio Gioco con il video sperimentale \"Modus Operandi\", mentre il pubblic\u00f2 apprezz\u00f2 col proprio voto \"Avventure in Mountain bike\" del senese Francesco Cosci.\nIl Festival entr\u00f2 stabilmente nelle attivit\u00e0 culturali della Circoscrizione 2 e gi\u00e0 alla terza edizione, dato il crescente numero di spettatori ed opere in concorso, dovette spostarsi nel quartiere vicino, Vico Alto, in un teatro pi\u00f9 capiente e attrezzato.\nVisionaria, viaggio nell'immaginario video (1996-2000).\nDopo una fase critica e organizzativa che aveva caratterizzato la quarta edizione, con il supporto del nuovo assessore alla cultura del Comune di Siena Omar Calabrese, il \"Premio Video Amateur\" divenne \"Visionaria, viaggio nell'immaginario video\". La quinta edizione (1996) ebbe luogo all'aperto, dal 6 al 12 giugno, presso la Fortezza Medicea di Siena.\nNegli anni successivi fu individuata una sede pi\u00f9 adeguata nel Complesso Museale Santa Maria della Scala di Piazza Duomo. Il Festival divent\u00f2 internazionale, nacque la Mediateca di Siena, parteciparono ospiti e giurati di maggior prestigio. Le edizioni che seguirono videro la realizzazione di altre significative iniziative: nel 1997 la mostra di \"Computer Animazione 1987-1996\", grazie alla collaborazione avviata con il Prix Ars Electronica di Linz e, nel 1999, l'apertura della sezione di \"Visionaria International\", ideata e curata da Tiziana Tarquini, che port\u00f2 alla collaborazione con alcuni importanti festival internazionali.\nNel 1999 l'VIII edizione vide la partecipazione del Premio Nobel per la Letteratura Jos\u00e9 Saramago, che tenne una importante conferenza sui diritti umani, dal titolo \"Il diritto e le campane\", integralmente pubblicata nel catalogo dell'anno successivo, in cui racconta i fatti accaduti nel '500 in un villaggio nei pressi di Firenze, dove i diritti di un contadino vengono calpestati dalla prepotenza del signorotto locale, e dove la ribellione si manifesta con il suono ritmato delle campane con cui il contadino proclama la morte del diritto. Il testo \u00e8 stato pubblicato da Einaudi nel 2004 col titolo \"La Giustizia e le campane\".\nNel 2000 il Festival fu spostato dalla primavera all'autunno. Oltre al concorso furono realizzate alcune mostre: \"Advertainment Ink. Pubblicit\u00e0-Spettacolo\", curata da Raffaella Guidobono e allestita presso la Galleria di Palazzo Patrizi - che comprendeva una vasta panoramica di spot, affissioni, banner delle maggiori campagne pubblicitarie del mondo, con la partecipazione di agenzie pubblicitarie, grafici, fotografi ed illustratori internazionali, le due mostre di Pino Modica, del \"Gruppo di Piombino\", tenute presso il Santa Maria della Scala. L'edizione del 2000 fu trasmessa in diretta online tramite connessione ISDN.Nello stesso anno Alessandro Benvenuti assunse la carica di presidente onorario del festival, che manterr\u00e0 fino al 2005.\nGli ultimi anni senesi (2001-2004).\nA partire dal 2001 una parte consistente della manifestazione fu trasferita presso il Teatro dei Rozzi. Tra le iniziative: nel 2002 la rassegna internazionale di Fotografia Stenopeica \"Senza Obiettivo\", cui parteciparono importanti fotografi stenopeici provenienti da tutto mondo; nel 2003 \"Anima &amp; Azione\", mostra sull'animazione bulgara dagli anni settanta agli anni 2000; nel 2004 la rassegna fotografica \"Nati nei bordelli - Born into Brothels\"; nel 2005 il convegno \"Giornate del Cinema Privato\" sul cosiddetto \"cinema di famiglia\", co-organizzato insieme all'Archivio Nazionale del Film di Famiglia, con la partecipazione dei rappresentanti maggiormente accreditati di questo particolare versante produttivo.\nDal 2003 fu creata successivamente una giuria per ogni categoria in competizione: animazione, fiction, documentario e videoarte, ma le crescenti difficolt\u00e0 nel reperire adeguate risorse, imposero di abbandonare il progetto e, nel 2006, il festival ritorn\u00f2 alla consolidata impostazione. Intensific\u00f2, inoltre, i contatti con altri festival europei ed internazionali, fino a giungere, sotto la direzione di Tiziana Tarquini, alla creazione, nel 2002, di un vero e proprio network, denominato \"Euronetvision\", che raccolse festival francesi, spagnoli, greci, portoghesi e della Repubblica Ceca, suggellato in un Meeting dei Festival Europei.\nDa Siena a Piombino (2005-2013).\nNel 2005 e nel 2006 il Festival ebbe luogo sia a Siena che a Piombino.\nTra gli eventi collaterali, nel 2006, vanno segnalati il convegno sulla realt\u00e0 carceraria e i problemi legati alla detenzione cui presero parte il magistrato Alessandro Margara e l'on. Franco Corleone, e l'incontro con Silvia Baraldini in occasione della proiezione del film \"Liberate Silvia\", prima uscita pubblica dopo la scarcerazione e l'indulto.\nNel 2007 il buon rapporto con la citt\u00e0 di Piombino e con le sue istituzioni convinsero gli organizzatori a trasferirvi interamente il festival. L'edizione numero XVII del 2008 fu caratterizzata da una versione parallela dell'evento sulla piattaforma Second Life, a cura di Roberto Dini, e dalla collaborazione con il Festival della Creativit\u00e0 di Firenze, che si svolgeva in contemporanea. Evento che fu ripetuto anche l'anno successivo, questa volta in una delle \"isole virtuali\" della Regione Toscana con la riproduzione della Piazza Bovio di Piombino.\nAnche se il progetto \"Corto a' la Carte\" nasce a Siena, trova piena applicazione a Piombino. Ideato e promosso dall'attore e regista canadese Jean-Philippe Pearson, il format prevede che in sole 48 ore venga scritto, girato e montato un cortometraggio, dopo aver raccolto alcune indicazioni dal pubblico nel corso della prima serata del festival, come ad esempio il titolo, le caratteristiche dei personaggi ed oggetti che debbono comparire nel corto. Dal 2003 al 2008 sono stati girati con questa formula 6 cortometraggi, cui ha preso parte come attore, tra gli altri, Alessandro Benvenuti.\nNel 2011 il festival non ebbe luogo.\nNel 2012, il festival venne spostato alla primavera. Il tema proposto per la XX edizione (14-21 aprile) fu il cinema del reale, come il cinema racconta la realt\u00e0, e si caratterizz\u00f2 soprattutto per la proiezione del film \"Diaz\" e per la partecipazione del regista Daniele Vicari, ma spiccarono anche altri segmenti del programma come \"Nema Problema\" sulla guerra nella ex-Jugoslavia e le mostre d'arte contemporanea.\nLa XXI edizione si tenne nel mese di Agosto 2013. La caratteristica principale di questa edizione \u00e8 stata quella di fondere l'esperienza di Fuori Fuoco con la competizione internazionale del concorso per cortometraggi. Oltre alla proiezione dei corti, infatti, furono proiettati, alla presenza dei registi, tra gli altri i film L'estate di Giacomo di Alessandro Comodin e Isole di Stefano Chiantini. Si tratt\u00f2 di una edizione itinerante che si svolse nelle piazze di Monteriggioni e Castelnuovo Berardenga e nella fortezza de Il Rivellino a Piombino, dove, oltre alla serata finale del concorso, fu proiettato, alla presenza del regista, il film \"\u00c8 stato il figlio\" di Daniele Cipr\u00ec.\nNel 2014 il festival non ebbe luogo.\nRitorno in terra senese (2015-oggi).\nNel 2015 il festival approd\u00f2 nuovamente in terra senese, a Castelnuovo Berardenga. La XXII edizione, che si svolse nel mese di Ottobre, sviluppandosi attorno al tema \"Confini\" e prendendo spunto dal centenario della Prima Guerra mondiale, ma con un occhio alla odierna realt\u00e0 dell'emigrazione e dei difficili rapporti tra le istituzioni, come ad esempio nel film documentario \"La trattativa\" di Sabina Guzzanti. Il dato pi\u00f9 interessante che emerge da questa edizione fu la grande partecipazione di quasi tutti i paesi del mondo con 3.845 cortometraggi iscritti in concorso.\nL'edizione ebbe un prologo presso l'Expo di Milano, al Padiglione Italia, dove si tenne il 27 agosto la giornata dedicata ad uno temi trattati nel corso del festival: Food &amp; Water. L'iniziativa, realizzata insieme con l'Universit\u00e0 degli Studi di Siena e con SDSN Mediterranean, prevedeva la proiezione dei corti in concorso su questa tematica e l'assegnazione del premio. Nella speciale giuria figuravano il rettore dell'Universit\u00e0 Angelo Riccaboni, il prof. Claudio Rossi ed il fotografo Carlo Emilio Sapia.\nL'anno successivo, nel mese di novembre, il festival ha avuto luogo tra San Gimignano, alla Galleria Raffaele De Grada, e Poggibonsi, al Teatro Politeama. L'edizione numero 23, dedicata all'arte, alla resistenza e alla fuga, ha inteso riflettere sulle vicende dovute alla migrazione come resistenza alla guerra attingendo alla propria cultura d'origine e attraverso la creazione artistica. In proposito \u00e8 stata realizzata una rassegna di film e documentari, tra cui \"Redemption Song\" alla presenza della regista Cristina Mantis.\nL'edizione 2017 si tenne a San Gimignano al Teatro dei Leggieri. La particolarit\u00e0 di questa edizione \u00e8 stata la collaborazione con il carcere di Ranza e con i suoi detenuti con i quali \u00e8 stato possibile girare il cortometraggio \"Con i tuoi occhi\" per la regia di Alessandro Bianchi ed i quali hanno anche stabilito il vincitore di un premio speciale tra i corti i gara con le proiezioni tra le mura del carcere.\nLa 25\u00aa edizione 2018 ebbe luogo a San Gimignano presso la Sala Tamagni e vede ancora la collaborazione con il carcere di Ranza con la proiezione dei corti della sezione internazionale. In rilievo la collaborazione con i docenti e gli studenti del Siena Art Institute ed il talk di Luca Illetterati, docente di filosofia teoretica all'Universit\u00e0 di Padova, su \"Cinema e Paesaggio\". In chiusura la proiezione del film \"Wonderful losers\" di Arunas Matelis.\nNel 2019 e nel 2020, a causa del Covid-19, non si sono tenute edizioni del festival.\nPalmar\u00e8s.\nIl palmar\u00e8s del Festival Visionaria comprende i premi assegnati dal 1991 ad oggi. Nel 1995, nel 2011 e nel 2014 il festival non ha avuto luogo mentre il concorso dell'edizione 2004, nonostante un variegato programma, fu riservato solamente alle Scuole di Cinema. Nel 2019 e nel 2020 il festival non ha avuto luogo.\nNel corso degli anni hanno fatto parte delle Giurie di Visionaria, tra gli altri: Roberto And\u00f2, Pupi Avati, Isa Barzizza, Didier Baussy-Oulianoff, Alessandro Benvenuti, Andrea Buscemi, Omar Calabrese, Eugenio Cappuccio, Ugo Chiti, Franco Corleone, Gerardo D'Andrea, Philippe Daverio, Roberto Escobar, Patrizio Fariselli, Giuseppe Ferlito, Cesare Gigli, Marco Hagge, Cristina Mantis, Francesco Ranieri Martinotti, Sergio Micheli, Stefano Missio, Pino Modica, Nicoletta Nesler, Gianluca Nicoletti, Matteo Oleotto, Angelo Riccaboni, Giovanni Maria Rossi, Roland Seijko, Carla Simoncelli, Sergio Staino, Luciano Tovoli.\nCronologia delle mostre.\n1994\n1996\n1997\n1998\n1999\n2000\n2001\n2002\n2003\n2004\n2005\n2006\n2007\n2008\n2009\n2010\n2012\n2013\n2015\n2016\n2017\n2018\nConferenze, convegni, proiezioni speciali.\n1999\n2000\n2001\n2002\n2004\n2005\n2006\n2007\n2008\n2009\n2010\n2012\n2013\n2015\n2016\n2017\n2018\nGli Spettacoli.\n1996\n1997\n1998\n1999\n2000\n2001\n2002\n2003\n2004\n2005\n2006\n2007\n2008\n2009\n2010\n2012\n2016\n2017\nLa Mediateca di Siena.\nNel Dicembre 1998, l'Associazione Culturale Visionaria d\u00e0 vita alla \"Mediateca del Cortometraggio\" con lo scopo di catalogare e rendere fruibili i corti raccolti di anno in anno, provenienti dal festival e dalle attivit\u00e0 collegate. A partire dal 2001 inizia a raccogliere anche lungometraggi frutto di donazioni di collezionisti e amanti del cinema.\nNel 2003 la \"Mediateca del Cortometraggio\" cambia nome e diviene \"Mediateca di Siena\" nella nuova sede del complesso museale di Santa Maria della Scala e diventa parte integrante della ex-Mediateca Regionale Toscana. Presso la \"Mediateca di Siena\" hanno sede le segreterie dei festival Visionaria e Campo e Controcampo.\nLa \"Mediateca di Siena\" \u00e8 dotata di un catalogo consultabile online che contiene 4.700 cortometraggi e 8.091 lungometraggi e documentari.\nCon delibera della Giunta Municipale n. 221 dell'8 giugno 2017, la Mediateca \u00e8 stata chiusa provvisoriamente in attesa della sistemazione dei locali nel Complesso di San Marco, prevista come sede definitiva, anche se permangono dubbi e perplessit\u00e0, come del resto riporta la stampa cittadina. Il 27 luglio 2017, in seguito all'interrogazione del consigliere di minoranza Campanini, l'assessora Francesca Vannozzi afferma che la Mediateca \u00e8 stata chiusa per il \"venir meno\" del protocollo d'intesa costituito nel 2003 tra Universit\u00e0 di Siena, Comune di Siena, Mediateca Regionale Toscana e Visionaria, in attesa di costituire un nuovo polo di corti e lungometraggi presso il San Marco ma senza ulteriore specificazione dei tempi e delle modalit\u00e0. \nLa nuova amministrazione di destra del sindaco Luigi De Mossi, sul piano organizzativo, all'inizio del 2019, ha accorpato la Mediateca nella stessa struttura di cui fanno parte la Biblioteca Comunale degli Intronati e l'Archivio Storico del Comune, privandola per\u00f2 dei locali del Complesso del San Marco. La nuova gestione della Mediateca, il personale assegnato, i locali e gli archivi: tutto ci\u00f2 non risulta nella pagina del sito web del Comune relativa alla Biblioteca, ma c'\u00e8 solo un cenno in quella della struttura apicale, ed \u00e8 totalmente assente nel sito stesso della Biblioteca Comunale.\nFuoriFuoco, rassegna dei giovani registi italiani.\nNel 2008 prende vita il progetto Fuori Fuoco, con lo scopo di dare visibilit\u00e0 ai troppi film, realizzati da giovani talenti italiani, in molti casi premiati in vari festival, anche stranieri, che non trovano poi la via delle sale cinematografiche e finiscono nell'oblio. Ideato e diretto da Tiziana Tarquini, nella rassegna trovano spazio, tra gli altri, film come \"Riparo\" di Marco Simon Puccioni, \"Le ferie di Licu\" di Vittorio Moroni, \"Cover-boy\" di Carmine Amoroso. Il programma della rassegna dedica inoltre una retrospettiva a Paolo Sorrentino ed un convegno su \"Cinema e Distribuzione\" cui prendono parte, oltre ad alcuni dei registi in rassegna, anche Gianluca Arcopinto, Paolo Benvenuti, Roberto Barzanti ed altri.\nIl successo della rassegna, convince l'Associazione a continuare l'esperienza, portandola d'estate nelle piazze dei comuni di Siena e della sua provincia, affidandone la cura a Giuseppe Gori Savellini. Nel 2010, Fuori Fuoco 2 viene presentato a Monteriggioni, Sovicille e Chiusi con film come \"Monstar United\" di Claudia Tosi, \"Cosmonauta\" di Susanna Nicchiarelli, \"Dieci inverni\" di Valerio Mieli, quasi sempre alla presenza dei registi. La terza edizione (2011) viene ospitato da Monteriggioni e Siena con film come \"Fughe e approdi\" di Giovanna Taviani, \"Pietro\" di Daniele Gaglianone, \"Questo mondo \u00e8 per te\" di Francesco Falaschi, anche questa volta alla presenza dei registi e dei produttori.\nNel 2012 si tiene la 4\u00aa edizione a Monteriggioni e Castelnuovo B.ga con film come Io sono Li di Andrea Segre, \"Il paese delle spose infelici\" di Pippo Mezzapesa, \"Freakbeat\" di Luca Pastore, \"Corpo celeste\" di Alice Rohrwacher, \"L'era legale\" di Enrico Caria, alla presenza dei registi, produttori ed attori, tra cui quella di Renzo Rossellini, ottenendo notevole partecipazione di pubblico.\nNel 2013 la 5\u00aa edizione \u00e8 stata incorporata con la XXI edizione del festival Visionaria (vedi).\nLa 6\u00aa edizione di FuoriFuoco ha avuto luogo nell'estate del 2014 nelle piazze di Monteriggioni e Castelnuovo B.ga con i film \"Piccola patria\" di Alessandro Rossetto, \"Spaghetti Story\" di Ciro De Caro, \"Zoran il mio nipote scemo\" di Matteo Oleotto, \"Il sud \u00e8 niente\" di Fabio Mollo, ancora con la partecipazione di alcuni registi ed attori.\nVisto il successo delle precedenti edizioni, Visionaria decide di dare vita alla 7\u00aa edizione di FuoriFuoco, questa volta con il sottotitolo \"Oltre il senso del luogo\". La rassegna si tiene a Castelnuovo B.ga, Monteriggioni e Siena nel mese di Agosto 2015. \nNelle piazze vengono proiettati \"In grazia di Dio\" di Edoardo Winspeare, \"La foresta di ghiaccio\" di Claudio Noce, \"Neve\" di Stefano Incerti, \"Fino a qui tutto bene\" di Roan Johnson.\nTra i film in programmazione a Siena, presso il Foyer del Teatro dei Rinnovati vanno ricordati \"Una nobile rivoluzione\" di Simone Cangelosi, \"Sarajevolution\" di Rocco Riccio, \"Short Skin\" di Duccio Chiarini, \"Anime nere\" di Francesco Munzi alla presenza di alcuni registi, attori e produttori.\nDivenuto un appunto fisso dell'estate, ha avuto luogo l'8\u00aa edizione, con il sottotitolo \"Il mestiere dell'attore\", nelle piazze di Monteriggioni, San Gimignano, Castelnuovo B.ga e Siena nel mese di agosto 2016. Tra i film in programma, alla presenza dei registi, attori e produttori, Banat - Il viaggio di Adriano Valerio, Pecore in erba di Alberto Caviglia, L'attesa di Piero Messina, I milionari di Alessandro Piva, Suburra di Stefano Sollima, Alaska di Claudio Cupellini, Cloro di Alberto Sanfelice. L'edizione si \u00e8 caratterizzata anche per gli omaggi a David Bowie, scomparso il 10 gennaio, e a Buster Keaton nel 50\u00ba anniversario della morte. L'omaggio a David Bowie si \u00e8 tenuto a San Gimignano la notte delle stelle cadenti (10 agosto) con una serata di musica, immagini e degustazioni. A Buster Keaton sono state dedicate due serate nel Castello di Monteriggioni, entrambe con proiezioni dei suoi film muti con musica dal vivo: improvvisazioni jazz con il trio \"Cin\u00e9 Musique\", composto da Romano Pratesi, Amedeo Ronga e Stefano Rapicavoli, e musica elettronica con \"The Somnambulist\".\nLa 9\u00aa edizione, sottotitolata \"La voglia matta\", si \u00e8 tenuta nelle piazze di San Gimignano, Sovicille, Castelnuovo B.Ga e Monteriggioni nell'estate 2017 con la proiezione, tra gli altri, dei film: Indivisibili di Edoardo De Angelis, La pelle dell'orso di Marco Segato, La stoffa dei sogni di Gianfranco Cabiddu, Il padre d'Italia di Fabio Mollo, Sicilian Ghost Story di Fabio Grassadonia e Antonio Piazza. Come di consueto alla presenza dei registi ed attori, i film sono stati preceduti dalla proiezione dei corti vincitori del festival.\nNel 2018, la 10\u00aa edizione, ha visto la proiezione dei film L'uomo con la lanterna documentario di Francesca Lixi, Tito e gli alieni\ndi Paola Randi, Easy - Un viaggio facile facile di Andrea Magnani, L'ordine delle cose di Andrea Segre alla presenza dei produttori, registi ed attori nelle piazze di Sovicille, San Gimignano e Castelnuovo B.ga.\nCon l'edizione 2019, l'11\u00b0, con il titolo \"Il nuovo che avanza\", si \u00e8 tenuta a Castelnuovo B.ga, la direzione artistica viene affidata a Franco Vigni, che ha visto la proiezione dei film Tutte le mie notti di Manfredi Lucibello e La terra dell'abbastanza di Damiano e Fabio D\u2019Innocenzo.\nAltri Eventi.\nNel 2011, Visionaria d\u00e0 vita all'Edizione del Festival Internazionale del Documentario, Ulassai Film Fest, ad Ulassai, nell'Ogliastra, in Sardegna, dal 23 al 26 marzo, con il sostegno della Regione Sardegna per la direzione artistica di Mauro Tozzi. La giuria, composta tra gli altri da Antioco Floris, docente di cinema all'Universit\u00e0 di Cagliari, e Paolo Piquereddu, Presidente dell'Istituto superiore regionale etnografico della Sardegna (ISRE), ha assegnato il premio al film \"This is my land... Hebron\" di Giulia Amati e Stephen Natanson, finalista ai David di Donatello e ai Nastri d'Argento 2011. Tra i cortometraggi, si aggiudica il premio \"L'arbitro\" di Paolo Zucca. In programma, oltre al concorso, la retrospettiva dell'artista sarda Carolina Melis, il concerto del gruppo Bentesoi, il laboratorio di introduzione al documentario rivolto agli studenti e \"Paesaggi di famiglia\", raccolta delle immagini di famiglia della gente dell'Ogliastra.\nNel 2012, in collaborazione con Vernice Progetti Culturali, organizza la rassegna cinematografica Ciak Si Manara, nell'ambito della mostra \"Le Stanze del Desiderio\" di Milo Manara al Santa Maria della Scala di Siena. La rassegna, oltre a \"La voce della luna\" di Federico Fellini di cui Manara ha disegnato il manifesto, presenta film che per assonanza mostrano sequenze di erotismo secondo vari punti di vista, attraverso film di Walerian Borowczyk, Peter Greenaway, Liliana Cavani ed altri.\nNello stesso anno, Tiziana Tarquini, in rappresentanza di Visionaria, partecipa al convegno \"La cultura e la catastrofe\", promosso ed organizzato dalla compagnia di danza Motus, con la collaborazione della Regione Toscana, del Comune e dell'Universit\u00e0 di Siena. Il tema del convegno si incentra sulla memoria delle catastrofi naturali, come il terremoto de L'Aquila, ma anche delle guerre come quella dei Balcani. Tiziana Tarquini ha presentato in anteprima il festival \"Cineterra\", una produzione di Visionaria. \"Cineterra\" ha avuto luogo il 28 e 29 novembre a Monteroni d'Arbia con la proiezione dei film \"Di mestiere faccio il paesologo\" di Andrea D'Ambrosio, che nel 2013 ha ricevuto il Premio Rossellini quale miglior documentario, \"Non chiamarmi terremoto\" di Beba Gabanelli, \"Anno 2018: verr\u00e0 la morte\" di Giuliano Bugani e Salvatore Lucchese, \"Arrivederci a Taranto\" di Roberto Paolini. I registi hanno preso parte alle serate e al convegno assieme ai rappresentanti della web tv modenese \"fuori.tv\" con il progetto \"Fuori dal terremoto\".\nCon la collaborazione dell'Universit\u00e0 di Siena, nel 2013 prende vita Siena.Doc (prove generali di) Stati generali del documentario italiano. La rassegna comprende film come \"Che strano chiamarsi Federico\" di Ettore Scola, \"Anija - La nave\" di Roland Sejko, \"Nadea e Sveta\" di Maura Delpero, alla presenza dei registi. Nel corso delle tre giornate della rassegna, Claudia Tosi e Rocco Riccio presentano i loro \"lavori in corso\". Al termine delle proiezioni si \u00e8 svolta la tavola rotonda, coordinata da Edoardo Fracchia, cui hanno preso parte i registi ed altri addetti ai lavori. Il concorso, riservato ai documentari, \u00e8 stato vinto dal film \"The art of super 8\" di Camillo Valle.\nVisionaria, nel 2017, in collaborazione con il Premio Mattador di Trieste, promuove, da un'idea di Giuseppe Gori Savellini e Giulio Kirchmayr, Visioni in Movimento, una manifestazione che ha il duplice scopo di scoprire e/o riscoprire luoghi da parte di chi non ci vive, come ad esempio la Via Francigena, e dall'altro, attraverso un bando di concorso, selezionare i progetti di due o pi\u00f9 aspiranti filmaker che vogliono realizzare in quei luoghi i loro lavori, per lo pi\u00f9 documentari di breve durata. Prende cos\u00ec il via la prima edizione della cosiddetta \"scuola di cinema senza sedie\" perch\u00e9 realizzata, assieme a dei tutor (registi, sceneggiatori, compositori, montatori ecc.), che seguono i lavoro dei due aspiranti registi lungo il percorso, in questa prima edizione tra San Gimignano e Siena. I lavori saranno poi presentati nel corso dei rispettivi festival. Il successo dell'iniziativa viene ripetuto tra la fine del 2017 e l'inizio del 2018, per una seconda edizione, questa volta il percorso prescelto si sposta tra Trieste ed Aquileia. Nell'estate 2018 si tiene la terza edizione, ancora sulla Francigena, questa volta fino a San Quirico d'Orcia.\nVisioni in Movimento diviene un appuntamento fisso, con una propria organizzazione, tra San Gimignano e Trieste, al quale dal 2019 Visionaria fa da partner tra le varie collaborazioni. Con la 7\u00aa edizione 2021 cessa ogni rapporto con Visionaria.\nNel 2018 il laboratorio di danza promosso ed organizzato dalla Compagnia di danza Motus, che prevede la partecipazione di giovani provenienti da Azerbaigian, Burkina Faso, Cile, Cina, Colombia, Gambia, Giappone, Guinea, Italia, Nigeria, Pakistan, Russia, Senegal e Turchia, si \u00e8 focalizzato sul concetto della comune identit\u00e0 umana, al di l\u00e0 delle provenienze geografiche che, anzi, rappresentano un arricchimento culturale. Dal laboratorio \u00e8 nato nel 2019 lo spettacolo \"In-Flussi\" per la coreografia e la regia delle sorelle Simona e Rosanna Cieri con il finanziamento della Regione Toscana e del Ministero del lavoro e delle politiche sociali e la collaborazione, oltre a Visionaria che si \u00e8 occupata delle riprese e della realizzazione del film omonimo, di vari enti ed associazioni tra cui Ministero del lavoro e delle politiche sociali, Universit\u00e0 per stranieri di Siena e Oxfam Italia Intercultura. Lo spettacolo ha avuto luogo a Castelnuovo B.ga, Siena, cui sono seguite altre localit\u00e0."}
{"id": "1693063", "revid": "287204", "url": "https://it.wikipedia.org/wiki?curid=1693063", "title": "Vaclav Klaus", "text": ""}
{"id": "1693067", "revid": "167080", "url": "https://it.wikipedia.org/wiki?curid=1693067", "title": "Simposio (Platone)", "text": ""}
{"id": "1693084", "revid": "1705737", "url": "https://it.wikipedia.org/wiki?curid=1693084", "title": "Lega Balcanica", "text": "La lega balcanica era un'alleanza fra il regno di Serbia, il regno del Montenegro, regno di Grecia e regno di Bulgaria contro l'impero ottomano durante le guerre balcaniche.\nAl termine della guerra italo-turca del 1911 (durante la quale l'impero ottomano aveva dovuto cedere la Cirenaica, la Tripolitania, Rodi ed il Dodecanneso), gli stati balcanici compresero la necessit\u00e0 di un'alleanza per affrontare la Turchia. Questo si tradusse, dopo pressioni diplomatiche russe, nella firma di un accordo segreto bilaterale e di un'alleanza difensiva fra Serbia e Bulgaria il 13 marzo; successivamente si pass\u00f2 ad un'alleanza militare il 12 maggio. La Grecia, non volendo essere esclusa da un'alleanza anti-turca e da un'eventuale spartizione territoriale, avvi\u00f2 le trattative con la Bulgaria che portarono alla firma di un'alleanza difensiva con il trattato greco-bulgaro firmato a Sofia il 29 maggio 1912. A questo trattato segu\u00ec un analogo accordo fra Bulgaria e Montenegro, formando una rete di alleanze in chiave anti-turca.\nQuesti sviluppi non passarono inosservati, provocando le reazioni delle grandi potenze. La Francia, sospettando un piano russo per imporre la propria influenza sui Balcani, si ritrov\u00f2 alleata con l'impero asburgico, che a sua volta non desiderava un forte stato serbo ai suoi confini meridionali; in questo modo anche le altre potenze furono obbligate a prendere posizione contro le mire della lega balcanica.\nTuttavia la debolezza interna dell'impero ottomano rappresentava un'opportunit\u00e0 troppo buona per la lega balcanica, i cui governi continuarono i preparativi bellici. Il primo Stato a dichiarare guerra all'impero ottomano fu il Montenegro, l'8 ottobre 1912, segnando l'inizio della prima guerra balcanica. Gli altri tre stati dichiararono guerra alla Turchia il 17 ottobre dopo aver inviato un ultimatum il 13 ottobre.\nLa guerra si concluse con la vittoria della lega balcanica; tuttavia i dissensi fra gli Stati della lega sfociarono in ulteriori tensioni causate dalla spartizione della Macedonia. Tali tensioni portarono alla seconda guerra balcanica, che vide la Bulgaria contrapporsi a Serbia e Grecia, successivamente appoggiate da impero ottomano e Romania."}
{"id": "1693093", "revid": "1888309", "url": "https://it.wikipedia.org/wiki?curid=1693093", "title": "Basilica di Sant'Eufemia (Tremezzina)", "text": "La basilica di sant'Eufemia era un edificio di culto cattolico situato sull'Isola Comacina, nel comune di Tremezzina.\nBench\u00e9 rudere, \u00e8 considerata uno tra i pi\u00f9 rappresentativi monumenti del romanico comasco e le rovine rimaste vengono ancora oggi chiamate dalla popolazione locale \"il Duomo\".\nStoria.\nLa basilica, la pi\u00f9 imponente tra le costruzioni dell'isola, venne fatta erigere nel VII secolo dal vescovo di Como Agrippino su una probabile struttura preesistente e divenne sede episcopale. La tradizione rimanda la costruzione della primitiva chiesa a sant'Abbondio, quarto vescovo di Como, vissuto attorno al 450. Agrippino stesso ebbe qui prima sepoltura. La chiesa venne completamente ricostruita in stile romanico all'inizio dell'XI secolo per opera del vescovo Litigerio e divenne sede di collegio canonicale nel 1031.\nNel 1169 tutte le nove chiese dell'isola vennero rase al suolo, insieme alle altre costruzioni e alle mura che la circondavano, per opera dei comaschi come conseguenza della guerra decennale. Di tutte, oggi rimangono solo i ruderi, ritornati alla luce in seguito a campagne archeologiche nel 1914 dirette da Ugo Monneret de Villard e nel 1958 dirette da Luigi Mario Belloni.\nDescrizione.\nLa costruzione si presenta oggi allo stato di rudere, ma la sua struttura basilicale \u00e8 ancora ben riconoscibile e ben inserita in un ambiente alquanto suggestivo. La sua lunghezza complessiva \u00e8 di oltre 40 metri. Era costituita da tre navate absidate, senza transetto. scandite da colonne ottagonali di tipo arcaico, uniche in Lombardia. Il presbiterio era unito al coro con una campata intermedia sopraelevata di nove gradini e sul fronte si appoggiava il campanile dotato di semicolonne e lesene ed un portico a nartece antistante l'ingresso. Al di sotto del presbiterio si sviluppava una vasta cripta con volta a crociera sorretta da otto colonne. Sulla facciata era disposto un ampio portale e due porte laterali erano poste sul lato nord.\nOltre ai ruderi architettonici, degli ornamenti ci resta solo un pregevole capitello della cripta e indizi di affreschi che dovevano arricchire la costruzione. Molti resti, tra cui l'epigrafe tombale di Agrippino, vennero riutilizzati dagli scampati alla distruzione del 1169 nella costruzione della chiesa arcipreturale dedicata sempre a sant'Eufemia ad Isola , oggi frazione del comune di Ossuccio. La dedicazione di quest'ultima chiesa deriva proprio dalla distrutta chiesa dell'isola Comacina.\nDedicazione.\nLa basilica \u00e8 dedicata a sant'Eufemia di Calcedonia, una santa particolarmente cara ai seguaci dello scisma tricapitolino perch\u00e9 il concilio di Calcedonia, cui gli scismatici si rifacevano, si era svolto proprio nella basilica dedicata a questa santa. Agrippino ebbe un ruolo particolarmente attivo nella diffusione del credo tricapitolino e del culto alla santa.\nA queste vicende sono legate anche le dedicazioni della Basilica di Sant'Eufemia a Grado, la Chiesa di Sant'Eufemia di Como (ora Chiesa di San Fedele), la Chiesa di Sant'Eufemia ad Incino d'Erba, quella di Oggiono, di Teglio e quella del Castello di Musso. \u00c8 probabile che, vista la presenza di strutture pi\u00f9 antiche, per le chiese di Como, di Incino e dell'Isola il culto sia pi\u00f9 antico e risalga direttamente a sant'Abbondio che nel concilio di Calcedonia ebbe un ruolo da protagonista."}
{"id": "1693099", "revid": "104066", "url": "https://it.wikipedia.org/wiki?curid=1693099", "title": "Lega balcanica", "text": ""}
{"id": "1693101", "revid": "198277", "url": "https://it.wikipedia.org/wiki?curid=1693101", "title": "Glauco Tomasin", "text": "Carriera.\nTerzino di bassa statura, arrivava a stento a 1,68, ma di grande efficacia in marcatura, cresce calcisticamente, al pari di Luigi Delneri, nell'A.S. Aquileia e passa giovanissimo, nel 1955, alla . Con i blucerchiati esordisce in Serie A il 22 marzo 1959 a Genova con un pareggio per 1 a 1 contro quella che sar\u00e0 una sua squadra in futuro, la SPAL.\nResta a Genova fino al 1964 venendo valorizzato dal Monzeglio e, dopo aver giocato con i doriani 92 partite in Serie A e segnato 1 rete, passa nella capitale tra le file dei giallorossi della Roma assieme al compagno di squadra Giuseppe Tamborini in cambio di Fontana. A Roma resta due anni e gioca 42 gare segnando 1 rete. Con i giallorossi vince la Coppa Italia 1963-1964 (la finale venne disputata ad inizio della stagione successiva, quando Tomasin gi\u00e0 faceva parte della squadra capitolina e disput\u00f2 quella partita).\nNel 1966 la Roma si interessa al terzino spallino Gennaro Olivieri e propone a Paolo Mazza uno scambio. Mazza accetta perch\u00e9 crede nel piccolo terzino friulano e Tomasin giunge a Ferrara accolto da una folla di tifosi alla stazione locale assieme all'idolo mai dimenticato, Carlo Dell'Omodarme, che ritorna dopo 3 anni passati alla .\nTomasin rester\u00e0 in biancoazzurro sino al 1969 disputando 2 campionati di Serie A ed uno di Serie B per un totale di 83 partite. Poi passer\u00e0 in campionati minori dove inizier\u00e0, con minor successo, la carriera di allenatore guidando, fra le altre, il Manfredonia, il Lavello e il Formia."}
{"id": "1693107", "revid": "15156429", "url": "https://it.wikipedia.org/wiki?curid=1693107", "title": "La Fiorina", "text": ""}
{"id": "1693110", "revid": "1543377", "url": "https://it.wikipedia.org/wiki?curid=1693110", "title": "Charlie Buchan", "text": "Carriera.\nNato a Plumstead, a Londra, Buchan inizi\u00f2 a giocare per l'allora amatoriale club del Woolwich Arsenal, al quale si un\u00ec nel dicembre 1909. Comunque, date le sue ottime prestazioni, firm\u00f2 un contratto con il Leyton F.C., dove gioc\u00f2 un anno prima di trasferirsi al Sunderland. Con questa squadra vinse il first Division 1912-1913 e raggiunse la finale di FA Cup nel 1913.\nDopo una grande esperienza con il Sunderland, fu riacquistato da parte dell'Arsenal quando aveva ormai 34 anni, ma, nonostante l'et\u00e0, riusc\u00ec a collezionare pi\u00f9 di 100 presenze segnando quasi 50 goal."}
{"id": "1693116", "revid": "287204", "url": "https://it.wikipedia.org/wiki?curid=1693116", "title": "Pentamero", "text": "Il termine pentamero \u00e8 spesso usato in chimica e biologia, soprattutto in biochimica e in chimica organica, per indicare molecole costituite da 5 domini strutturali; tali molecole sono anche chiamate oligomeri quando non \u00e8 necessario specificarne il numero di elementi costitutivi. Un noto esempio di molecola pentamerica \u00e8 rappresentato dalle IgM in forma secretoria, strutture anticorpali costituite da 5 coppie di catene pesanti di classe \u03bc (con relative catene leggere), legate tra di esse mediante ponti disolfuro (S-S) e sintetizzate dalle plasmacellule.\nIl termine pentamero, \u00e8 tuttavia adattabile a tutti i settori purch\u00e9 si parli di entit\u00e0 (reali o virtuali) costituite da 5 sottogruppi."}
{"id": "1693119", "revid": "320578", "url": "https://it.wikipedia.org/wiki?curid=1693119", "title": "Jyu Oh Sei", "text": ""}
{"id": "1693122", "revid": "697352", "url": "https://it.wikipedia.org/wiki?curid=1693122", "title": "Splash", "text": ""}
{"id": "1693129", "revid": "16758", "url": "https://it.wikipedia.org/wiki?curid=1693129", "title": "Maria Luisa Gnecchi", "text": ""}
{"id": "1693131", "revid": "1745361", "url": "https://it.wikipedia.org/wiki?curid=1693131", "title": "Old Holborn", "text": "Old Holborn \u00e8 una marca di tabacco trinciato per sigarette prodotta dalla Richard Lloyd &amp; Sons (una filiale del gruppo Gallaher).\nVariet\u00e0.\n\u00c8 disponibile in tre variet\u00e0: una di tabacco \"dark virginia\", con confezione blu, una, pi\u00f9 leggera, con la confezione gialla, infine la confezione bianca con la dicitura blonde, pi\u00f9 leggera dei precedenti. Tutte le variet\u00e0 sono commercializzate in Italia in confezioni del peso netto di 30g.. Sono tabacchi sottoposti a macerazione e quindi fermentazione, questo denota l'umidit\u00e0 naturale appena aperta la busta, nonch\u00e9 un odore molto particolare che potrebbe ricordare l'uva o il vino.\nPopolarit\u00e0.\nL'Old Holborn Blu \u00e8 il \"dark tobacco\" pi\u00f9 popolare in Inghilterra. In Grecia l'Old Holborn Giallo \u00e8 il tabacco pi\u00f9 venduto. Al principio del XXI secolo la popolarit\u00e0 dell'Old Holborn negli altri mercati europei \u00e8 cresciuta sensibilmente. Il blonde \u00e8 stato messo in commercio dal 2011."}
{"id": "1693132", "revid": "15156625", "url": "https://it.wikipedia.org/wiki?curid=1693132", "title": "Valdragone di Sopra", "text": ""}
{"id": "1693134", "revid": "15156630", "url": "https://it.wikipedia.org/wiki?curid=1693134", "title": "Valdragone di Sotto", "text": ""}
{"id": "1693135", "revid": "15156649", "url": "https://it.wikipedia.org/wiki?curid=1693135", "title": "Cailungo di Sopra", "text": ""}
{"id": "1693137", "revid": "15156659", "url": "https://it.wikipedia.org/wiki?curid=1693137", "title": "Cailungo di Sotto", "text": ""}
{"id": "1693138", "revid": "767487", "url": "https://it.wikipedia.org/wiki?curid=1693138", "title": "Noel Van Horn", "text": "Carriera.\nFiglio del famoso William, Noel Van Horn, terminati gli studi a Vancouver, comincia a collaborare con la casa editrice danese Egmont (1993), per la quale lavorava gi\u00e0 il padre."}
{"id": "1693142", "revid": "6923", "url": "https://it.wikipedia.org/wiki?curid=1693142", "title": "Cicerone (guida)", "text": "Il termine cicerone, in analogia con l'omonimo oratore romano, \u00e8 comunemente utilizzato per indicare una guida che conduce i visitatori in musei o gallerie d'arte e spiega questioni di interesse archeologico, antiquario, storico o artistico.\nL\"'Oxford English Dictionary\" trova esempi registrati dell'uso prima nella lingua inglese che in quella italiana; la prima citazione \u00e8 dal \"Dialogue on Medals\" di Joseph Addison (pubblicato postumo nel 1726). Sembra che la parola sia stata inizialmente applicata ai dotti antiquari che mostravano e spiegavano agli stranieri le antichit\u00e0 e le curiosit\u00e0 del paese (citazione del 1762 nel \"New English Dictionary\").\n\"The Cicerones\" (\"I ciceroni\"), un racconto di Robert Aickman (trasformato in un cortometraggio del 2002), usa l'idea dei ciceroni come persone che conducono visitatori e visitatori come metafora in un racconto su un uomo che \u00e8 guidato al suo destino da vari personaggi in una cattedrale."}
