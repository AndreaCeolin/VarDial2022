{"id": "1618821", "revid": "121151611", "url": "https://it.wikipedia.org/wiki?curid=1618821", "title": "Andy Rourke", "text": "Carriera.\nPrima di entrare negli Smiths, Andy Rourke ha suonato la chitarra e il basso in diversi gruppi rock, tra cui i Freak Party.\nSmiths.\nAmico d'infanzia di Marr, Rourke venne reclutato negli Smiths per sostituire il bassista Dale Hibbert la cui personalit\u00e0 poco si armonizzava con il resto del gruppo. Con la nuova \"band\" debutt\u00f2 in concerto il 25 gennaio 1983 al \"Manhattan\", club gay di Manchester che ogni marted\u00ec veniva aperto alle nuove proposte.\nNel 1986 venne allontanato dal gruppo per i continui problemi con l'eroina, ricevendo l'annuncio del licenziamento con un post-it affisso da Morrissey al parabrezza della sua auto, con la frase \"Andy - hai abbandonato gli Smiths. Addio e buona fortuna\".\nTemporaneamente rimpiazzato al basso da Craig Gannon, Rourke venne per\u00f2 reintegrato nella band dopo un paio di settimane, prima di partire per un \"tour\" mondiale. Rimarr\u00e0 negli Smiths fino al loro scioglimento avvenuto nel 1987, pubblicando con loro quattro album in studio, un \"live\", varie raccolte e venti singoli.\nPost Smiths.\nAndy Rourke ha collaborato nei lavori di Sin\u00e9ad O'Connor e nuovamente con Morrissey, nel biennio 1988-89. Ha suonato e registrato con i Pretenders, Killing Joke, Badly Drawn Boy, Aziz Ibrahim (ex Stone Roses), e con i Moondog One, con l'ex Oasis Bonehead ed anche Mike Joyce e Craig Gannon. Nel 2010 ha militato nella band Freebass assieme a Peter Hook dei New Order e a Mani ex Stone Roses. Nel 2011 ha iniziato un progetto chiamato Jetlag con cui, oltre a registrare i propri brani, ha realizzato un remix del brano \"Breakneck Speed\", dei Tokyo Police Club.\nNel 2016 prende parte ad un nuovo progetto chiamato D.A.R.K, acronimo che fa riferimento ai membri della band: Dolores O'Riordan, Andy Rourke, Ole Korestky. Il primo e unico album pubblicato dalla neoformazione \u00e8 \"Science Agrees\"."}
{"id": "1618825", "revid": "729019", "url": "https://it.wikipedia.org/wiki?curid=1618825", "title": "Isola di Deenish", "text": "L'isola di Deenish \u00e8 una piccola isola situata al largo della baia di Kenmare, nel sud-ovest della Contea di Kerry, in Irlanda.\nDescrizione.\nL'isola \u00e8 lunga 1,9\u00a0km e larga 0,7. Attivit\u00e0 ittiche vengono svolte dagli abitanti di un casale situato nella baia a nord-est dell'isola.\nMorfologia.\nL'isola dista 700 metri dalla vicina Isola di Scariff e 3,7\u00a0km dalla terraferma. \u00c8 formata da un altopiano nella parte a nord-est e da una formazione montuosa il cui apice, a sud-ovest, raggiunge i 144\u00a0m. s.l.m.\nCuriosit\u00e0.\nL'isola \u00e8 raggiungibile solo da imbarcazioni private, l'approdo pi\u00f9 comodo \u00e8 in corrispondenza della spiaggia all'interno della baia a nord-est.\nCollegamenti esterni.\nhttp://books.google.com/books?id=ax9li9GGzcsC&amp;pg=PA83&amp;lpg=PA83&amp;dq=deenish+island&amp;source=web&amp;ots=tz0dMhHrWo&amp;sig=bzeCYLROtjkBABKhFGLRNhZue6Q"}
{"id": "1618827", "revid": "2161050", "url": "https://it.wikipedia.org/wiki?curid=1618827", "title": "Charles Spencer, VI conte Spencer", "text": "Biografia.\nInfanzia ed educazione.\nCharles Spencer nacque a St. James's, era il figlio di Frederick Spencer, IV conte Spencer, e della sua seconda moglie, Adelaide Seymour, figlia di Horace Beauchamp Seymour e nipote di Lord Hugh Seymour venne battezzato nella chiesa di San Giacomo, presso Westminster venne educato ad Harrow e al Trinity College.\nMatrimonio.\nIl 23 luglio 1887, spos\u00f2 Margaret Baring (14 dicembre 1868\u20134 luglio 1906), figlia di Edward Charles Baring, I barone Revelstoke nella chiesa di San Giacomo, a Piccadilly. Ebbero sei figli.\nCarriera politica.\nSpencer rappresent\u00f2 la costituente del Parlamento del Northamptonshire del Nord (1880-1885) e del Northamptonshire del Centro (1885-1895 e 1900-1905). Nel 1898 contest\u00f2 la costituente di Hertford. Fu Groom in waiting della Regina Vittoria dal febbraio al giugno del 1886, Vice-Ciambellano del Regno d'Inghilterra (1892-1895) e Consigliere Privato dal 1892. Tra il 1900 ed il 1905 si iscrisse nel Liberal Party. Il 19 dicembre 1905, ricevette il titolo di Visconte di Althorp, divenendo anche Lord Ciambellano (nel frattempo suo fratello maggiore ricopriva ancora la carica di Conte Spencer). Dal 1908 divenne Lord Luogotenente del Northamptonshire.\nIl 13 agosto 1910, succedette al fratello, deceduto senza eredi.\nFu colonnello onorario del 4th Volunteer Battalion, Northamptonshire Regiment.\nMorte.\nLord Spencer mor\u00ec nel settembre 1922 nella sua casa di St. James's Palace, a Londra, all'et\u00e0 di 64 anni. Fu sepolto accanto a sua moglie a Saint Mary the Virgin with St John Churchyard, Great Brington, Northamptonshire.\nDiscendenza.\nDal matrimonio tra Lord Spencer e Margaret Baring nacquero:"}
{"id": "1618829", "revid": "404338", "url": "https://it.wikipedia.org/wiki?curid=1618829", "title": "Ferrovia Roma-Civitacastellana-Viterbo", "text": ""}
{"id": "1618832", "revid": "712828", "url": "https://it.wikipedia.org/wiki?curid=1618832", "title": "Satori (personaggio)", "text": ""}
{"id": "1618835", "revid": "767487", "url": "https://it.wikipedia.org/wiki?curid=1618835", "title": "Indice internazionale dei coloranti", "text": "L'indice internazionale dei coloranti (\"Colour Index International\") \u00e8 un registro di riferimento per le sostanze coloranti gestito da \"Society of Dyers and Colourists\" (Societ\u00e0 dei tintori e coloristi) e da \"American Association of Textile Chemists and Colorists\" (Associazione americana dei chimici tessili e coloristi) e usato come riferimento per i preparati in commercio sia da produttori che utilizzatori.\nLa prima edizione fu stampata nel 1925, ma oggi \u00e8 presente esclusivamente sul web. Le sostanze coloranti, siano esse pigmenti o coloranti, sono catalogate per nome generico (\"Colour Index Generic Names\") e per numero (\"Colour Index Constitution Numbers\"). Questo numero \u00e8 normalmente preceduto dal prefisso C.I. o CI, per esempio C.I.\u00a073000 indica il blu tino I.\nPer ogni riferimento \u00e8 indicato il produttore, la forma fisica, gli usi principali commentati dai produttori per aiutare eventuali clienti. La disponibilit\u00e0 di un sistema standard di classificazione \u00e8 di grande aiuto a produttori e utilizzatori perch\u00e9 risolve conflitti legati alla storicit\u00e0, propriet\u00e0 e genericit\u00e0 dei nomi utilizzati per i colori.\nNumero di colour index.\nI numeri di \"colour index\" sono raggruppati secondo la struttura chimica."}
{"id": "1618836", "revid": "124123", "url": "https://it.wikipedia.org/wiki?curid=1618836", "title": "Dimitrije Ljoti\u0107", "text": "Biografia.\nSuo padre, Vladimir Ljoti\u0107 fu membro del parlamento serbo, console in Tessalonica e sindaco di Smederevo. L'infanzia di Dimitrije segu\u00ec quindi la carriera paterna: nacque a Belgrado, inizi\u00f2 le scuole a Smederevo, si diplom\u00f2 a 16 anni al liceo serbo in Tessalonica prima di laurearsi in giurisprudenza a Belgrado.\nDurante le guerre balcaniche prest\u00f2 servizio da volontario come medico. Nel 1913 si trasfer\u00ec a Parigi, dove rimase sino all'inizio della prima guerra mondiale quando ritorn\u00f2 in Serbia e si arruol\u00f2 nell'esercito. Dopo la guerra prest\u00f2 servizio come comandante in una stazione ferroviaria a Buccari in Croazia, dove si fece notare per aver interrotto uno sciopero arrestando 36 lavoratori. A Buccari conosce la donna che diverr\u00e0 sua moglie, Ivka, con cui torn\u00f2 a Smederevo nel 1920 e inizi\u00f2 a esercitare con la sua laurea in legge. A Smederevo si un\u00ec al partito radicale diventando presto presidente della sezione giovanile. Nel 1931 il re Alessandro I lo nomin\u00f2 ministro della giustizia nel governo di Petar \u017divkovi\u0107, che gli diede l'incarico di scrivere una nuova bozza di costituzione e di presentarla al re. Ljoti\u0107 propose elezioni libere a voto segreto con candidati nominati da organizzazioni non governative. Il re rifiut\u00f2 la proposta e Ljoti\u0107 diede le dimissioni.\nDopo le dimissioni si dedic\u00f2 alla propaganda delle sue idee e il 6 gennaio 1935 fu eletto presidente del neonato partito ZBOR, che fu subito paragonato ai movimenti fascisti degli altri paesi. Quello stesso anno il suo partito prese lo 0,86% dei voti e continu\u00f2 su queste cifre sino allo scoppio della seconda guerra mondiale. Dopo che la Jugoslavia fu attaccata dalle forze dell'asse, entr\u00f2 nuovamente nell'esercito come volontario, ma il suo servizio fu presto interrotto dalla capitolazione dell'esercito iugoslavo.\nLjoti\u0107 si dedic\u00f2 ai negoziati con gli occupanti tedeschi per formare un governo civile nella Serbia occupata, ma si rifiut\u00f2 di entrare nel governo. Dopo le dimissioni del primo governo (detto amministrazione commissariale) Ljoti\u0107 nomin\u00f2 personalmente il nuovo capo del governo Milan Nedi\u0107. Ljoti\u0107 rifiut\u00f2 nuovamente di entrare nel governo ma altri membri dello ZBOR non condivisero le sue scelte. Mihailo Ol\u0107an in particolare propose la formazione dei corpi di volontari serbi, formazioni di soldati che dovevano opporsi ai partigiani serbi e che avevano Ljoti\u0107 come leader ideologico\nPrima del termine della guerra Ljoti\u0107, assieme ad altri membri delle forze anti-comuniste, cerc\u00f2 rifugio in Slovenia, dove inizi\u00f2 a preparare piani per riportare in vita la monarchia in Jugoslavia. Mor\u00ec in un incidente stradale il 22 aprile 1945 mentre si avviava a incontrare il Patriarca Gavrilo e il vescovo Nikolaj. \u00c8 sepolto a \u0160empeter pri Gorici, gi\u00e0 San Pietro di Gorizia, in Slovenia."}
{"id": "1618837", "revid": "27767", "url": "https://it.wikipedia.org/wiki?curid=1618837", "title": "Colour Index", "text": ""}
{"id": "1618838", "revid": "27767", "url": "https://it.wikipedia.org/wiki?curid=1618838", "title": "COLOR INDEX", "text": ""}
{"id": "1618842", "revid": "767487", "url": "https://it.wikipedia.org/wiki?curid=1618842", "title": "Bosanci", "text": "Bosanci \u00e8 un comune della Romania di 7.041 abitanti, ubicato nel distretto di Suceava, nella regione storica della Bucovina. \nIl comune \u00e8 formato dall'unione di 2 villaggi: Bosanci e Cump\u0103r\u0103tura.\nBosanci ha dato i natali allo storico Theofil Sauciuc-S\u0103veanu (1884-1971)."}
{"id": "1618845", "revid": "106908", "url": "https://it.wikipedia.org/wiki?curid=1618845", "title": "Viceciambellani d'Inghilterra", "text": "Il viceciambellano del Regno d'Inghilterra, in inglese \"vice-chamberlain of the Household\", \u00e8 un ruolo politico all'interno della Camera dei Comuni del Parlamento inglese e costituisce il ruolo di ufficiale della Casa Reale inglese. Chi ricopre questa carica \u00e8 deputato presso il lord ciambellano. Come membro della casa reale, i suoi privilegi sono perlopi\u00f9 nominali e ha il diritto di partecipare ai banchetti ed ai ricevimenti indetti dalla corona. Giornalmente, ha il compito di compilare un rapporto per la regina sul corretto funzionamento della Camera dei Comuni."}
{"id": "1618849", "revid": "712828", "url": "https://it.wikipedia.org/wiki?curid=1618849", "title": "Gedatsu", "text": ""}
{"id": "1618850", "revid": "767487", "url": "https://it.wikipedia.org/wiki?curid=1618850", "title": "Boto\u0219ana", "text": "Boto\u0219ana \u00e8 un comune della Romania di 2.456 abitanti, ubicato nel distretto di Suceava, nella regione storica della Bucovina. "}
{"id": "1618852", "revid": "287204", "url": "https://it.wikipedia.org/wiki?curid=1618852", "title": "Botosana", "text": ""}
{"id": "1618854", "revid": "27767", "url": "https://it.wikipedia.org/wiki?curid=1618854", "title": "Eterociclico", "text": ""}
{"id": "1618857", "revid": "6923", "url": "https://it.wikipedia.org/wiki?curid=1618857", "title": "Cyanide and Happiness", "text": "Cyanide and Happiness (traducibile in italiano in \"Cianuro e Felicit\u00e0\") \u00e8 un fumetto online scritto da Kris Wilson, Rob DenBleyker, Matt Melvin e Dave McElfatrick e pubblicato sul sito Explosm.net, creato il 9 dicembre 2004, che ospita il fumetto a partire dal 26 gennaio 2005. Il nome del webcomic deriva da una delle prime strisce della serie, in cui uno dei due protagonisti offre all'altro dello zucchero filato a base di \"cianuro e felicit\u00e0\". Gli autori incoraggiano i fan ad inserire collegamenti diretti alle strisce che compaiono frequentemente in siti web (anche in social network come Myspace o LiveJournal), forum o blog. Secondo il loro parere il successo di Cyanide and Happiness deriva dalla natura controversa del fumetto.\nIl sito \u00e8 riuscito ad ottenere pi\u00f9 di un milione di visitatori giornalieri (il 20 novembre 2006). Secondo Alexa l'home page del sito figura tra le duemila pagine pi\u00f9 visitate del web. Il 19 settembre 2006 Joystiq, un blog riguardante i videogiochi, ha inserito in un sondaggio riguardante le strisce comiche preferite dai lettori Cyanide and Happiness, erroneamente intitolato Superjerk Returns. Il fumetto venne proclamato vincitore con il 30% dei voti, sbaragliando gli altri otto concorrenti. Gli autori hanno anche prodotto fumetti e spot televisivi per l\"'Orange Wednesdays\" della compagnia telefonica Orange, comparsi sul quotidiano The Sun.\nIl fumetto presenta un umorismo nero, cinico, offensivo ed irriverente. Ironizza sui disabili, sullo stupro, sul cancro, sull'omicidio, sul suicidio, sulla necrofilia, sulla pedofilia, sulla parafilia, sulle malattie sessualmente trasmissibili e sulle auto-mutilazioni. Include inoltre elementi di sessismo, di razzismo di nichilismo e di violenza.\nStoria.\nSticksuicide.\nNel 1998, il californiano Matt Melvin cre\u00f2 un sito chiamato Sticksuicide. Ispirato al sito Stickdeath.com, conteneva animazioni in Flash di personaggi stilizzati. Tramite Newgrounds conobbe il texano Rob DenBleyker, un altro aspirante artista come lui. Matt propone di unirsi a lui per la lavorazione di Sticksuicide in un commento di un'animazione realizzata da Rob e quest'ultimo accetta.\nNei primi mesi del 2001 l'irlandese Dave McElfatrick, a soli 16 anni e con l'aiuto di un compagno di scuola, crea StickWars, altro sito basato su Stickdeath. I due siti si fusero nel primo nel 2003, quando fu chiuso il sito di Dave. Nel 2004 anche il progetto Sticksuicide fu definitivamente abbandonato.\nExplosm.net.\nCyanide and Happiness nacque come piccola serie di fumetti disegnata, prima a matita e poi al computer, dal sedicenne Kris Wilson. Kris, per mostrare i propri lavori, cre\u00f2 il sito web Comicazi e condivise i fumetti anche nel forum di Sticksuicide nei giorni in cui i tre webmaster annunciavano la chiusura del sito e l'inaugurazione di Explosm.net, nuovo sito non pi\u00f9 interamente dedicato alle animazioni. Intuendo il potenziale dei fumetti di Kris, Matt, Rob e Dave ospitarono le strisce anche sul nuovo sito. Tenuto in vita da Matt, Rob, Dave, Kris e il moderatore del forum Lee Mulvey (noto con lo pseudonimo di \"Kwanza\") il sito presenta da allora, con frequenza giornaliera, una striscia, generalmente basata sullo stile di Kris, disegnata da uno dei quattro artisti.\nOccasionalmente gli autori organizzano una \"Guest Week\". I lettori sono invitati ad inviare le proprie opere ai creatori del sito. Le migliori vengono pubblicate nel corso della settimana in sostituzione delle normali strisce. Tra i partecipanti \u00e8 apparso anche AltF4 (pseudonimo di Shawn Vulliez) autore dell'animazione flash \"Ultimate Showdown of Ultimate Destiny\".\nIn altre occasioni dedicano una settimana di strisce ad un unico argomento: esempi sono la \"Depressing Comic Week\" (i fumetti hanno un finale deprimente) o la \"Drug Experimentation Week\" (i personaggi fanno uso di sostanze stupefacenti).\nIl 14 ottobre 2007 Rob ha pubblicato un articolo in cui annuncia la creazione di un progetto che abbia lo scopo di tradurre il fumetto. Successivamente ha affermato che 1300 volontari si sono offerti di partecipare per la traduzione in pi\u00f9 di 20 lingue.\nPersonaggi.\nNel fumetto sono presenti alcuni personaggi ricorrenti, che spesso agiscono in modo irrazionale o assumono comportamenti inaspettati o contraddittori. Sono inoltre presenti numerosi supereroi il cui nome indica spesso la caratteristica del personaggio.\nLibri.\nDel fumetto sono stati realizzati tre libri pubblicati da \"It Books\", una divisione di HarperCollins. I primi due volumi consistono in 120 strisce gi\u00e0 pubblicate e 30 realizzate appositamente; il terzo volume, invece, presenta 40 strisce originali."}
{"id": "1618860", "revid": "1926649", "url": "https://it.wikipedia.org/wiki?curid=1618860", "title": "Massimo Tarantino", "text": "Biografia.\nFiglio di Bartolomeo, gi\u00e0 difensore a sua volta, anche i suoi fratelli Giovanni (centrocampista) e Giacomo (difensore) sono stati calciatori.\nCarriera.\nGiocatore.\nCresce calcisticamente nella Cosmos Palermo, quindi passa al Catania e va prima a rinforzare la primavera, e successivamente la prima squadra dove esordisce in Serie C1 nella stagione 1987-1988.\nNel 1989 passa al Napoli dove rimane fino al 1996, fatta eccezione due esperienze in prestito con il e con il : coi partenopei raccoglie 99 presenze.\nPassa nel 1996 all'Inter dove, complice un brutto infortunio, esordisce solo in Coppa Italia nella sfida con il Foggia (24/09/1997) vinta 3-2 dai nerazzurri. Nel 1997 passa al Bologna dove rimane per cinque stagioni.\nNel 2002 passa al dove vive l'ultima stagione in Serie A, prima della retrocessione del club lombardo e le esperienze con la e con il .\nIn carriera pu\u00f2 vantare di esser stato compagno di squadra di Diego Armando Maradona (Napoli 1989-1990), Gianfranco Zola (Napoli 1989-1990 e 1991-1993), Luis Nazario da Lima Ronaldo (ultima parte del 1997) prima di passare al Bologna nella sessione di calciomercato invernale assieme a Roberto Baggio.\nDirigente.\nNel 2007 supera l'esame da direttore sportivo e il suo primo incarico \u00e8 al . Il 27 maggio 2010 diventa il nuovo responsabile del settore giovanile del Bologna. Il 7 giugno 2013 viene sollevato dall'incarico.\nDa luglio 2013 fa parte dello staff del settore giovanile della Roma come responsabile di un progetto stile \"Cantera\" del Barcellona a fianco di Bruno Conti.\nDa agosto 2021 entra nello staff della Spal come direttore dell'area tecnica."}
{"id": "1618863", "revid": "76963", "url": "https://it.wikipedia.org/wiki?curid=1618863", "title": "Bruce Carradine", "text": "\u00c8 un membro della Famiglia Carradine figlio di Ardanell McCool Cosner di primo letto e adottato da John Carradine, \u00e8 pertanto il fratello di David (il cui padre biologico \u00e8 per\u00f2 John Carradine), fratellastro di Robert, e Keith.\nAppare anche in due episodi della serie TV \"Kung Fu\" con il fratello David come protagonista nella seconda met\u00e0 degli anni settanta, e in due film degli anni ottanta."}
{"id": "1618866", "revid": "767487", "url": "https://it.wikipedia.org/wiki?curid=1618866", "title": "Breaza (Suceava)", "text": "Breaza \u00e8 un comune della Romania di 1.695 abitanti, ubicato nel distretto di Suceava, nella regione storica della Bucovina. \nIl comune \u00e8 formato dall'unione di 3 villaggi: Breaza, Breaza de Sus, P\u00e2r\u00e2u Negrei."}
{"id": "1618868", "revid": "1543377", "url": "https://it.wikipedia.org/wiki?curid=1618868", "title": "Debut (Tony Hadley)", "text": "Debut \u00e8 la prima raccolta solista del cantante pop rock britannico Tony Hadley, pubblicata per la prima volta nel 2000 (e ristampata nel 2003). L'album ripropone la prima performance dal vivo dell'artista a Colonia, in Germania, il 26 marzo del 1992, trasmessa dalla TV tedesca. Il disco contiene 9 brani, gran parte dei quali originariamente contenuti nel primo album solista del 1992, intitolato \"The State of Play\"."}
{"id": "1618869", "revid": "712828", "url": "https://it.wikipedia.org/wiki?curid=1618869", "title": "Skypiea", "text": ""}
{"id": "1618872", "revid": "198277", "url": "https://it.wikipedia.org/wiki?curid=1618872", "title": "Giovanni Ferrari", "text": "Annoverato tra i migliori giocatori della sua generazione (Carlo Felice Chiesa lo ha definito \u00abuna della pi\u00f9 complete mezzali sinistre della storia\u00bb) e considerato come il prototipo dell'interno sinistro nel \"Metodo\", \u00e8 uno dei calciatori italiani pi\u00f9 vincenti, potendo vantare nel \"palmar\u00e8s\" personale due Coppe del Mondo e una Coppa Internazionale conquistate negli anni 1930 con la nazionale di Vittorio Pozzo, e otto campionati nazionali, di cui cinque consecutivi con la .\nDenominato \"Asso della Cannarola\", \u00e8 uno dei sei calciatori italiani (con Filippo Cavalli, Sergio Gori, Pierino Fanna, Aldo Serena e Attilio Lombardo) che sono riusciti a vincere lo scudetto in tre diverse squadre, nel suo caso con Juventus, e . \u00c8 inoltre l'unico atleta, assieme a Cesare Maldini, ad aver partecipato al mondiale sia nelle vesti di giocatore che in quelle di allenatore della nazionale azzurra.\nBiografia.\nCrebbe nel popolare quartiere della Cararola, uno dei pi\u00f9 poveri d'Alessandria, che prendeva il nome da un canale di scolo che l'attraversava; sin da giovanissimo mostr\u00f2 interesse per il pallone, tanto che dichiar\u00f2: \u00ab\"la \"passionaccia\" per il gioco del calcio \u00e8 entrata in me non appena sono stato capace di camminare\"\u00bb. Precoce talento, divent\u00f2 popolare tra i giovani della citt\u00e0 e attir\u00f2 l'interesse della squadra cittadina, da cui venne tesserato nel 1921; in quel momento lavorava come aiuto-commesso in un negozio di tessuti.\nConvinse subito l'allenatore Carlo Carcano, che segu\u00ec in varie squadre tra gli anni 1920 e 1930; fu tra gli uomini-simbolo della del \"Quinquennio d'oro\" e della nazionale italiana di Vittorio Pozzo, diventando la migliore mezzala sinistra europea durante quel decennio. Smise di giocare nel 1942, per dedicarsi all'allenamento, attivit\u00e0 nella quale non eguagli\u00f2 gli stessi risultati conseguiti da calciatore.\nFu per lungo tempo istruttore presso il Centro Tecnico Federale di Coverciano, rivestendo peraltro assieme a Paolo Mazza il ruolo di commissario tecnico dell'Italia durante il .\nTra le sue ultime apparizioni pubbliche vi fu la sfilata al Camp Nou di Barcellona, nella cerimonia inaugurale del ; nell'occasione volle portare con s\u00e9 la prima tessera della Federazione, datata 1921. Mor\u00ec pochi mesi dopo all'ospedale San Carlo Borromeo di Milano per un collasso cardiocircolatorio, conseguenza di un'emorragia esofagea e gastrica che lo aveva colpito alcuni giorni prima; lasci\u00f2 la moglie e una figlia. Gli sono stati intitolati il campo sportivo di via Alessandro Tonso, ad Alessandria, e l'Aula Magna del Centro Tecnico di Coverciano.\nCaratteristiche tecniche.\nGiocatore.\nEttore Berra considerava Ferrari un modello per gli attaccanti della sua epoca; scrisse su \"Il Calcio Illustrato\" nel 1938: \u00ab\"\u00e8 non solo il miglior giuocatore della sua generazione, ma \u00e8 l'uomo che insegna a tutti come si giuochi per la squadra e non solo per il proprio tornaconto, come s'inizi un'azione, come ci si comporta negli sviluppi di quest'azione. Si pu\u00f2 dire che tale ruolo \u00e8, dal punto di vista tecnico una creazione sua. Prima di Ferrari, il mezzo-sinistro era un giuocatore qualunque [...]. Quando dar\u00e0 un addio allo sport porter\u00e0 con s\u00e9 il segreto del suo giuoco. Nessuno finora l'ha eguagliato, nessuno lo vale\"\u00bb. Nello stesso anno, l'ex-calciatore e giornalista francese Lucien Gamblin lo defin\u00ec su \"L'Auto\" \u00ab\"probabilmente il miglior calciatore italiano da dieci anni a questa parte [...]. Degno successore di Baloncieri, stratega notevole e fine tecnico, il cui giuoco resta sobrio e impersonale [...]\"\u00bb, concludendo \u00ab\"nessuno sa meglio di lui iniziare o condurre un attacco nelle migliori condizioni, e, se il suo tiro a rete non ha niente di speciale come potenza, non pecca certo di imprecisione\"\u00bb.\nIl paragone con Baloncieri, altro prodotto della \u00ab\"scuola alessandrina\"\u00bb fu approfondito da Gianni Brera: \u00ab\"normotipo di larga cassetta e solide gambe, \u00e8 di gran lunga il pi\u00f9 specializzato e dotato dei centrocampisti italiani. Non ha la nevrile eleganza di Baloncieri, ma lo supera per fondo atletico e impegno. Possiede minor senso del gol, ma \u00e8 largamente pi\u00f9 assiduo nei recuperi difensivi [...]. \u00c8 il tipico mediano di spola: dove arriva lui, l'equilibrio di squadra \u00e8 assicurato\"\u00bb. Angelo Rovelli lo descrisse come \u00ab\"calciatore solido, pragmatico, lineare [...], stantuffo di centrocampo ma pure abile nel puntare a rete\"\u00bb.\nAgli esordi ebbe compiti offensivi che, a partire dal passaggio alla Juventus (1930) andarono limitandosi: in nazionale, date le presenze di Schiavio e di Piola come centravanti, Vittorio Pozzo gli affianc\u00f2 Meazza per creare \u00ab\"una coppia costruttrice di giuoco, come poche altre in Europa\"\u00bb. Le doti di regista di Ferrari furono evidenziate da Antonio Ghirelli: \u00ab\"giuocatore d'una tecnica sobria, poco portato ad osare, costruiva la partita un'azione sull'altra [...], le imbeccate pronte per tutti, gli occhi attenti a mirare l'ostacolo e a valutare una situazione tattica, un metodico che sembrava avesse un misterioso senso del ritmo\"\u00bb.\nCalciatore disciplinato e corretto, nel 1931 ricevette un encomio dalla dirigenza della Juventus per non aver reagito, durante una gara di campionato, allo schiaffo di un avversario.\nAllenatore.\nFautore di un gioco offensivo, Ferrari era ricordato da Enzo Bearzot come \u00ab\"un buon maestro\"\u00bb; infatti, pur non raccogliendo particolari successi nell'allenamento, fu a lungo istruttore dei corsi per allenatori del centro tecnico di Coverciano. Raccont\u00f2 Fino Fini: \u00ab\"Giovanni era fatto per insegnare [...]. Ricordo il primo corso per allenatori. Spiegava la tecnica e agli esami era severo\"\u00bb.\nCarriera.\nGiocatore.\nClub.\nL'Alessandria e la parentesi a Napoli.\nEntr\u00f2 nelle giovanili dell'Alessandria nel 1921, a quattordici anni non ancora compiuti; tre amici calciatori, Giuseppe Rapetti, Edoardo Avalle e Cinzio Scagliotti, lo segnalarono al giocatore-allenatore Carcano, che ne apprezz\u00f2 particolarmente il palleggio morbido e sicuro. Poco tempo dopo gioc\u00f2 per la prima volta con la squadra riserve, a Torino, mentre il debutto in prima squadra avvenne il 7 ottobre 1923, a 15 anni e 10 mesi, sul campo della Sampierdarenese (vittoria dei grigi per 2-1). Nelle prime due stagioni gioc\u00f2 saltuariamente, segnando la sua prima rete il 1\u00ba febbraio 1925, nel 6-1 al .\nNel 1925 fu segnalato da Carcano, neo-allenatore dell'Internaples, ai dirigenti, che lo acquistarono per 5\u00a0000 lire. L'interno fu decisivo nella stagione 1925-1926, in cui l'ancora inesperta squadra campana raggiunse per la prima volta nella sua storia le finali di Lega Sud, poi perse contro l' di Roma.\nConsiderato il successo della coppia, i dirigenti alessandrini, che uscivano da una difficile stagione in cui la squadra aveva rischiato la retrocessione, si convinsero a ingaggiare Carcano come allenatore per la stagione 1926-1927 e a riacquistare il diciottenne Ferrari sborsando 12\u00a0000 lire, pi\u00f9 del doppio di quando avevano ricavato l'anno prima dalla sua cessione. Lo sforzo economico fu ricompensato da ottime prestazioni in campionato e dalla vittoria dell'Alessandria in Coppa CONI (Ferrari segn\u00f2 un gol nella finale di ritorno, contro il ); a dargli sicurezza durante gli spunti offensivi fu l'innesto di Luigi Bertolini, chiamato da Carcano a coprirgli le spalle in mediana. Parte, scrisse Mario Ferretti, \u00ab\"di quella famosa linea attaccante che fu spauracchio \u2013 a quei tempi \u2013 d'ogni difesa: Cattaneo, Avalle, Banchero, Ferrari, Chierico\"\u00bb, nella stagione 1927-1928 Ferrari segn\u00f2 24 reti in 32 gare, sospingendo l'Alessandria verso la vittoria dello scudetto, mancata per questione di pochi punti.\nSempre pi\u00f9 frequentemente richiesto da grandi squadre, nel 1929 Ferrari rimase all'Alessandria poich\u00e9 questa, non potendogli offrire un ingaggio migliore, scelse di promettergli la cessione gratuita per l'anno successivo, a patto di rimanere ancora per un campionato. Il torneo 1929-1930 fu positivo per il \"club\" e grazie alla prolificit\u00e0 dell'interno, che segn\u00f2 19 reti e nel corso della stagione debutt\u00f2 in nazionale, si mantenne a lungo al vertice della classifica, per poi cedere posizioni nel corso del girone di ritorno. A quel punto la societ\u00e0 fece un estremo tentativo per non svincolare il giocatore, escludendolo dai titolari delle ultime gare per scarso impegno e sperando cos\u00ec di poter venir meno ai patti; Ferrari gioc\u00f2 la sua ultima partita in maglia cinerina il 1\u00ba giugno 1930, a Udine (-Alessandria 1-0); \u00e8 a oggi il terzo marcatore nella storia dell'Alessandria.\nLa Juventus del \"Quinquennio\".\nFerrari fu espressamente richiesto alla Juventus da Carcano, nel momento in cui fu offerta a questi la guida della prima squadra; essendo a conoscenza degli accordi tra il calciatore e l'Alessandria, era cosciente che il suo ingaggio per la societ\u00e0 non avrebbe rappresentato un pesante esborso. Ferrari ne ebbe 22\u00a0000 lire annue pi\u00f9 bonus.\nAlla Juventus, dove gi\u00e0 erano presenti centravanti prolifici (Vecchina e poi Borel) Carcano pot\u00e9 sfruttare le doti di manovra di Ferrari, che and\u00f2 dunque a infoltire il roccioso centrocampo della squadra fungendo da \u00ab\"motore\"\u00bb. Il calciatore stesso, negli anni della maturit\u00e0, raccont\u00f2: \u00ab\"I cannonieri c'erano gi\u00e0, non era necessario avvicinarsi troppo all'area. Piuttosto, bisognava servire le ali, specie Orsi, perch\u00e9 Cesarini si dimenticava troppo spesso di farlo\"\u00bb.\nCon i bianconeri vinse cinque scudetti in altrettante stagioni e fu, in tutti i cinque campionati, il secondo cannoniere della squadra, malgrado la riduzione degli obblighi d'attacco; disput\u00f2 160 partite su 166. Particolarmente importante fu la rete segnata all'81' di Fiorentina-Juventus del 2 giugno 1935 che, in virt\u00f9 della contemporanea sconfitta dell' sul campo della , assegn\u00f2 lo scudetto ai bianconeri. Fu quella anche l'ultima gara di Ferrari con la Juventus; alla fine dell'anno fu inserito in lista di trasferimento.\nIl passaggio all'Ambrosiana-Inter.\nNel 1935 l'improvvisa morte di Edoardo Agnelli port\u00f2 novit\u00e0 dirigenziali in seno alla societ\u00e0 bianconera. Questa opt\u00f2 per una politica d'austerit\u00e0, e quando a Ferrari fu negato un lieve aumento di stipendio, questi, che gi\u00e0 aveva assistito all'allontanamento del mentore Carcano nel corso della stagione precedente, scelse di cambiare squadra. Rifiut\u00f2 le offerte della prefendo quelle dell'Ambrosiana-Inter, determinata a ricomporre l'accoppiata con Meazza gi\u00e0 vista in nazionale.\nDurante quest'esperienza, Ferrari diede prova di \u00ab\"magistero e continuit\u00e0 atletica\"\u00bb, dimostrandosi \u00ab\"aduso a giocare allo stesso (sfiancante) ritmo dal primo all'ultimo minuto, impegnato nel lavoro di cucitura al servizio della squadra\"\u00bb. Con Ferrari titolare, Meazza si laure\u00f2 per due volte capocannoniere, e l'Ambrosiana vinse il campionato del 1937-1938, il primo della gestione di Ferdinando Pozzani. Nel 1938 gli giunse una ricca offerta dell'; risulta essere questa una delle prime richieste di giocatori stranieri da parte di un \"club\" inglese: Ferrari rifiut\u00f2 (Chiesa scrive che \u00ab\"non se la sent\u00ec\"\u00bb).\nA partire dalla stagione 1938-1939, nonostante la vittoria del precedente campionato e il successo al mondiale francese, Ferrari (cos\u00ec come Meazza, bloccato da un embolo a un piede) fu gradualmente accantonato dal nuovo allenatore nerazzurro Tony Cargnelli, che gli preferiva il giovane Candiani. Nella stagione 1939-1940 Ferrari era ormai relegato tra le riserve, e vinse il suo settimo scudetto personale collezionando appena otto presenze.\nIl Bologna dei veterani.\nAll'inizio della stagione 1940-1941 Hermann Felsner, allenatore del Bologna, chiese alla societ\u00e0 l'ingaggio di Ferrari, trentatreenne e ormai ai margini nell'Ambrosiana. Lo impieg\u00f2 alternandolo, a turno e a seconda dello stato di forma, ai due interni della squadra, i trentenni Andreoli e Sansone; il Bologna and\u00f2 a vincere cos\u00ec, con largo anticipo, il sesto scudetto della sua storia, l'ultimo del ciclo dello \u00ab\"squadrone che tremare il mondo fa\"\u00bb.\nPer Ferrari fu anche l'ottavo e ultimo scudetto in carriera; nella stagione successiva ritorn\u00f2 alla Juventus come calciatore-allenatore. Disput\u00f2 la sua ultima partita di campionato il 1\u00ba febbraio 1942, in Bologna-Juventus 2-0, prima di giocare ancora una volta, la settimana dopo, nel quarto di finale di Coppa Italia vinto per 1-0 contro il .\nNazionale.\nIl debutto con l'Italia avvenne a 22 anni, allo stadio del PNF, in Italia-Svizzera 4-2; nella stessa partita debutt\u00f2 Giuseppe Meazza, che sotto la guida di Vittorio Pozzo and\u00f2 a formare con Ferrari una celebre coppia di mezzali definita, nel 1938, \u00ab\"il duo pi\u00f9 straordinario del mondo\"\u00bb. Nell'aprile di quell'anno esord\u00ec anche in nazionale B, con cui collezion\u00f2 7 reti in 4 presenze.\nFerrari gioc\u00f2 cinque partite su sei del vittorioso ospitato dall'Italia, segnando una rete nell'ottavo di finale, contro gli , e un'altra a Zamora, nel quarto contro la . Il 14 novembre dello stesso anno fu tra i protagonisti della gara contro l' ricordata come \"Battaglia di Highbury\"; su \"Lo Sport Fascista\" scrisse: \u00ab\"Li abbiamo battuti moralmente a casa loro, nel cuore, e siamo stati pi\u00f9 che alla pari per tecnica di gioco\"\u00bb. Il 13 maggio 1933 era stato il primo italiano a segnare un gol alla nazionale inglese, che ricord\u00f2 come uno dei momenti pi\u00f9 appaganti della sua carriera: \u00ab\"Ho battuto Zamora nel mondiale del 1934 a Firenze, per\u00f2 la maggiore soddisfazione la provai l'anno precedente, a Roma, contro gli inglesi. Erano i maestri. Con un lungo tiro ingannai il portiere Hibbs; peccato che, poco dopo, Bastin abbia ottenuto il pareggio che, tuttavia, ci fece onore. Il mistero sugli inglesi, ritenuti invincibili, incominci\u00f2 a svelarsi\"\u00bb.\nSoprattutto, Ferrari \u00e8 ritenuto uno dei calciatori pi\u00f9 importanti nella vittoria del in Francia. Su \"Il Calcio Illustrato\" l'inviato Renzo De Vecchi spieg\u00f2 che le due mezzali \u00ab\"stavano, generalmente, pi\u00f9 arretrate, e talvolta si videro anche sulla linea dei terzini, ci\u00f2 che invece non si verific\u00f2 in campo francese, brasiliano e ungherese\"\u00bb. \"L'Auto\", uno dei principali giornali sportivi dell'epoca, scrisse: \u00ab\"Ferrari e Meazza, artefici della vittoria per il modo abile, chiaro, intelligente impiegato nella costruzione del gioco offensivo della loro squadra\"\u00bb; il corrispondente di \"Paris-Soir\" Jean Eskenazi inser\u00ec il mezzo sinistro nella formazione ideale del torneo.\nCon gli azzurri Ferrari vinse anche la Coppa Internazionale 1933-1935. Disput\u00f2 l'ultima gara il 4 dicembre 1938, a Napoli, in Italia- 1-0; aveva collezionato 44 presenze (2 da capitano) e 14 reti.\nAllenatore.\nClub.\nJuventus e Ambrosiana-Inter.\nNel 1941-1942 Ferrari fece ritorno alla Juventus dopo sei anni per ricoprire il ruolo di giocatore e allenatore; in quella stagione, spieg\u00f2 Paolo Facchinetti, \u00ab\"esigenze di rinnovamento\"\u00bb comportarono una \u00ab\"strana campagna acquisti, che vide la cessione fra gli altri di Borel II, di Gabetto e del portiere Bodoira\"\u00bb. Ferrari diede le dimissioni dall'incarico dopo quattordici gare, con la squadra quinta, gi\u00e0 nettamente distanziata dal gruppo di testa; fu sostituito da Luis Monti, rimanendo in rosa come giocatore. Al termine della stagione la Juventus si aggiudic\u00f2 la Coppa Italia, l'unica della carriera per Ferrari.\nNella stagione successiva si leg\u00f2 invece all'Ambrosiana, reduce da un campionato deludente e dalle dimissioni del presidente Pozzani. La squadra rimase a lungo a contatto con le prime posizioni, per poi cedere nelle battute finali del torneo; durante le partite dell'ultima giornata contro il pericolante , i giocatori nerazzurri assunsero un atteggiamento passivo e Ferrari scelse di espellere un proprio giocatore, Ubaldo Passalacqua, \u00ab\"per scarso impegno\"\u00bb. La Commissione di Controllo della Federazione mult\u00f2 Ferrari per questo gesto, poich\u00e9 anch'esso avrebbe favorito il Venezia.\nLa sospensione dei campionati e il dopoguerra.\nNel 1944, durante la sospensione dei campionati dovuta all'evolversi della seconda guerra mondiale, Ferrari fu ingaggiato dal Pavia in un'ottica di rafforzamento della squadra voluta dal presidente Giovanni Valsecchi per la partecipazione al Torneo Benefico Lombardo 1944-1945; la squadra chiuse il torneo al terzo posto. Allen\u00f2 poi il durante la Divisione Nazionale 1945-1946.\nNella stagione 1947-1948 segu\u00ec la prima squadra del nella massima serie svizzera; la squadra retrocesse al termine del torneo, ma l'opera di Ferrari, scrisse \"La Stampa\" in quell'anno, \u00ab\"fu apprezzata dai dirigenti elvetici\"\u00bb.\nNella stagione successiva vinse la Serie C 1948-1949 con il ; allen\u00f2 anche il , in A, nel 1950-1951: chiamato a campionato in corso a sostituire Pietro Serantoni, venne sollevato dall'incarico prima del termine della stagione, e rimpiazzato da Frank Soo.\nSegu\u00ec inoltre diverse squadre giovanili (Alessandria, Inter) e fu osservatore per la FIGC, notando tra gli altri Giacomo Losi.\nNazionale.\nDal 1950 entr\u00f2 nei ranghi federali e divenne istruttore tecnico nei corsi per allenatori. Fu dapprima aiutante di campo per la nazionale, poi nel 1958 fu chiamato a sostituire Giuseppe Viani con una commissione tecnica formata dai dirigenti Pino Mocchetti e Vincenzo Biancone. Dopo un breve ritorno di Viani, Ferrari gli subentr\u00f2 in solitaria, ottenendo la qualificazione al in Cile. Sotto la guida dell'ex mezzala, \u00ab\"la massima rappresentativa italiana conobbe tra l'autunno del 1960 e la primavera del 1962 una stagione complessivamente positiva\"\u00bb, anche se il gioco offensivo da lui proposto poich\u00e9 congeniale ai vari \"oriundi\" venne criticato dal giornalista Gianni Brera, in particolare dopo la sconfitta contro l'Inghilterra del maggio 1961. Per la fase finale, in Cile, gli furono affiancati Helenio Herrera, che rinunci\u00f2 poco tempo, e il presidente della Paolo Mazza.\nA partire dall'esclusione dal novero dei convocati di Mario Corso, dopo un litigio con lo stesso Ferrari, la spedizione cilena fu travagliata sin dal principio, anche per i contrasti tra i due componenti della commissione tecnica, a causa delle diverse visioni di gioco (Mazza era un difensivista). Ferrari ricord\u00f2 l'esperienza declinando le responsabilit\u00e0 per l'esito negativo del mondiale: \u00ab\"se l'Italia fu eliminata in Cile, non \u00e8 colpa mia. Lo dissi allora e lo ripeto oggi. Io non contavo niente. Quando mi venne comunicata la decisione di affiancarmi Mazza, risposi che con me Mazza non avrebbe litigato. In parole povere avrei fatto decidere a lui\"\u00bb.\nL'Italia, considerata tra le favorite, usc\u00ec al primo turno, principalmente a causa del caotico esito della partita contro i padroni di casa del Cile, nella partita ricordata come \"Battaglia di Santiago\". Omar S\u00edvori denunci\u00f2 poi il pesante condizionamento della stampa, dichiarando di essere stato testimone di una conversazione in cui i due commissari si erano fatti influenzare, nella scelta dei titolari da schierare contro il Cile, da alcuni importanti cronisti fautori del difensivismo (tra i quali pare vi fosse lo stesso Brera). Al ritorno Ferrari lasci\u00f2 dunque la guida nella nazionale; per il giornalista Giuseppe Signori \u00ab\"ebbe il torto in Cile e prima di Santiago di non opporsi a troppe cose, come a persone sbagliate. Passivamente accett\u00f2 in silenzio il peggio, limitandosi a parlare dopo\"\u00bb, come ammise lui stesso, rammaricandosene, nella lettera di dimissioni inviata alla Federazione."}
{"id": "1618874", "revid": "245035", "url": "https://it.wikipedia.org/wiki?curid=1618874", "title": "Chalten", "text": ""}
{"id": "1618875", "revid": "287204", "url": "https://it.wikipedia.org/wiki?curid=1618875", "title": "El chalten", "text": ""}
{"id": "1618876", "revid": "110157", "url": "https://it.wikipedia.org/wiki?curid=1618876", "title": "Brodina", "text": "Brodina \u00e8 un comune della Romania di 3.654 abitanti, ubicato nel distretto di Suceava, nella regione storica della Bucovina. \nIl comune \u00e8 formato dall'unione di 10 villaggi: Brodina, Brodina de Jos, Cununschi, Dubiusca, Ehre\u0219te, Falc\u0103u, Norocu, Paltin, Sad\u0103u, Zalomestra. "}
{"id": "1618877", "revid": "599013", "url": "https://it.wikipedia.org/wiki?curid=1618877", "title": "R\u00f3bert Tomaschek", "text": "Carriera.\nClub.\nCentrocampista, ha giocato nel FC Nitra e nello Slovan Bratislava, e ha concluso la sua carriere negli Hearts in Scozia a soli 30 anni a causa di un grave infortunio."}
{"id": "1618878", "revid": "20090", "url": "https://it.wikipedia.org/wiki?curid=1618878", "title": "Sistema COSPAS-SARSAT", "text": ""}
{"id": "1618880", "revid": "486946", "url": "https://it.wikipedia.org/wiki?curid=1618880", "title": "Federico I di Wurttemberg", "text": ""}
{"id": "1618883", "revid": "729019", "url": "https://it.wikipedia.org/wiki?curid=1618883", "title": "Donauufer Autobahn", "text": "La A22 (\"Donauufer Autobahn\") \u00e8 l'autostrada austriaca che, partendo dall'A23, prosegue in direzione nord-ovest verso Praga. Fa parte dell'itinerario europeo E49 ed E59. Corre a nord del Danubio, dallo svincolo di Kaiserm\u00fchlen con la S\u00fcdosttangente (autostrada A23) fino a Stockerau dove si unisce alla superstrada Weinviertel (\"Weinviertler Schnellstra\u00dfe S 3\") in corrispondenza dell'incrocio con la superstrada Stockerau (\"Stockerauer Schnellstra\u00dfe S 5\")."}
{"id": "1618884", "revid": "767487", "url": "https://it.wikipedia.org/wiki?curid=1618884", "title": "Bune\u0219ti (Suceava)", "text": "Bune\u015fti \u00e8 un comune della Romania di 2.725 abitanti, ubicato nel distretto di Suceava, nella regione storica della Moldavia e Bucovina. \nIl comune \u00e8 formato dall'unione di 5 villaggi: Bune\u0219ti, Petia, Podeni, \u0218es, Unce\u0219ti."}
{"id": "1618885", "revid": "1645873", "url": "https://it.wikipedia.org/wiki?curid=1618885", "title": "Portsmouth (Dominica)", "text": "Portsmouth \u00e8 una citt\u00e0 dominicense di poco meno di 3.000 abitanti, ed \u00e8 la seconda pi\u00f9 grande citt\u00e0 della Dominica. Nel 1760 stava per diventare capitale dello Stato, ma complice l'epidemia di malaria in quell'anno, gli fu preferita Roseau.\n\u00c8 localizzata nella parte settentrionale dell'isola, affacciata sul mar dei Caraibi, e dotata di un proprio porto.\nSull'isola \u00e8 presente una universit\u00e0, la The Ross University School of Medicine, che ospita pi\u00f9 di 1.000 studenti dal Nord America. Una parte dell'economia cittadina \u00e8 infatti basata sugli affitti di case studentesche, specialmente da parte delle persone pi\u00f9 abbienti.\nIl sabato, presso il paese \u00e8 presente un pittoresco mercato del pesce fresco."}
{"id": "1618886", "revid": "767487", "url": "https://it.wikipedia.org/wiki?curid=1618886", "title": "Obsession (Tony Hadley)", "text": "Obsession \u00e8 un album dal vivo del cantante britannico pop rock Tony Hadley, pubblicato nel 1995 e ristampato due volte: la prima volta nell'aprile del 2000, con il titolo inalterato, e la seconda volta nel dicembre del 2001 come Obsession Live."}
{"id": "1618887", "revid": "287204", "url": "https://it.wikipedia.org/wiki?curid=1618887", "title": "Lord ciambellano", "text": "Il lord ciambellano o Lord Chamberlain of the Household \u00e8 uno degli ufficiali a capo della casa reale del Regno Unito, e non \u00e8 da confondere con il lord gran ciambellano, uno dei Grandi ufficiali dello Stato inglesi.\nIl lord ciambellano \u00e8 sovente appartenente alla nobilt\u00e0 del paese e anche consigliere privato del monarca, e prima del 1782 era anche un rango di Gabinetto. Sino al 1924 la posizione era anche politica. Il lord ciambellano \u00e8 il funzionario capo della corte, ed \u00e8 generalmente responsabile dell'organizzazione delle funzioni di corte; \u00e8 considerato \"senior official\" della casa reale.\nOltre che ufficiale della corte inglese, il lord ciambellano \u00e8 anche segretario privato del sovrano.\nAnche in Danimarca \u00e8 presente la figura di un lord ciambellano, detto \"Hofmarskallen\" (maresciallo di corte) che ricopre un ruolo molto simile a quello inglese.\nLa censura teatrale.\nDal 1737 al 1968 il lord ciambellano aveva inoltre il ruolo di censore delle riviste teatrali dei quartieri della citt\u00e0 di Londra, di Westminster, e di alcune altre aree della capitale. Questo ruolo gli consentiva di sovrintendere alle rappresentazioni teatrali, la cui presenza era legata al suo ufficio.\nQuesto incarico specifico venne abolito nel 1968."}
{"id": "1618892", "revid": "729019", "url": "https://it.wikipedia.org/wiki?curid=1618892", "title": "Karawanken Autobahn", "text": "La A11 \u00e8 l'autostrada austriaca proseguimento dell'autostrada A10 Salisburgo-Villach e si origina dopo l'intersezione con l'A2 Tarvisio-Klagenfurt-Graz-Vienna.\nAttraverso il Traforo delle Caravanche prosegue per la Slovenia collegandosi con la Avtocesta A2."}
{"id": "1618895", "revid": "767487", "url": "https://it.wikipedia.org/wiki?curid=1618895", "title": "Burla (Suceava)", "text": "Burla \u00e8 un comune della Romania di 2.162 abitanti, ubicato nel distretto di Suceava, nella regione storica della Bucovina. \nBurla \u00e8 divenuto comune autonomo nel 2004, staccandosi dal comune di Volov\u0103\u021b."}
{"id": "1618896", "revid": "34760", "url": "https://it.wikipedia.org/wiki?curid=1618896", "title": "Pericope di Enrico II", "text": ""}
{"id": "1618898", "revid": "767487", "url": "https://it.wikipedia.org/wiki?curid=1618898", "title": "Volov\u0103\u021b", "text": "Volov\u0103\u021b \u00e8 un comune della Romania di 5.101 abitanti, ubicato nel distretto di Suceava, nella regione storica della Bucovina. \nNel 2004 si \u00e8 staccato da Volov\u0103\u021b il villaggio di Burla, andato a formare un comune autonomo."}
{"id": "1618899", "revid": "287204", "url": "https://it.wikipedia.org/wiki?curid=1618899", "title": "Volovat", "text": ""}
{"id": "1618900", "revid": "20090", "url": "https://it.wikipedia.org/wiki?curid=1618900", "title": "Medium frequency", "text": ""}
{"id": "1618903", "revid": "253269", "url": "https://it.wikipedia.org/wiki?curid=1618903", "title": "Michael Bowen", "text": "Biografia.\nFiglio di Michael Bowen Sr. e Sonia Sorel, \u00e8 comunque da considerarsi un membro della famiglia Carradine, infatti Sonia Sorel \u00e8 stata sposata dal 1945 al 1956 con John Carradine dal quale ha avuto due figli: Keith (nato nel 1949) e Robert (nato nel 1954), i quali sono pertanto suoi fratelli, rispettivamente maggiore e minore.\nNel 2006-2007 partecipa alla terza stagione di \"Lost\" in cui interpreta il ruolo di Danny Pickett.\nAppare nella quinta stagione di \"Breaking Bad\" nel ruolo di Jack, capo di una banda di sicari neonazisti.\n\u00c8 sposato ed ha quattro figli."}
{"id": "1618905", "revid": "899609", "url": "https://it.wikipedia.org/wiki?curid=1618905", "title": "J\u00fclich-Cleves-Berg", "text": ""}
{"id": "1618907", "revid": "96582", "url": "https://it.wikipedia.org/wiki?curid=1618907", "title": "Gianni Sassaroli", "text": "Carriera.\nVanta 4 presenze e 2 reti in Serie A con la Lazio 1966-67."}
{"id": "1618909", "revid": "26304043", "url": "https://it.wikipedia.org/wiki?curid=1618909", "title": "Classe Spica (torpediniera) - Tipo Perseo", "text": ""}
{"id": "1618910", "revid": "767487", "url": "https://it.wikipedia.org/wiki?curid=1618910", "title": "Archangel (film 2005)", "text": "Archangel \u00e8 un film del 2005 diretto da Jon Jones, prodotto da Justin Boddle e Christopher Hall e tratto dal romanzo omonimo di Robert Harris.\nTrama.\nAmbientato nella Mosca contemporanea e nella citt\u00e0 di Arcangelo, il film racconta l'incontro dello storico Luke Kelso con un ex soldato, ormai anziano, della milizia sovietica, il quale gli comunica l'esistenza di un importante segreto di Stalin, custodito nella citt\u00e0 di Arcangelo e capace di stravolgere la storia e l'attuale Russia. Poche ore dopo, l'uomo viene assassinato e Kelso inizia ad indagare, con l'aiuto di un giornalista e della figlia dell'ex soldato assassinato, ma il governo russo e altri poteri cercano con tutti i mezzi di impedire che il segreto venga rivelato. Dopo varie peripezie, si scopre che Stalin aveva avuto un figlio e che questi ora \u00e8 in procinto di prendere il potere e instaurare una dittatura di modello stalinista."}
{"id": "1618912", "revid": "13833", "url": "https://it.wikipedia.org/wiki?curid=1618912", "title": "Giovanni III di Cleves", "text": ""}
{"id": "1618918", "revid": "287204", "url": "https://it.wikipedia.org/wiki?curid=1618918", "title": "Cacica", "text": "Cacica (in polacco \"Kaczyka\") \u00e8 un comune della Romania di 4.342 abitanti, ubicato nel distretto di Suceava, nella regione storica della Bucovina.\nIl comune \u00e8 formato dall'unione di 5 villaggi: Cacica, Maidan, P\u00e2rte\u0219tii de Sus, Runcu, Solone\u021bu Nou.\nCacica si svilupp\u00f2 soprattutto alla fine del XVIII secolo attorno alla miniera di sale, scoperta nel 1780 ed avviata alla produzione nel 1791, richiamando molti minatori e tecnici di diverse province dell'Impero asburgico, molti dei quali di Religione cattolica. Non essendovi a Cacica un luogo di culto cattolico, venne realizzata una chiesa all'interno della miniera e dedicata a Santa Barbara, patrona dei minatori.\nLa vecchia miniera, che ha da tempo cessato la produzione, \u00e8 stata trasformata in un'attrattiva turistica e comprende, oltre alla chiesa, un percorso di visita guidato, un lago salato ed una sala da ballo. La produzione di sale continua comunque mediante un cristallizzatore sotto vuoto della capacit\u00e0, a pieno regime, di circa 100.000 tonnellate/anno. Il cristallizzatore viene alimentato da pozzi scavati nel corpo della miniera."}
{"id": "1618925", "revid": "228587", "url": "https://it.wikipedia.org/wiki?curid=1618925", "title": "Paggio d'Onore", "text": "Mentre la parola paggio viene oggi comparata nel senso comune al grado di servo, il grado di Paggio d'Onore \u00e8 una prestigiosa posizione cerimoniale di corte della corona britannica. Esso \u00e8 presente nelle occasioni di stato, ma non \u00e8 coinvolto negli impegni quotidiani del monarca. L'unica attivit\u00e0 fisica consiste nel portare il mantello del monarca.\nI paggi d'onore sono presenti alle incoronazioni, all'apertura annuale del parlamento britannico e ad altre cerimonie di stato.\nLista di paggi d'Onore.\nAnna di Gran Bretagna.\nPrimo Paggio d'Onore\nSecondo Paggio d'Onore\nTerzo Paggio d'Onore\nQuarto Paggio d'Onore\nGiorgio I di Gran Bretagna.\nPrimo Paggio d'Onore\nSecondo Paggio d'Onore\nTerzo Paggio d'Onore\nQuarto Paggio d'Onore\nGiorgio II di Gran Bretagna.\nPrimo Paggio d'Onore\nSecondo Paggio d'Onore\nTerzo Paggio d'Onore\nQuarto Paggio d'Onore\nGiorgio III del Regno Unito.\nPrimo Paggio d'Onore\nSecondo Paggio d'Onore\nTerzo Paggio d'Onore\nQuarto Paggio d'Onore\nGiorgio IV del Regno Unito.\nPrimo Paggio d'Onore\nSecondo Paggio d'Onore\nTerzo Paggio d'Onore\nQuarto Paggio d'Onore\nGuglielmo IV del Regno Unito.\nPrimo Paggio d'Onore\nSecondo Paggio d'Onore\nTerzo Paggio d'Onore\nQuarto Paggio d'Onore\nVittoria del Regno Unito.\nPrimo Paggio d'Onore\nSecondo Paggio d'Onore\nTerzo Paggio d'Onore\nQuarto Paggio d'Onore\nEdoardo VII del Regno Unito.\nPrimo Paggio d'Onore\nSecondo Paggio d'Onore\nTerzo Paggio d'Onore\nQuarto Paggio d'Onore\nGiorgio V del Regno Unito.\nPrimo Paggio d'Onore\nSecondo Paggio d'Onore\nTerzo Paggio d'Onore\nQuarto Paggio d'Onore\nEdoardo VIII del Regno Unito.\nPrimo Paggio d'Onore\nSecondo Paggio d'Onore\nTerzo Paggio d'Onore\nQuarto Paggio d'Onore\nGiorgio VI del Regno Unito.\nPrimo Paggio d'Onore\nSecondo Paggio d'Onore\nTerzo Paggio d'Onore\nQuarto Paggio d'Onore\nElisabetta II del Regno Unito.\nPrimo Paggio d'Onore\nSecondo Paggio d'Onore\nTerzo Paggio d'Onore\nQuarto Paggio d'Onore"}
{"id": "1618926", "revid": "307923", "url": "https://it.wikipedia.org/wiki?curid=1618926", "title": "Chiesa di Santa Maria Succurre Miseris", "text": "Il nome Chiesa di Santa Maria Succurre Miseris si riferisce a diverse chiese di Napoli:"}
{"id": "1618927", "revid": "1005847", "url": "https://it.wikipedia.org/wiki?curid=1618927", "title": "Provincia di La Convenci\u00f3n", "text": "La provincia di La Convenci\u00f3n \u00e8 una delle 13 province della regione di Cusco in Per\u00f9.\nCapoluogo e data di fondazione.\nIl capoluogo \u00e8 Quillabamba.\nLa provincia \u00e8 stata istituita il 25 luglio 1857.\nProvincie confinanti.\nConfina a nord e ad est con la regione di Jun\u00edn e con la regione di Ucayali; a sud con le province di Paucartambo, Calca, Urubamba e Anta e ad ovest con la regione di Ayacucho e con la regione di Apur\u00edmac.\nGeografia antropica.\nSuddivisioni amministrative.\n\u00c8 divisa in 13 distretti:"}
{"id": "1618932", "revid": "768068", "url": "https://it.wikipedia.org/wiki?curid=1618932", "title": "Egitto tolemaico", "text": "L'Egitto tolemaico o Regno tolemaico d'Egitto () \u00e8 stato un regno del periodo ellenistico fondato sulla terra dell'antico Egitto, governato dalla dinastia tolemaica iniziata con Tolomeo I - dopo la morte di Alessandro Magno nel 323 a.C. - e conclusasi con Cleopatra VII con la conquista romana nel 30 a.C. e la successiva creazione della Provincia d'Egitto. Uno dei suoi maggiori simboli \u00e8 stata l'aquila di Zeus (\u1f00\u03b5\u03c4\u03cc\u03c2 \u0394\u03b9\u03cc\u03c2, \"aet\u00f3s Di\u00f3s\"), impressa anche nelle monete, invece la forma religiosa ufficiale fu il culto di Serapide.\nIl regno tolemaico fu fondato nel 305 a.C. da Tolomeo, generale macedone e compagno d'armi di Alessandro che, dichiaratosi faraone, diede il via ad una potente dinastia ellenistica governando un territorio che va dal sud della Siria a Cirene in Libia alla Nubia. Alessandria d'Egitto divenne la capitale, oltre che un importante centro di cultura e del commercio internazionale.\nPer ottenerne il riconoscimento da parte della nativa popolazione egizia, come detto, la famiglia macedone si dichiar\u00f2 succedere direttamente dagli antichi faraoni; in epoca pi\u00f9 tarda i Tolomei assunsero la tradizione egiziana sposandosi tra fratelli e facendosi raffigurare sui monumenti pubblici abbigliati in stile egizio e partecipando pienamente alla vita e alle celebrazioni della religione egizia.\nNel corso dei loro secoli di dominio i Tolomei hanno dovuto affrontare e combattere ribellioni ispirate dai nativi, sono stati coinvolti in conflitti con le nazioni straniere ed infine anche in guerre civili che hanno portato al declino del regno e alla sua definitiva annessione da parte dell'appena costituitosi impero romano. La cultura ellenistica ha continuato a prosperare in terra d'Egitto durante i periodi romano e bizantino fino alla conquista islamica dell'Egitto (639-642).\nStoria.\nL'era del regno tolemaico in Egitto \u00e8 uno dei periodi dell'et\u00e0 ellenistica meglio documentati; un patrimonio di papiri del tempo scritti in greco ed egizio sono stati rinvenuti nel territorio.\nNel 332 a.C. il sovrano del Regno di Macedonia Alessandro Magno invase la satrapia achemenide d'Egitto; visit\u00f2 Menfi (Egitto), per poi viaggiare in direzione dell'oracolo di Amon posto nell'oasi di Siwa. Egli riconcili\u00f2 gli egiziani, conquistandosene la piena benevolenza, attraverso l'alta forma di rispetto sempre dimostrata nei confronti dei culti religiosi locali; pur, nonostante questo, nomin\u00f2 macedoni a quasi tutti i posti di responsabilit\u00e0 nel paese e fond\u00f2 una nuova citt\u00e0 di stile ed impronta greca (Alessandria d'Egitto) per essere la nuova capitale.\nAll'inizio del 331 a.C. il grande conquistatore ripart\u00ec, conducendo le sue forze e i propri eserciti alla volta della Fenicia, non dopo aver lasciato Cleomene di Naucrati come nomarca per controllare l'Egitto in sua assenza: non vi fece pi\u00f9 ritorno.\nDopo la morte di Alessandro avvenuta a Babilonia nel 323 a.C. scoppi\u00f2 una crisi di successione tra i suoi generali, le cosiddette guerre dei diadochi. Perdicca govern\u00f2 inizialmente il vastissimo impero come reggente per conto del fratellastro di Alessandro, Arridhesus, che divenne Filippo III Arrideo, e poi anche del figlio del re Alessandro IV di Macedonia il quale doveva ancora nascere al momento della morte del padre.\nPerdicca nomin\u00f2 Tolomeo, uno dei compagni pi\u00f9 stretti di Alessandro, per essere satrapo dell'Egitto; questi govern\u00f2 pertanto il suolo egizio sin dal 323, ufficialmente a nome di Filippo III e Alessandro IV, tuttavia presto si venne ad affermare sempre pi\u00f9 come sovrano nei suoi pieni diritti. Tolomeo difese con successo l'Egitto contro un'invasione da parte dello stesso Perdicca nel 321, consolidando la propria posizione nelle regioni circostanti di confine durante i due decenni (322-301) di conflitti.\nNel 305 Tolomeo assunse il titolo di faraone; come Tolomeo I \"Salvatore\" fond\u00f2 la dinastia tolemaica la quale doveva governare l'Egitto per i successivi tre secoli. Tutti i governanti maschi della dinastia presero il nome di Tolomeo, mentre le principesse e regine preferivano i nomi di Cleopatra, Arsinoe e Berenice; poich\u00e9 i re tolemaici adottarono l'usanza egizia di sposar le proprie sorelle, molti dei sovrani legittimi governarono nella piena collaborazione dei propri rispettivi coniugi i quali erano anch'essi parte della casa reale.\nI primi tolomei non disturbarono in alcun modo la religione o le usanze degli egiziani, anzi fecero costruire nuovi magnifici templi per la divinit\u00e0 egizia e presto adottarono usi e costumi, nei loro rapporti con l'esterno, che erano propri degli antichi faraoni; venne infine fondata la colonia greca di Tolemaide di Tebaide per essere una delle nuove capitali del regno.\nDurante i regni di Tolomeo II e Tolomeo III migliaia di veterani macedoni vennero premiati con terreni agricoli, venendo in tal modo impiantati in colonie e guarnigioni che si stabilirono nei villaggi di tutto il paese; nel corso di un secolo l'influenza greca si era diffusa a macchia d'olio ed i matrimoni misti avevano prodotto un'ampia classe istruita greco-egiziana: tuttavia, i greci rimasero pur sempre una minoranza privilegiata all'interno del regno tolemaico, vivendo sottoposti al diritto greco e parimenti ricevendo una formazione eminentemente greca, come cittadini ellenici a pieno diritto.\nEconomia.\nL'Egitto tolemaico era una delle principali fonti di produzione di grano del mondo antico. I re tolemaici oltre ai proventi della vendita delle derrate di grano all'estero, si arricchirono grazie a un sistema monetario chiuso, che imponeva l'uso della valuta egiziana all'interno dei confini del regno. Grazie al volume di traffici e al cambio favorevole, poich\u00e9 le monete straniere in media contenevano una percentuale di argento maggiore del 17% rispetto alla monetazione egiziana, i re tolemaici ne traevano vantaggio. La presenza delle miniere d'oro egiziane nel territori di confine con l'Arabia e la Nubia, permise inoltre una certa diffusione della monetazione aurea, a scopi celebrativi.\nCultura.\nTolomeo I, forse con la consulenza di Demetrio Falereo, fond\u00f2 il Museo e la grande biblioteca di Alessandria; il primo fu un attivo centro di ricerca sostenuto dal sovrano che si trovava nel settore reale della citt\u00e0: gli studiosi vi erano ivi alloggiati e finanziati dai governanti tolemaici, avendo inoltre libero accesso alla biblioteca.\nIl bibliotecario capo serviva il re anche come precettore privato del principe ereditario e, per i primi centocinquant'anni della sua esistenza, questo centro del sapere antico unico al mondo attir\u00f2 una moltitudine di studiosi di origine greca, divenendo ben presto il fulcro ed il centro-chiave accademico, letterario e scientifico dell'Ellenismo.\nArte.\nL'arte ellenistica \u00e8 ricca di diversit\u00e0 sia nella materia utilizzata sia nello sviluppo stilistico; venne creata nel corso di un periodo caratterizzato da un forte senso della storia (per la prima volta vi erano musei e vaste biblioteche, come quelle di Alessandria e di Pergamo). Gli artisti ellenistici copiarono e adattarono gli stili precedenti, producendo per\u00f2 anche grandi innovazioni.\nLa maggior parte delle stele pubbliche erano comunemente in calcare, mentre i greci tendevano ad utilizzare maggiormente il marmo e il bronzo per la scultura privata; l'influenza della scultura greca sotto i Tolomei \u00e8 dimostrata anche da una maggior enfasi data nell'impressione del volto (con sorrisi che appaiono all'improvviso), a differenza dello stile idealizzato ma rigido precedente nonch\u00e9 privo del tutto di alcun tentativo di somiglianza. Verso la fine del periodo tolemaico, il copricapo dona a volte un moto di capelli arruffati.\nUn cambiamento significativo nell'arte tolemaica \u00e8 poi data dall'improvvisa ricomparsa delle donne, che erano state quasi completamente assenti all'incirca dall'epoca della XXVI dinastia egizia.\nReligione.\nQuando Tolomeo I si proclam\u00f2 faraone d'Egitto cre\u00f2 un nuovo culto, quello della divinit\u00e0 egizia Serapide, che era la combinazione di due d\u00e8i egizi, Api e Osiride, pi\u00f9 le principali divinit\u00e0 greche (Zeus, Ade, Asclepio, Dioniso ed Elio); Serapide aveva poteri sopra la fertilit\u00e0, il Sole, i riti funerari e la medicina e ben presto molte persone iniziarono ad adorare questo nuovo dio.\nAl tempo dei Tolomei il culto di Serapide veniva incluso in quello della nuova dinastia faraonica, oltre che al culto di Alessandro Magno, e fu cos\u00ec che Alessandria soppiant\u00f2 Menfi come la citt\u00e0 religiosa per eccellenza: Cleopatra, ultima della linea tolemaica, \u00e8 stata spesso raffigurata con caratteristiche della dea Iside. Le tavole tradizionali per le offerte scomparvero dai rilievi durante il periodo tolemaico.\nCitt\u00e0.\nDurante il tempo del loro governo, la dinastia tolemaica fece costruire un gran numero di insediamenti greci in tutto il loro impero, con intenti di ellenizzazione nei confronti dei nuovi popoli conquistati o rinforzare la sicurezza di certe zone; le tre principali citt\u00e0 d'impronta greca furono Naucrati, Alessandria d'Egitto e Tolemaide di Tebaide.\nAlessandria.\nImportante porto mediterraneo dell'Egitto ancor oggi, la citt\u00e0 venne fondata nel 331 a.C. da Alessandro Magno, come la prima tra le tante citt\u00e0 orientali macedoni da lui stabilite e fatte nascere.\nLa biblioteca di Alessandria, in quel momento la pi\u00f9 grande al mondo, conteneva centinaia di migliaia di volumi, con un gran numero di studiosi e poeti ospitati ed impiegati. Un complesso simile adibito allo studio era il Museo (Mouseion, \"sala delle Muse\"). Durante il breve periodo dorato della letteratura alessandrina, all'incirca tra il 280-240 a.C., la Biblioteca sovvenzion\u00f2 tre celebri poeti - Callimaco, Apollonio Rodio e Teocrito - il cui lavoro rappresenta oggi il meglio dell'intera letteratura ellenistica. Tra gli altri pensatori associati alla Biblioteca o ad altro patronato alessandrino vi furono il matematico Euclide (circa 300 a.C.), l'inventore Archimede (287 - 212 a.C. circa), e il poliedrico Eratostene (circa 225 a.C.).\nDemografia.\nNel corso degli anni novanta del XX secolo, sono stati scoperti pi\u00f9 di 2.000 papiri scritti da Zenone di Caunus dai tempi di Tolomeo II; questi contengono almeno 19 riferimenti alle popolazioni arabe nomadi presenti nella zona tra il Nilo e il Mar Rosso, con alcuni di loro menzionati come pastori.\nGli arabi nel corso dell'epoca tolemaica avevano fornito i convogli di cammelli agli eserciti di alcuni sovrani durante le invasioni, ma non avevano la fedelt\u00e0 nei loro confronti come tutti gli altri cittadini."}
{"id": "1618933", "revid": "13833", "url": "https://it.wikipedia.org/wiki?curid=1618933", "title": "Ducato di Cleves", "text": ""}
{"id": "1618935", "revid": "6923", "url": "https://it.wikipedia.org/wiki?curid=1618935", "title": "Chery Nissan", "text": ""}
{"id": "1618944", "revid": "226458", "url": "https://it.wikipedia.org/wiki?curid=1618944", "title": "Tosco (mitologia)", "text": "Tosco, mago personificazione del fiume Tevere, secondo Virgilio (Eneide X, 198-200) fu marito di Manto e padre di Ocno, che fu il leggendario fondatore della citt\u00e0 di Mantova, che prese il nome proprio da Manto, e della citt\u00e0 di Bologna, conosciuta dagli etruschi come Felzna/Felsna (Felsina per i latini)."}
{"id": "1618945", "revid": "126257", "url": "https://it.wikipedia.org/wiki?curid=1618945", "title": "Ausci", "text": "Gli Ausci (\"Auscii\" in latino) furono un popolo gallico dell'Aquitania, caduto sotto il dominio romano nel 55 a.C.. Abit\u00f2 la fiorente citt\u00e0 di \"Elimberrum\" o \"Eliberris\", ribattezzata in et\u00e0 imperiale \"Augusta Auscorum\", l'odierna ed eponima Auch.\nTerritorio.\nGli Ausci confinavano con i Tarusati/Aturensi ed Elusati a ovest, i Lactorati a nord, i Tolosati ad est, i Conveni e i Bigerrioni a sud.\nEtimologia.\nIl loro nome deriva da una radice diffusa, che la si avvicina al'etnonimo degli Oscidati, degli \"Osca\" di Huesca, di Euskal, o perfino al nome del fiume \"Oscara\" (Ouche). Sono stati presi in considerazione anche eventuali legami con la radice \"Tusk\" presente in parole come \"Tosco\", \"Toscano\", \"Etruschi\"..."}
{"id": "1618946", "revid": "123085331", "url": "https://it.wikipedia.org/wiki?curid=1618946", "title": "Amiga 4000", "text": "Il Commodore Amiga 4000 o Commodore A4000 \u00e8 un personal computer della Commodore International basato sulla piattaforma Amiga.\nEvoluzione dell'Amiga 3000, l'Amiga 4000 \u00e8 stato presentato l'11 settembre 1992 al World of Commodore Amiga Show di Pasadena (11-13 settembre 1992, California, USA) e commercializzato dall'ottobre 1992 fino al fallimento di Commodore International nell'aprile 1994.\nNel 1994 \u00e8 stato commercializzato un modello molto simile all'Amiga 4000, ma in case tower, l'Amiga 4000 Tower.\nVersioni.\nL'Amiga 4000 \u00e8 stato commercializzato in due versioni diverse: una dotata di microprocessore Motorola 68EC030 a 25 MHz, l'altra dotata di microprocessore Motorola 68040 a 25\u00a0MHz.\nLa prima versione uscita \u00e8 quella con Motorola 68040; a partire dal marzo 1993 usc\u00ec anche la versione con Motorola 68EC030, il Commodore Amiga 4000/030. Come conseguenza, la versione con Motorola 68040, inizialmente chiamata Commodore Amiga 4000, \u00e8 stata rinominata Commodore Amiga 4000/040.\nDescrizione.\nL'Amiga 4000 si presenta in case desktop con due periferiche in dotazione: una tastiera alfanumerica e un mouse a due tasti. Il display video, necessario per l'utilizzo dell'Amiga 4000, non \u00e8 compreso.\nA differenza dei precedenti modelli di personal computer Amiga, le prime serie di Amiga 4000 avevano il microprocessore montato su scheda separata dalla scheda madre, cosa che consentiva la sostituzione dello stesso mediante schede CPU di Commodore International o di terze parti.\nIn seguito, nel tentativo di ridurre i costi, venne immessa sul mercato una versione di Amiga 4000 con processore Motorola 68EC030 direttamente montato su scheda madre. Questa versione era conosciuta come A4000-CR (CR sta per \"Cost Reduced\", in italiano \"costo ridotto\")."}
{"id": "1618952", "revid": "122497778", "url": "https://it.wikipedia.org/wiki?curid=1618952", "title": "Beatrice d'Este (regina d'Ungheria)", "text": "Nel 1233 si fidanza con Andrea II d'Ungheria, allora in visita in Italia; nel 1234 si sposano in Ungheria. Alla morte del marito annunci\u00f2 di essere incinta; accusata di aver procreato il bambino con un aristocratico ungherese, fu fatta arrestare.\nDurante il funerale del marito viene liberata dagli ambasciatori imperiali, che riescono a portarla in Germania, dove nel 1236, mette al mondo Stefano il postumo, l'ultimo re di casa d'Arpad, padre di Andrea III d'Ungheria. Ritornata in Italia, mor\u00ec nel convento di Gemola, vicino Este.\nBiografia.\nBeatrice, figlia di Aldobrandino I d'Este, \u00e8 una delle tre donne della casata degli Este, nate tra il 1192 e il 1226, nei Colli Euganei, che furono dichiarate beate, ed \u00e8 l'unica fra queste che si spos\u00f2, divenne regina e non si fece monaca. Beatrice I, Aldobrandino e Azzo VII sono fratelli, da Aldobrandino nasce nel 1215 Beatrice III e da Azzo VII nasce nel 1226 circa Beatrice II: dunque Beatrice III e Beatrice II sono tra di loro cugine e entrambe nipoti di Beatrice I.\nLa vita della corte Estense si svolgeva nel tal periodo tra Este, Calaone e Monselice. Beatrice \u00e8 la sorella di San Contardo che per sua intercessione viene nominato Miles Sanctis Spulcri dal marito Andrea d'Ungheria. I menestrelli hanno lasciato nelle loro poesie dei versi che testimoniano la vita di corte nel castello di Calaone.\nBeatrice III, dopo la morte dello sposo Andrea II d'Ungheria, fu costretta a fuggire per un colpo di Stato portato a termine dai figli dei matrimoni precedenti del re. Per difendere il figlio Stefano, legittimo erede al trono, si nascose tra le monache del convento fondato dalla zia Beatrice I sul Monte Gemmola (Baone \u2013 Padova). Questo pu\u00f2 aver indotto persone a pensare che si fece monaca, in realt\u00e0 Beatrice non diede mai i voti e si preoccup\u00f2 di far tornare al trono d'Ungheria il figlio.\nIl corpo della beata, che era stato sepolto nel monte Gemmola, \u00e8 scomparso da alcuni secoli."}
{"id": "1618955", "revid": "126257", "url": "https://it.wikipedia.org/wiki?curid=1618955", "title": "Bigerrioni", "text": "I Bigerrioni (o \"Bigerri\") erano un popolo gallico dell'Aquitania che ha dato il proprio nome all'area geografica della Bigorre.\nEssi possedevano la piazzaforte di \"Castrum Bigorra\" (Saint-L\u00e9zer) poi soppiantata dalla \"Civitas Turba\" o \"Tarba\" (Tarbes)."}
{"id": "1618958", "revid": "6837", "url": "https://it.wikipedia.org/wiki?curid=1618958", "title": "Beatrice d\u00b4Este (regina d\u00b4Ungheria)", "text": ""}
{"id": "1618959", "revid": "37401", "url": "https://it.wikipedia.org/wiki?curid=1618959", "title": "Niellatura", "text": ""}
{"id": "1618960", "revid": "125479741", "url": "https://it.wikipedia.org/wiki?curid=1618960", "title": "Stefano il postumo", "text": "Figlio non riconosciuto di Andrea II d'Ungheria e Beatrice d'Este, nacque in Germania quando il padre era gi\u00e0 morto (per questo \u00e8 detto il \"postumo\").\nCresciuto alla corte estense, si un\u00ec in primo matrimonio a Isabella Traversari e poi, vedovo, a Tomasina, della ricca e potente famiglia veneziana dei Morosini.\nIl figlio Andrea, nato a Venezia, sar\u00e0 incoronato re d'Ungheria col nome di Andrea III \"il veneziano\", ultimo esponente della prima dinastia regnante ungherese degli Arpad."}
{"id": "1618961", "revid": "204012", "url": "https://it.wikipedia.org/wiki?curid=1618961", "title": "Chiesa di Santa Maria Succurre Miseris dei Bianchi", "text": ""}
{"id": "1618962", "revid": "1442080", "url": "https://it.wikipedia.org/wiki?curid=1618962", "title": "Callichthyinae", "text": "Callichthyinae \u00e8 una sottofamiglia di pesci d'acqua dolce della famiglia Callichthyidae.\nDistribuzione e habitat.\nQueste specie sono diffuse in Sudamerica: soltanto una specie, \"Hoplosternum punctatum\" \u00e8 diffusa anche in Centro America."}
{"id": "1618963", "revid": "983767", "url": "https://it.wikipedia.org/wiki?curid=1618963", "title": "Betsiboka (fiume)", "text": "Il Betsiboka \u00e8 un fiume che scorre nel Madagascar nord-occidentale. Origina nei pressi della Falesia dell'Angavo, a 1755\u00a0m di altitudine, e sfocia, con un grande delta, nella baia di Bombetoka (Canale del Mozambico), le cui coste ospitano una delle foreste litoranee a mangrovie pi\u00f9 estese del Madagascar.\nHa un bacino di 11800\u00a0km\u00b2. Il fiume porta verso il mare una grande quantit\u00e0 di limo di colore arancio rossastro. La rimozione della foresta pluviale per far posto alle coltivazioni e all'allevamento ha portato all'attuale perdita di suolo per erosione, pari a 250 tonnellate per ettaro e per anno: si tratta dell'erosione pi\u00f9 intensa registrata al mondo. Tra i suoi principali affluenti vi sono i fiumi Mahajamba, Isandrano e Ikopa. Nella\npiana alluvionale che attraversa nel suo corso inferiore sono presenti oltre 150 piccoli laghi tra i quali i pi\u00f9 estesi sono Amparihibe-Sud (12,5\u00a0km\u00b2), Ambania (9,1\u00a0km\u00b2) e Amboromalandy (6,6\u00a0km\u00b2)."}
{"id": "1618965", "revid": "729019", "url": "https://it.wikipedia.org/wiki?curid=1618965", "title": "Battaglia di Foug\u00e8res", "text": "La battaglia di Foug\u00e8res \u00e8 stata una battaglia delle Guerre di Vandea avvenuta il 3 novembre 1793, durante la Vir\u00e9e de Galerne, e combattuta tra l'esercito repubblicano francese e i vandeani dell'Esercito cattolico e reale.\nAntefatto.\nI vandeani avevano appena preso Mayenne alla vigilia di questa battaglia e si preparavano ad andare su Saint-Malo per prendere contatto con i britannici. I vandeani recentemente raggiunti dai Chouan, andarono dunque su Foug\u00e8res, che si trovava sulla strada di Saint-Malo.\nI repubblicani, coscienti del pericolo, misero la citt\u00e0 in stato di difesa, il generale aiutante Bri\u00e8re raccolse 6.000 guardie nazionali e soldati regolari, e si posizion\u00f2 nel castello per aumentare le sue possibilit\u00e0 di difesa. Un buono numero di amministratori scelse di lasciare la citt\u00e0 e fuggire verso Rennes, ad eccezione di alcuni, fra cui il sindaco Lesueur, che scelsero di restare.\nLa battaglia.\nFin dal 2 novembre, a La Pellerine, ad una quindicina di chilometri da Foug\u00e8res, un battaglione di cacciatori a cavallo fu messo in rotta dai vandeani, che guadagnarono tre cannoni supplementari. Il 3 novembre, alle 15, il 19\u00ba reggimento di fanteria leggera si dirige verso i vandeani, su ordine di Bri\u00e8re. Il reggimento composto da solo un migliaio di uomini, attacc\u00f2 l'avanguardia ostile che ripieg\u00f2. I repubblicani li inseguirono, ma si trattava di una trappola, a La Chaudronneraie furono attaccati dai lati e messi in fuga, perdendo la maggior parte degli uomini. Verso le 18, i vandeani e i chouan erano alle porte di Foug\u00e8res. L'assedio non dur\u00f2 a lungo, i soldati repubblicani messi dinanzi alla porta Saint-L\u00e9onard (situata dinanzi alla chiesa con lo stesso nome) furono sconfitti e la porta fu abbattuta a colpi di cannoni, i vandeani entrarono quindi nella citt\u00e0 ma i repubblicani erano ancora ben difesi. Durante questo tempo, la cavalleria vandeana comandata da Talmont, attacc\u00f2 dall'altro lato della citt\u00e0, ed entr\u00f2 nel castello di sorpresa, liberarono 300 prigionieri vandeani condannati a morte che si aggiunsero al loro esercito. La notizia della presa del castello caus\u00f2 il panico tra le file repubblicane e vi fu un \"si salvi chi pu\u00f2\" generale. I prigionieri liberati, desiderosi di vendetta uccisero 200 soldati repubblicani che erano stati fatti prigionieri, subito dopo la battaglia.\nDopo la loro vittoria, il sindaco Lesueur, che era rimasto in citt\u00e0 fu giudicato e quindi giustiziato il 5 novembre al castello, non si sa se fu il solo o se vennero giustiziati altri prigionieri; tra i prigionieri repubblicani vennero riconosciuti alcuni di quelli che giurarono di non combattere pi\u00f9 contro i vandeani, e non avendo rispettato il giuramento vennero giustiziati, ma sembra che furono solo una decina. Come consueto, gli altri prigionieri giurarono di non combattere pi\u00f9 contro i vandeani e furono rilasciati.\nIl generale vandeano Lescure, ferito durante la ritirata in seguito alla Vir\u00e9e de Galerne, mor\u00ec il 3 novembre a La Pelerine, i suoi uomini, temendo che i repubblicani riesumassero il suo corpo, come fecero con Bonchamps, lo seppellirono di nascosto all'hotel Harivel, via de La Pinterie, il suo corpo sar\u00e0 scoperto soltanto nel 1944, dopo un bombardamento alleato.\nPadre \u00c9tienne-Alexandre Bernier celebr\u00f2 un Te Deum nella chiesa di Saint-L\u00e9onard per celebrare la vittoria di Dol-de-Bretagne, ma, questa volta, i vandeani, non restarono a lungo a Foug\u00e8res, l\u00ec lasciarono numerosi pazienti e feriti negli ospedali della citt\u00e0 e quattro giorni dopo l'esercito vandeano usc\u00ec dalla citt\u00e0 ed anzich\u00e9 andare su Saint-Malo come avevano previsto inizialmente, cambi\u00f2 strada per dirigersi verso Granville, che sembrava meno difeso, tuttavia vennero ugualmente sconfitti e per fine novembre ritornarono a Foug\u00e8res.\nIl ritorno dei repubblicani.\nIl 18 novembre, i generali repubblicani Christian Joseph Hammel, Fran\u00e7ois Pierre Amey e Simon Canuel, alla testa dei \"Mayen\u00e7ais\", entrarono a Foug\u00e8res. Trovarono negli ospedali i pazienti e feriti vandeani e li massacrarono tutti, comprese molte donne, tuttavia risparmiarono le religiose che li assistevano. La madre Santa-Catherine fece il seguente resoconto:\n\u00abTolsero a questi infelici quel che resta della loro vita, nel modo pi\u00f9 barbaro. La nostra Reverenda Madre e l'ospedaliera fecero degli sforzi pi\u00f9 generosi, andarono davanti a questi uomini assetati di sangue per alleviare la loro furia. Le ragioni pi\u00f9 commoventi, capaci di commuovere i cuori pi\u00f9 sensibili dall'umanit\u00e0 all'onore, non fecero che aumentare la loro ferocia. Minacciarono di ucciderle se non si fossero subito allontanate. Non avevano altra scelta. La loro vita non aveva protetto quella di queste vittime infelici. Immediatamente questi boia crudeli si gettarono sulle loro prede con l'impeto pi\u00f9 violento. Con la punta delle loro sciabole, riaprivano le loro ferite prima di dare loro la morte; gli facevano anche entrare i cucchiai di cui gli sfortunati si servivano; strapparono loro gli occhi e commisero orrori cos\u00ec atroci che una serva dell'ospedale, che costrinsero ad assistere a questo spettacolo spaventoso, non volle raccontarci nel dettaglio. Questa povera ragazza ne fu cos\u00ec tanto spaventata, che immediatamente fu colpita da una malattia di cui mor\u00ec pochi giorni dopo. Durante questa spedizione inumana, eravamo nella pi\u00f9 viva costernazione; li ignoravamo anche se eravamo oggetto della loro barbarie. Dio ci riservava ancora i mali pi\u00f9 amari e pi\u00f9 sensibili. Non si limitarono a questi sfortunati; sfogarono il resto della loro collera a devastare l'ospedale. I danni che fecero furono valutati a 10.000 franchi.\u00bb\nIl medico Gainou cos\u00ec inform\u00f2 Robespierre di quanto era accaduto:\n\u00abOccorre dirti che soldati indisciplinati, non suscettibili alla riflessione inferiore, sono andati negli ospedali di Foug\u00e8res, e hanno sgozzato i feriti dei briganti nei loro letti. Molte donne dei briganti vi erano malate, hanno strappato loro i capelli e dopo le hanno sgozzate, senza che avessero ricevuto nessun ordine, n\u00e9 dai governanti, n\u00e9 dai generali. Ho visto fra questi orrori una bella scena: una di queste donne, poteva avere venti anni ed abbastanza graziosa, preg\u00f2 un capitano di artiglieria di ucciderla. Pieno di generosit\u00e0 e di umanit\u00e0, si tolse la giacca e gliela mise sul corpo, poich\u00e9 gli avevano preso la sua gonna. L'ha fatta uscire dall'ospedale sciabola alla mano e gli ha salvato la vita.\u00bb\nLe vittime erano 2.000 secondo i repubblicani, numero forse esagerato. Pi\u00f9 tardi, le autorit\u00e0 civili che erano fuggite tornarono a Foug\u00e8res, ma apparirono nuovi problemi. Conformemente ad un decreto votato dall'assemblea nazionale, il governo parigino ordin\u00f2 che Foug\u00e8res venisse incendiata. Il decreto prevedeva che qualsiasi citt\u00e0 che fosse caduta in mani ai vandeani senza avere usato il massimo delle sue risorse sarebbe stata distrutta. In reazione, gli amministratori della citt\u00e0 fecero circolare una petizione per tentare di convincere il governo a cambiare la sua decisione, non si sa come si svolse il seguito dei negoziati, ma, finalmente, Foug\u00e8res non fu incendiata."}
{"id": "1618966", "revid": "1442080", "url": "https://it.wikipedia.org/wiki?curid=1618966", "title": "Corydoradinae", "text": "Corydoradinae \u00e8 una sottofamiglia di pesci d'acqua dolce della famiglia Callichthyidae comprendente 4 generi.\nGeneri.\nLa sottofamiglia comprende 184 specie, suddivise in 4 generi"}
{"id": "1618967", "revid": "122079841", "url": "https://it.wikipedia.org/wiki?curid=1618967", "title": "True Ballads", "text": "True Ballads \u00e8 il secondo album raccolta del cantante britannico pop rock Tony Hadley, pubblicato nel 2003, sull'onda del rinnovato successo del personaggio nel nuovo millennio, neo-vincitore dell'edizione di quell'anno del reality show \"Reborn in the USA\", trasmesso dall'emittente televisiva britannica ITV.\nIl disco.\nL'album comprende 15 brani, che ripercorrono il ventennio di carriera 1983-2003, tra cover di canzoni di altri artisti e hit tratte dal repertorio storico degli Spandau Ballet, di cui Hadley \u00e8 stato il frontman per 10 anni, tra 1979 e 1989, dando vita al sound pi\u00f9 tipicamente riconoscibile del nascente movimento New romantic, prima di approdare ad un misto di pop, rock e soul pi\u00f9 commerciale, che ha connotato anche il primo repertorio solista di Tony, costruito assieme al batterista ufficiale del vecchio gruppo, John Keeble, e al tastierista turnista Toby Chapman, fino alla recente svolta jazz/swing dell'ultimo album realizzato dal cantante nel 2006, \"Passing Strangers\".\nI brani.\nDella ex band, compaiono i tre classici \"True\" (Numero 1 in UK, nel 1983), \"Through the Barricades\" (Numero 1 in Italia, nel 1986) e \"Only When You Leave\" (l'ultimo successo statunitense, del 1984).\nTra le cover, invece, sono da segnalare \"Slave to Love\" dell'ex cantante dei Roxy Music, Bryan Ferry, \"Wonderful Life\" del cantante inglese Black, \"Woman in Chains\" dei Tears for Fears e, soprattutto, \"Save a Prayer\" dei rivali Duran Duran, il gruppo con cui gli Spandau Ballet, per alcuni anni, si sono praticamente divisi il pubblico mondiale - in particolare quello statunitense, quello italiano e quello dell'Europa centrale di lingua tedesca/francese/olandese.\nTra le tracce minori del repertorio solista, infine, spicca la scelta dell'unico brano \"She\", dedicato alla figlioletta Toni, avuta dalla moglie Leonie."}
{"id": "1618972", "revid": "1305772", "url": "https://it.wikipedia.org/wiki?curid=1618972", "title": "Bathurst", "text": "Bathurst \u00e8 un toponimo ricorrente nei Paesi del Commonwealth britannico; esso riprende il nome di Henry Bathurst, 3\u00ba conte di Bathurst, ministro britannico per le Colonie, cui numerosi luoghi dell'Impero furono intitolati."}
{"id": "1618976", "revid": "599013", "url": "https://it.wikipedia.org/wiki?curid=1618976", "title": "Betsiboka", "text": "Il nome Betsiboka indica:"}
{"id": "1618984", "revid": "1573940", "url": "https://it.wikipedia.org/wiki?curid=1618984", "title": "Grammatidae", "text": "La famiglia Grammatidae comprende specie di piccoli pesci ossei d'acqua salata, appartenenti all'ordine Perciformes.\nDistribuzione e habitat.\nSono endemici dell'Oceano Atlantico occidentale e sono particolarmente comuni nel mar dei Caraibi.\nPopolano le barriere coralline e i fondi duri in genere di solito a basse profondit\u00e0 ma anche nel piano circalitorale.\nDescrizione.\nLa linea laterale spesso \u00e8 assente, dove presente \u00e8 interrotta e vi sono due segmenti distinti. La pinna dorsale \u00e8 unica, con una parte spinosa anteriore e una molle posteriore della stessa lunghezza.\nSono pesci di minuta dimensione, variando da 1,4\u00a0cm di \"Lipogramma anabantoides\" ai 10 di \"Gramma melacara\".\nTassonomia.\nLa famiglia comprende due generi:\nAcquariofilia.\nAlcune specie dai colori vivaci sono commerciate per gli acquari di barriera o i Nano-Reef, viste le dimensioni. La specie pi\u00f9 allevata \u00e8 \"G. loreto\"."}
{"id": "1618989", "revid": "339392", "url": "https://it.wikipedia.org/wiki?curid=1618989", "title": "Cleveland (Inghilterra)", "text": ""}
{"id": "1618990", "revid": "767487", "url": "https://it.wikipedia.org/wiki?curid=1618990", "title": "Tweaked", "text": "Tweaked \u00e8 il quinto album in studio del gruppo Enuff Z'Nuff, pubblicato dalla Spitfire Records nel 1995."}
{"id": "1618997", "revid": "1305772", "url": "https://it.wikipedia.org/wiki?curid=1618997", "title": "Foreign Affairs", "text": "Foreign Affairs (\"affari esteri\" in lingua inglese) pu\u00f2 riferirsi a:"}
{"id": "1619003", "revid": "1305772", "url": "https://it.wikipedia.org/wiki?curid=1619003", "title": "Foreign Affairs (rivista)", "text": "Foreign Affairs \u00e8 un'autorevole rivista statunitense dedicata alle relazioni internazionali. La sua pubblicazione, con cadenza bimestrale, avviene a cura del \"Council on Foreign Relations\", che fond\u00f2 la rivista nel 1922, affidandola al professor Archibald Cary Coolidge dell'Universit\u00e0 di Harvard, suo primo direttore.\nDirettore generale della rivista \u00e8 Gideon Rose, esperto di conflitti internazionali e Medio Oriente. L'ha preceduto il giornalista e opinionista Fareed Zakaria, poi consulente editoriale di \"Time\". Nel 2009 \"Foreign Affairs\" ha inaugurato il suo nuovo sito internet, \"ForeignAffairs.com\", che offre tutti i contenuti della rivista stessa oltre a numerosi extra online.\nTematiche.\nGli argomenti trattati dalla rivista riguardano la politica mondiale, l'economia, le relazioni internazionali, l'integrazione e le idee. Dalla fine della Guerra fredda e specialmente dopo gli attentati dell'11 settembre 2001, le tirature della rivista sono notevolmente aumentate. \u00c8 stato su \"Foreign Affairs\" che il politologo Samuel P. Huntington pubblic\u00f2 il suo influente articolo \"Lo scontro delle civilt\u00e0\", diventato poi un libro di grande importanza.\nRecensioni.\nFin dalla sua istituzione, \"Foreign Affairs\" ha dedicato una notevole sezione alle recensioni di libri. Tale sezione nacque dopo che Coolidge ebbe a chiedere al suo collega dell'Universit\u00e0 di Harvard William L. Langer, storico e veterano della prima guerra mondiale, di seguire e redigere le pagine relative alla critica libraria. Langer inizialmente ebbe il pieno controllo della sezione e scrisse lui stesso tutte le recensioni: un mese prima che le recensioni fossero dovute all'ufficio di New York per la pubblicazione, gli spedivano un centinaio di libri che Langer doveva recensire e in circa due settimane le recensioni erano pronte per la sezione.\nPer la fine degli anni 1930 la sezione delle recensioni venne suddivisa in diverse sottosezioni. Nella veste attuale della rivista (a partire da aprile 2006), un paio di recensioni pi\u00f9 lunghe delle altre \u2013 di solito scritte da rinomate figure nel campo della politica estera \u2013 aprono la rubrica, seguite da una sottosezione intitolata \"Recent Books on International Relations (Libri recenti sulle relazioni internazionali)\" con recensioni pi\u00f9 brevi di met\u00e0 pagina, scritte da studiosi eminenti. La pagina finale della rubrica mostra i top quindici libri pi\u00f9 venduti di politica estera negli Stati Uniti e relazioni internazionali in base alla classifica libraria online di Barnes &amp; Noble."}
{"id": "1619004", "revid": "240209", "url": "https://it.wikipedia.org/wiki?curid=1619004", "title": "Foreign affairs (rivista)", "text": ""}
{"id": "1619008", "revid": "1543377", "url": "https://it.wikipedia.org/wiki?curid=1619008", "title": "Filtro anisotropico", "text": "Il filtro anisotropico (in inglese Anisotropic filtering, abbreviato quindi in AF) \u00e8 un metodo utilizzato nella grafica computerizzata per accrescere la qualit\u00e0 delle immagini che ritraggono texture poste su superfici inclinate rispetto al punto di osservazione.\nDescrizione.\nCome il filtro bilineare e trilineare (sui quali comunque si appoggia) esso riduce l'effetto di aliasing; inoltre causa meno sfocamento degli angoli di visuale pi\u00f9 estremi, conservando maggiore dettaglio.\nIl filtro anisotropico invece che far analizzare al filtro lineare le texture quadrate o nella loro dimensione standard (MIP map), valuta/analizza anche le stesse texture di forma allungata e a seconda della posizione in cui si troveranno rispetto al punto d'osservazione, le analizza e determina quale versione della texture meglio si adatta alla posizione in cui sar\u00e0 visualizzata. Quindi ad es., analizzando la visione di un pavimento, le parti pi\u00f9 lontane dal punto d'osservazione e centrali avranno texture allargate in senso orizzontale, mentre le parti vicine al punto d'osservazione, ma estremamente laterale ad esso, saranno con texture allungate in senso verticale.\nPer velocizzare questo processo di analisi sono state create anche le RIP map, speciali MIP map con versioni allungate precalcolate delle texture.\nIl livello di filtro cambia il numero di texture alternative analizzate per migliorare la resa grafica, e per conoscere il numero delle texture analizzate basta moltiplicare il livello del filtro (2x, 4x, ex, ecc) per 8: con un livello di filtro 1x, si analizzano 8 texture alternative.\nUso.\nIl filtro anisotropico, abbastanza costoso in termini di risorse, negli anni novanta divent\u00f2 una caratteristica standard delle normali schede video.\nNelle schede grafiche moderne \u00e8 attivabile sia dall'utente attraverso le impostazioni dei driver, sia dalle applicazioni grafiche o dai videogiochi."}
{"id": "1619010", "revid": "61821837", "url": "https://it.wikipedia.org/wiki?curid=1619010", "title": "Risoluzione all'identit\u00e0", "text": "In matematica, la risoluzione all'identit\u00e0 \u00e8 una formula che ha importanti risvolti pratici nell'algebra lineare e nell'analisi funzionale, in particolare nella risoluzione di problemi legati a spazi vettoriali dotati di una base ortonormale.\nLa relazione.\nSia formula_1 un operatore autoaggiunto ed formula_2 un insieme di Borel. Detta formula_3 la funzione indicatrice di formula_4, allora formula_5 \u00e8 una proiezione autoaggiunta su formula_6, e la risoluzione all'identit\u00e0:\n\u00e8 una misura a valori di proiettore per formula_1. Se formula_1 \u00e8 ambientato in uno spazio di Hilbert formula_6, la misura di formula_11 rispetto a formula_12 \u00e8 l'operatore identit\u00e0 su formula_6.\nAdoperando la notazione di Dirac, in cui formula_14 rappresentano vettori in formula_6 e formula_16 covettori (cio\u00e8 funzionali lineari) nello spazio duale formula_17, \u00e8 possibile rappresentare ogni vettore formula_18 nella forma:\ndove l'insieme di vettori formula_20\ndove l'integrale \u00e8 esteso su tutto l'insieme di variabilit\u00e0 delle formula_21.\nDimostrazione.\nPer la linearit\u00e0 del prodotto hermitiano, dato un qualunque vettore:\nvale la propriet\u00e0:\nSi pu\u00f2 dunque scrivere l'identit\u00e0:\ndove formula_25 \u00e8 la funzione nulla su formula_6, cio\u00e8 la tesi."}
{"id": "1619011", "revid": "767487", "url": "https://it.wikipedia.org/wiki?curid=1619011", "title": "Passing Strangers", "text": "Passing Strangers \u00e8 il terzo album solista del cantante britannico Tony Hadley, pubblicato nel 2006.\nDall'album sono stati estratti tre singoli: \"The Mood I'm in\", \"Wives &amp; Lovers\" e \"The Good Life\"."}
{"id": "1619023", "revid": "322321", "url": "https://it.wikipedia.org/wiki?curid=1619023", "title": "Francesco Barbaro (patriarca di Aquileia)", "text": "Biografia.\nPronipote di Francesco Barbaro e figlio di Marcantonio Barbaro, procuratore di San Marco e mecenate del Palladio, dopo gli studi cominci\u00f2 la carriera politica e diplomatica che culmin\u00f2 con l'incarico, dal 1578 al 1581, di ambasciatore alla corte dei Savoia. Successivamente scelse la carriera ecclesiastica.\nIl patriarca di Aquileia Giovanni Grimani, che aveva solo la giurisdizione temporale sulla diocesi e non quella episcopale e ormai molto avanti con gli anni, chiese a papa Sisto V un coadiutore e la scelta cadde su Francesco per la sua fede di sicura ortodossia e per la sua esperienza politica e diplomatica. Cos\u00ec, nel marzo 1586, fu consacrato arcivescovo titolare di Tiro e and\u00f2 a reggere il patriarcato di Aquileia.\nSu raccomandazione di papa Clemente VIII, nel 1593 Francesco avvi\u00f2 la visita pastorale della diocesi che port\u00f2 a termine l'anno successivo. Proprio nel mezzo dell'impresa, il 3 ottobre 1593, mor\u00ec Grimani e Barbaro fu chiamato a sostituirlo ufficialmente, divenendo patriarca di Aquileia. Ma non interruppe il suo giro se non per andare il 10 aprile a Udine e il 25 a Cividale per le formalit\u00e0 dell'investitura.\nNel 1595 apr\u00ec i lavori del sinodo diocesano nel Castello di San Daniele, sinodo segnato dal dissidio tra i canonici di Udine e quelli di Cividale per stabilire quale delle due sedi fosse la pi\u00f9 importante. Francesco stabil\u00ec che la precedenza spettasse a Cividale scontentando gli ecclesiastici udinesi che protestarono. Nello stesso anno Francesco chiese e ottenne da Clemente VIII la nomina a suo coadiutore di Ermolao Barbaro, suo fratello, che il 12 febbraio 1596 fu a sua volta nominato arcivescovo di Tiro.\nFondamentale il suo intervento sul sinodo provinciale di Udine che si tenne dal 19 al 27 ottobre 1596, per far accettare, come da decreto di papa Pio V, il rito romano agli altri vescovi suoi sottoposti che seguivano l'antichissimo rito patriarchino. Fece lo stesso l'11 maggio del 1600 con il sinodo provinciale di Cividale e il 23 giugno 1602 con quello di Gorizia dedicato ai vescovi slavi e tedeschi della sua giurisdizione.\n\u00c8 sepolto nella chiesa di Sant'Antonio Abate di Udine, insieme al fratello Ermolao che gli succedette alla guida del patriarcato.\nGenealogia episcopale.\nLa genealogia episcopale \u00e8:"}
{"id": "1619026", "revid": "1305772", "url": "https://it.wikipedia.org/wiki?curid=1619026", "title": "Guanare", "text": "Guanare \u00e8 una citt\u00e0 del Venezuela, capitale della regione Portuguesa.\nFondata nel 1591, ha 192.644 abitanti (censimento 2011) e si trova al centro di una ricca zona agricola. Inoltre si trova circondata da un'area (Los llanos occidentali) con notevole allevamento di bestiame, ed ha alcune industrie della carne collegate a questa attivit\u00e0.\nLa citt\u00e0 \u00e8 nota per essere situata non lontano dal luogo dove, nel 1651, apparve la \"Vergine di Coromoto\" (\"Virgen de Coromoto\"), patrona del Venezuela e venerata in tutta la zona dei Caraibi di lingua spagnola. Per tale motivo il motto di Guanare \u00e8: \"Capitale spirituale del Venezuela\".\nAttualmente \u00e8 sede di una sezione dell'\"Universidad de los Llanos Ezequiel Zamora\".\nCollettivit\u00e0 italiana.\nNegli anni cinquanta si insediarono nell'area agricola della citt\u00e0 alcune migliaia di italiani, emigrati nel secondo dopoguerra in una zona a programmazione agricola statale (chiamata \"Colonia Turen\"). Molti di loro hanno attualmente fiorenti aziende agricole intorno a Guanare.\nNel censimento del 1961 vi erano a Guanare 2.652 italiani (circa il 10% della popolazione)."}
{"id": "1619040", "revid": "124305933", "url": "https://it.wikipedia.org/wiki?curid=1619040", "title": "Robottino", "text": " \u00e8 un anime di 39 episodi da 24 minuti l'uno, su un soggetto creato da Ken Ishikawa (Getter Robo) e prodotto da Dynamic Productions e Knack Productions. La serie \u00e8 stata trasmessa inizialmente in Giappone sull'emittente TV Tokyo dal 7 ottobre 1982 al 29 giugno 1983.\nTrama.\nApparentemente ispirato al pi\u00f9 famoso Dr. Slump &amp; Arale di Akira Toriyama, di cui riprende alcune situazioni (il robot bambino, lo scienziato innamorato non corrisposto, il villaggio abitato da personaggi stereotipati, ecc..), Robottino \u00e8 la storia di un robot creato dal Dott. Art Deko, scienziato che abita in una specie di casa/locomotiva a vapore, in un villaggio di campagna la cui popolazione \u00e8 composta sia da umani che da altri automi, alcuni dei quali raffiguranti personaggi tipici della tradizione giapponese (il lottatore di sumo, la geisha, i contadini, ecc..). Robottino \u00e8 innamorato di Kurumi, una giovane ragazza umana, la cui sorella maggiore, Sachiko, \u00e8 la poliziotta del villaggio e la donna di cui \u00e8 innamorato perdutamente il dottor Deko (non corrisposto).\nLa serie presenta poi altri personaggi, come il sacerdote del tempio o il sindaco (perennemente occupati a portare avanti i loro interessi personali), la vecchia negoziante esperta di arti marziali o gli amici umani e robotici di Robottino e Kurumi. Oltre a questi sono presenti diversi villains, sia malavitosi che cercano di impossessarsi delle invenzioni di Deko, sia altri scienziati, votati al crimine, che cercano di dimostrare di essere migliori di lui.\nDurante la serie i personaggi si allontaneranno pi\u00f9 volte dal loro villaggio, viaggeranno in Europa e parteciperanno ai due episodi finali (unico episodio doppio della serie) e ad una gara intorno al mondo per robot e androidi.\nEdizione giapponese.\nAlla realizzazione degli storyboard della serie ha collaborato Tetsur\u014d Amino (\"Macross 7\", \"Let's &amp; Go\") e Masayuki Kojima (\"Gunslinger Girl\", \"Trinity Blood\", \"Abenobashi\") ha diretto un episodio.\nMusiche.\nLe canzoni di apertura e di chiusura sono cantate e scritte da Yukari Sato su musiche e arrangiamento di Jun Irie e Tetsuro Oda. Le musiche del cartone sono di Masayuki Aihara.\nLe mele verdi hanno inciso una versione della sigla (ovviamente in italiano e interpretata da Stefania Mantelli) per l'edizione home video, pubblicata nel 2007 nel cofanetto CD \"Al tempo delle mele verdi\".\nEdizione italiana.\nIn Italia sono stati trasmessi tutti e 39 gli episodi su diverse televisioni locali (tra cui la syndication di Junior Tv), dove viene saltuariamente replicato ancora oggi. Per quello che riguarda l'adattamento, quasi tutti i nomi sono stati mantenuti uguali a quelli dell'edizione originale nipponica, con l'esclusione del protagonista, adattato in \"Robottino\". Anche le sigle di apertura e chiusura sono quelle originali in giapponese, a cui sono state sovrimpresse le scritte relative all'edizione italiana.\nAl contrario di altre serie animate degli anni ottanta, nelle repliche non ha subito censure, probabilmente grazie al fatto di non essere passato su reti nazionali, per cui sono rimaste presenti varie scene ed ammiccamenti di carattere sessuale, come ad esempio il dottor Deko che per sbaglio sfila la gonna a Sachiko, o la stessa che, dopo un rovinoso incidente in moto, rimane con gli abiti strappati e a seno nudo, sulla falsariga di quanto accadeva spesso nelle Time Bokan.\nLa sigla originale italiana \u00e8 cantata da Santo Verduci in onda su Universe all'interno della trasmissione TV Contactoons dal 2019\nEdizione statunitense.\nNegli Stati Uniti d'America \u00e8 stato prodotto un lungometraggio montando e rieditando alcuni episodi, dal titolo \"Robby the Rascal\" (letteralmente \"Robby il birbante\"), prodotto dalla Kidpix Productions di Jim Terry (\"Force Five\") e distribuito nel mercato home video nel 1985. Questa riedizione \u00e8 stata tuttavia privata di tutti i doppisensi o situazioni tipiche delle tematiche sexy/comiche presenti in molte serie giapponesi, anche per bambini, perch\u00e9 ritenute inadatte agli standard americani.\nMusiche.\nNell'edizione statunitense la colonna sonora originale \u00e8 stata sostituita con delle canzoni dei \"Bullets\", alcune delle quali inedite."}
{"id": "1619041", "revid": "1543377", "url": "https://it.wikipedia.org/wiki?curid=1619041", "title": "Gilippo", "text": "Il suo nome \u00e8 associato all'importante ruolo svolto in difesa di Siracusa durante la spedizione ateniese in Sicilia.\nBiografia.\nEra figlio di Cleandrida, che era stato espulso da Sparta per aver accettato fondi illegali dagli Ateniesi nel 446 a.C. e che si era stabilito a Thurii. Sua madre probabilmente era un'ilota.\nQuando Alcibiade esort\u00f2 gli Spartani a inviare un generale per guidare la resistenza siracusana contro la spedizione ateniese in Sicilia, venne designato Gilippo (414 a.C.), il quale prese molto sul serio il comando tanto da partire in anticipo rispetto alla restante flotta predisposta da Sparta. \nEgli giunse a Imera per poi muoversi verso Siracusa da terra col supporto di 3000 soldati forniti dagli imeresi. Il suo arrivo in citt\u00e0 fu un punto di svolta per la battaglia. Grazie alle sue doti di disciplina spartana, egoismo e brama di tesori far\u00e0 la differenza sul campo di battaglia. \nPi\u00f9 coraggioso di Nicia, il comandante ateniese che affront\u00f2, fu in grado di ottenere un vantaggio spostando gli Ateniesi dalle postazioni strategiche chiave e riuscendo a rompere l'assedio. Quando Atene invi\u00f2 Demostene con i rinforzi, anch'egli venne sconfitto da Gilippo, evento che segn\u00f2 il tracollo della campagna ateniese a Siracusa.\nDiodoro Siculo, probabilmente riprendendo Timeo, lo descrive mentre induce i Siracusani a dichiarare la sentenza di morte per i generali ateniesi catturati, ma esistono anche i resoconti di Filisto, un Siracusano che prese parte alla difesa, e di Tucidide, che al contrario mostrano come egli prov\u00f2, sebbene senza aver successo, a salvare le loro vite, sperando di portarli a Sparta come prova del suo successo.\nGilippo, come suo padre, incontr\u00f2 il suo declino in uno scandalo finanziario; incaricato da Lisandro di consegnare una somma di denaro ingente agli efori a Sparta, non pot\u00e9 resistere alla tentazione di arricchirsi e, una volta scoperto, and\u00f2 in esilio, essendo stato condannato a morte durante la sua assenza."}
{"id": "1619042", "revid": "1444886", "url": "https://it.wikipedia.org/wiki?curid=1619042", "title": "Fondazione Cariplo", "text": "La Fondazione Cariplo \u00e8 una fondazione di origine bancaria che svolge attivit\u00e0 filantropiche.\nStoria.\nLa Cassa di Risparmio delle Provincie Lombarde viene creata a Milano il 12 giugno 1823. La cassa di risparmio svolge simultaneamente attivit\u00e0 di credito e di beneficenza, con la missione di sostenere l'economia del territorio lombardo e la crescita sociale e culturale della comunit\u00e0.\nIn seguito al processo di ristrutturazione del sistema creditizio italiano dettato dalla legge n. 218 del 1990, la cosiddetta legge-delega Amato-Carli, impone che l'attivit\u00e0 di credito sia separata dall'attivit\u00e0 di beneficenza e la propriet\u00e0 dei pacchetti di controllo di numerose banche passa alle appena istituite fondazioni bancarie. Tale processo porta alla nascita il 16 dicembre 1991 della \"Fondazione Cassa di Risparmio delle Provincie Lombarde\", pi\u00f9 comunemente chiamata \"Fondazione Cariplo\". La fondazione prosegue l'attivit\u00e0 di beneficenza della Cassa di Risparmio delle Provincie Lombarde.\nNel 1997 la fondazione struttura i suoi contributi in base ad una strategia di intervento che richiede agli enti sostenuti di presentare un'idea progettuale.\nNel gennaio 1998 viene completato il processo di separazione tra la fondazione (\"Fondazione Cariplo\") e la banca (\"Cariplo Spa\"). Nello stesso anno Cariplo Spa si fonde con il Banco Ambrosiano dando vita a Banca Intesa. Il 31 dicembre 2000 il nome Cariplo cessa di essere utilizzato dalla banca. Successivamente Banca Intesa promuove varie aggregazioni con la Cassa di Risparmio di Parma e Piacenza, con Banca Popolare FriulAdria, con Banca Commerciale Italiana e nel 2007 con Sanpaolo IMI, dando vita al gruppo Intesa Sanpaolo. Fondazione Cariplo riceve proventi dalle operazioni finanziarie e arricchisce il suo patrimonio.\nLa Fondazione Cariplo nel 1998 avvia un progetto a sostegno delle Fondazioni comunitarie nei capoluoghi delle province lombarde, a Verbania e Novara.\nOrganizzazione.\nL'organizzazione della Fondazione Cariplo \u00e8 regolamentata da uno statuto (entrato in vigore il 16 marzo 2006 e modificato in seguito con approvazione del Ministero il 9 maggio 2007), da una serie di regolamenti e da un codice etico di comportamento. Tutti i documenti sono raccolti in una sola pubblicazione nell'aprile del 2010.\nIl consiglio di amministrazione della fondazione resta in carica 3 anni ed \u00e8 composto dal presidente, dai due vicepresidenti e da quattro membri che vengono nominati dalla Commissione Centrale di Beneficenza che ha un mandato di quattro anni (in precedenza erano sei anni). Il Presidente della Fondazione viene eletto dalla Commissione Centrale di Beneficenza.\nLa Commissione \u00e8 l\u2019organo di indirizzo della Fondazione. \u00c8 composta da ventotto commissari (in precedenza quaranta): quattordici sono espressione delle comunit\u00e0 del territorio, gli altri quattordici sono personalit\u00e0 che, offrendo le proprie competenze ed esperienze, contribuiscono al perseguimento di fini istituzionali.\nAttivit\u00e0.\nFondazione Cariplo \u00e8 impegnata nel sostegno, la promozione e l'innovazione di progetti di utilit\u00e0 sociale legati all'arte e cultura, all'ambiente, al sociale e alla ricerca scientifica. Ogni anno vengono realizzati mediamente pi\u00f9 di 1000 progetti grazie ai contributi a fondo perduto distribuiti mediante bandi, erogazioni emblematiche, territoriali, istituzionali, patrocini, per un valore di circa 150 milioni di euro a stagione.\nNel 2016, a 25 anni dalla sua nascita, Fondazione Cariplo ha lanciato 4 programmi intersettoriali che portano in s\u00e9 i valori fondamentali della filantropia di Cariplo: Cariplo Factory, AttivAree, Lacitt\u00e0intorno, Cariplo Social Innovation.\nPatrimonio.\nLa Fondazione Cariplo detiene 767.029.267 azioni ordinarie di Intesa Sanpaolo SPA, pari al 3,948% del totale delle azioni ordinarie (dato aggiornato a 2 giugno 2021) derivante dalla propriet\u00e0 di buona parte del capitale della Cassa di Risparmio delle Provincie Lombarde. \nLa Fondazione Cariplo dispone di un attivo contabile di circa 7,892 miliardi di euro (dato aggiornato al 31 dicembre 2020) e destina ogni anno all\u2019attivit\u00e0 erogativa circa 150 milioni di euro.\nContributi.\nLa Fondazione Cariplo eroga contributi nelle sue aree di intervento attraverso bandi; alcuni progetti detti \"Progetti territoriali\" sono sostenuti extrabando. Inoltre la fondazione pu\u00f2 partecipare alla promozione di eventi, manifestazioni e iniziative in linea con le proprie attivit\u00e0 concedendo il suo patrocinio.\nIl territorio preferenziale d'intervento \u00e8 rappresentato dalla regione Lombardia e dalle Province di Novara e del Verbano-Cusio-Ossola. Per statuto, la Fondazione pu\u00f2 concedere contributi unicamente a enti privati senza finalit\u00e0 di lucro (associazioni e fondazioni); cooperative e imprese sociali; enti pubblici; enti ecclesiastici civilmente riconosciuti. Sono esclusi i contributi a sostegno di partiti politici, di organizzazioni sindacali o di patronato, di associazioni di categoria, di soggetti che svolgono propaganda politica direttamente o indirettamente per influenzare il procedimento legislativo e le campagne elettorali, nonch\u00e9 a sostegno di soggetti che mirano a limitare la libert\u00e0 e la dignit\u00e0 dei cittadini o a promuovere ogni forma di discriminazione.\nProgetti.\nDal 1991 Fondazione Cariplo ha sostenuto 35.600 progetti sul suo territorio di riferimento, ovvero l\u2019intera Lombardia e le province di Novara e Verbano Cusio Ossola. Grandi e piccole iniziative nei quattro tradizionali ambiti di intervento, Arte e Cultura, Servizi alla persona, Ambiente e Ricerca Scientifica in grado di rispondere ai bisogni della comunit\u00e0, anticipandone le emergenze, aiutando le persone e riducendo le distanze sociali, culturali ed economiche spesso ostacolo alla creazione di una comunit\u00e0 coesa. \nIn particolare dal 1991 al 2020 ha sostenuto: \nLa Fondazione promuove direttamente eventi ed alcuni progetti: \nLa Fondazione Cariplo ha sostenuto la nascita di alcune fondazioni che definisce \"fondazioni specializzate.\"\nNetwork.\nLa Fondazione Cariplo \u00e8 socio di ACRI - Associazione di Fondazioni e di Casse di Risparmio Spa, dell'EFC (European Foundation Centre), del TCFN (Transatlantic Community Foundation Network) e IID (Istituto Italiano della Donazione)."}
{"id": "1619044", "revid": "729019", "url": "https://it.wikipedia.org/wiki?curid=1619044", "title": "Lamaco", "text": "Egli comand\u00f2 a partire dal 435 a.C., e divenne una figura di spicco intorno al 420.\nAristofane ne fece una caricatura ne \"Gli Acarnesi\".\nFu uno dei tre generali, assieme a Nicia e Alcibiade, posto al comando della spedizione in Sicilia; egli propose una strategia aggressiva contro Siracusa, che fu rifiutata in favore della strategia pi\u00f9 cauta di Nicia.\nDonald Kagan ha suggerito che la strategia di Lamaco avrebbe potuto portare Atene ad una rapida vittoria, invece che al disastro che ne consegu\u00ec. Lamaco mor\u00ec in combattimento in Sicilia, dopo che lui ed un manipolo di suoi uomini si ritrovarono intrappolati sul lato errato di un fossato dove vennero sopraffatti."}
{"id": "1619045", "revid": "124617203", "url": "https://it.wikipedia.org/wiki?curid=1619045", "title": "Gerarchia di bordo sulle navi mercantili italiane", "text": "La gerarchia di bordo sulle navi mercantili italiane, nell'ordinamento giuridico, \u00e8 disciplinata in linea generale dal codice della navigazione.\nDisciplina generale.\nLa gerarchia dei componenti dell'equipaggio marittimo \u00e8 la seguente:\n1. Comandante; \n2. direttore di macchina, comandante in seconda, capo commissario, medico di bordo e direttore del servizio sanitario;\n3. primo ufficiale di coperta, primo ufficiale di macchina, cappellano, primo medico aggiunto, primo commissario;\n4. secondo ufficiale di coperta, secondo ufficiale di macchina, secondo medico aggiunto, secondo commissario, primo radiotelegrafista;\n5. gli altri ufficiali;\n6. nostromo e maestro di macchina;\n7. gli altri sottufficiali;\n8. i comuni.\nIl pilota durante il periodo in cui presta servizio a bordo \u00e8 equiparato al primo ufficiale.\n\u00c8 bene notare che l'organizzazione gerarchica \u00e8 strutturata su una doppia gerarchia: una visibile di espressione diretta e verticale, una seconda invece, meno visibile, comunque esistente, e di tipo orizzontale. Si pu\u00f2 infatti notare che al punto 2 lo sviluppo orizzontale mostra un certo ordine, mentre al punto 3 lo sviluppo orizzontale mostra un ordine diverso. Ci\u00f2 non \u00e8 casuale ma rispecchia le relazioni e i ruoli su cui \u00e8 organizzata la vita di bordo.\nLe disposizioni di cui al Codice della navigazione, parlando di navi di bandiera italiana, quali legge dello Stato, continuano ad essere valide in ogni caso a disciplinare la vita organizzativa e i rapporti di servizio e disciplinari a bordo, tuttavia, la materia negli anni ha subito una propria evoluzione dovuta in special modo alla grande crescita del numero di navi da crociera, a bordo delle quali, per motivi di natura commerciale, \u00e8 prevista la presenza di un gran numero di nuove figure professionali, oltre alla necessit\u00e0 di avere equipaggi multietnici. Quanto detto, se anche solo a livello contrattuale e organizzativo, dal punto di vista specialmente alberghiero, ha generato novit\u00e0 assolute rispetto a quanto accadeva fino alla prima met\u00e0 degli anni ottanta.\nIn tale contesto, la figura del capo commissario - contemplata dall'ancora valido, operante e immutato articolo 321 del Codice della navigazione - \u00e8 scomparsa dallo scenario contrattuale marittimo. I contratti di lavoro del personale marittimo non contemplano pi\u00f9 questa figura e pertanto, gli stessi detti contratti di categoria nel disciplinare la materia salario, partono dal grado di primo commissario. La figura del capo commissario \u00e8 stata completamente cancellata dall'organigramma nave, trasformando quegli ufficiali che lo erano sino a poco tempo fa, in \u201cHotel Manager\u201d o \"Hotel Director\", con contratti e appannaggi che sono fuori dalla contrattualistica marittima e pi\u00f9 vicini alle remunerazioni per i ruoli dirigenziali delle stesse varie aziende che armano o gestiscono navi per il servizio crociere. In questo contesto e secondo le nuove regole contrattuali, la gerarchia amministrativa, in ordine al livello salariale, a bordo della nave ha assunto un aspetto leggermente diverso e differenziato rispetto a quanto disciplinato dal detto Codice della navigazione.\nQui di seguito, la scala generale dei livelli di inquadramento e dei salari come previsto dai CCNL di categoria.\nPersonaggi che stanno sulla stessa riga hanno stessi trattamenti contrattuali/salariali.\nIn ogni caso e indipendentemente dall'ordine gerarchico sopra indicato, nei contesti riguardanti la \"sicurezza della navigazione e salvaguardia della vita umana in mare\" e la \"polizia di bordo\", la \"catena di comando\" include solamente le seguenti figure:\nComandante, Comandante in Seconda, Primo Ufficiale Coperta, Secondo Ufficiale Coperta, Terzo Ufficiale Coperta, Allievo Ufficiale Coperta, Nostromo, Marinai.\nNota tecnica:\nLa stazza delle navi, a seguito di mutamenti normativi emanati dall'Organizzazione Marittima Internazionale (IMO) e recepiti a livello internazionale, non si esprime pi\u00f9 in tonnellate di stazza lorda (TSL) e tonnellate di stazza netta (TSN), ma con un numero che rappresenta una specifica quantit\u00e0 derivante dallo sviluppo di una formula, non avente unit\u00e0 di misura.\nAttualmente, i detti valori di stazza vengono espressi con il valore numerico seguito da GT ovvero \"gross tonnage\" per la stazza lorda e con il suffisso NT ovvero \"net tonnage\" per la stazza netta.\nNel caso della tabella di cui sopra e delle successive indicazioni, appartenenti a questo argomento, i valori della TSL dovranno intendersi con il suffisso GT ovvero \"gross tonnage\" e non con il suffisso TSL come indicato.\nQui di seguito la foggia delle uniformi e dei distintivi di categoria come previsto dall'ALBUM delle UNIFORMI edito dal Ministero della Marina Mercantile e successive modificazioni\nUniforme per ufficiali di bordo.\nUniforme invernale\n\u00c8 di colore blu Marina, con giacca a doppio petto con 6 bottoni, senza spacchi, con collo rivoltato e senza taschino in alto al lato sinistro. Le tasche laterali sono del tipo coperte con pattina.\nLa giacca di cui sopra va indossata su camicia bianca con colletto rivoltato con cravatta pendula a due code di colore nero.\nI pantaloni sono di modello classico con 4 \"pinces\" in vita, due per lato e con tasche laterali a taglio verticale in cucitura. Inoltre gli stessi avranno tasche posteriori a taglio orizzontale chiuse da un bottone di colore blu e taschino laterale in cintura al lato destro.\nUniforme estiva\nNel corso della stagione estiva o dove il clima si possa ritenere idoneo all'utilizzo di tali uniformi, gli ufficiali indosseranno uniformi composte da:\nGiacca monopetto a tre bottoni con collo rivoltato di tela bianca, su pantaloni bianchi della stessa tela con \"pinces\" alla vita nel numero di due per lato. La giacca va indossata su camicia bianca con colletto rivoltato con cravatta pendula a due code di colore nero.\n\u00c8 data facolt\u00e0 di utilizzare anche la giacca estiva bianca con colletto a pistagna o, come pi\u00f9 comunemente noto, alla coreana.\nLe scarpe sono di cuoio a tomaia intera laccate con vernice bianca. I calzini sono di colore bianco. \nSu questo tipo di uniforme sono utilizzati distintivi di grado del tipo a controspalline confezionati con gallone doppio da 23 millimetri e gallone dritto da 10 millimetri. L'intervallo tra i galloni \u00e8 di millimetri 3, la circonferenza interna della volta di bitta \u00e8 di 18 millimetri.\nPer il grado di comandante, la cordonatura formante la base della corona navale \u00e8 a non meno di 4 millimetri dalla estremit\u00e0 superiore della volta di bitta. Sui baveri della giacca bianca sono apposti distintivi di sezione e/o di categoria in metallo color oro, in luogo di quelli di canutiglia utilizzati per la giacca della divisa blu invernale.\nTutti gli ufficiali, dove non previsto, ovvero all'aperto, di giorno durante i turni di guardia, e dove ammesso dal servizio e dal regolamento di bordo imposto dalla Compagnia e dal comandante della nave, in luogo della uniforme completa, possono alleggerirsi della giacca e rimanere solamente con la camicia a mezze maniche sormontata dalle dette controspalline con distintivi metallici di categoria ai lati del colletto.\nLa camicia deve essere del tipo da marina con doppie tasche e pettorina a filo collo.\nUniforme estiva blu\nDal 2006, per il personale imbarcato, in luogo della dismessa uniforme estiva kaki, \u00e8 entrata in uso un'uniforme di colore blu composta da camicia e pantaloni della stessa foggia della uniforme bianca. \nPer questo particolare tipo di uniforme la cintura e le scarpe sono di cuoio nero ed \u00e8 indossata con calzini neri e con berretto bianco da marina.\nSi completa, inoltre, con un giubbotto di colore blu con cerniera e con controspalline per le attivit\u00e0 operative di navigazione e per le attivit\u00e0 in ore notturne.\nIl giubbotto ha il colletto girocollo, i polsini e il girovita elasticizzati e sulle spalle reca i canalotti per l'applicazione delle controspalline dei galloni distintivi di grado.\nUniforme da mezzo tempo e varianti varie\nL'uniforme si compone di pantaloni blu, scarpe nere, calzini neri, cintura di cuoio nero e, inoltre:\na) camicia bianca a maniche lunghe e/o maniche corte, con cravatta nera a due code pendule e con galloni di grado su supporti tubolari, in maniera tale da poter in qualunque momento indossare la giacca blu della uniforme invernale;\nb) camicia bianca a maniche corte con collo aperto con alle cuspidi del colletto i distintivi metallici previsti per la sezione di appartenenza, ovvero senza cravatta e con galloni di grado a controspalline passanti.\nQuesto tipo di uniforme varia nella sua funzione in dipendenza della pesantezza della stoffa utilizzata per il confezionamento dei pantaloni, con pantaloni blu leggeri (estivi), in alcune compagnie, viene utilizzata anche quale uniforme estiva per lavoro d'ufficio o di ponte; con pantaloni blu pesanti (invernali) e/o quando necessario con maglione da marina con i dovuti distintivi di grado -galloni con supporti tubolari- diventa l'uniforme invernale da lavoro di ufficio o di ponte.\nAltri capi di corredo dell'ufficiale di bordo\nPer il completamento del corredo di un ufficiale di bordo di navi mercantili nazionali impiegate in servizio passeggeri si aggiunge, a quanto sopra, un cappotto o pastrano, un cappottino, un dinner jacket da sera estivo, un abito da sera invernale tipo smoking. Il cappottino porta i galloni da manica della stessa foggia di quelli previsti per le uniformi blu invernali, con la differenza che i galloni di grado sono del tipo a giro manica e non di lunghezza limitata a 90 millimetri. Le uniformi da sera o da gala ovvero il dinner jacket e lo smoking sono indossate su disposizione del comando di bordo e con cravatta annodata di seta nera del tipo cosiddetto a farfalla.\nPer il completamento dell'uniforme, quando previsto o ordinato, dovranno essere indossati guanti di pelle nera con uniforme invernale e guanti di cotone bianco con la uniforme completa estiva bianca.\nBottoni \nI bottoni delle giacche, del cappottino e del pastrano, saranno quelli in uso nella \"marina mercantile\". I detti, dovranno essere di ottone con diametro di mm. 22.75, aventi superficie con \"rigato orizzontale\" e caricati di \"ancora grippiata\" con ceppo in legno parallelo ai bracci sormontata da \"corona navale\" non rostrata a tre torri. L'ancora, sormontata da corona, sar\u00e0 circoscritta da due cordonature a torsione sinistrorsa di cui quella pi\u00f9 interna riporter\u00e0 due \"volte di bitta\" diametralmente opposte ai lati della detta ancora. Per panciotti e controspalline riportanti i galloni di grado, i bottoni saranno della stessa foggia, dello stesso materiale ma aventi diametro di mm. 13.\nDistintivi di grado e/o galloni su paramani e/o maniche della giacca della divisa invernale.\nNavi di oltre 20.000 tsl.\nI distintivi di grado hanno la seguente composizione, differenziata per grado:\nun gallone d'oro da 26 millimetri, un gallone d'oro dritto da 11 millimetri e un gallone sempre d'oro da 11 millimetri adagiato e cucito a guisa di volta di bitta; tale composizione \u00e8 sormontata da una corona turrita, anche chiamata corona navale non rostrata, ricamata in canutiglia di oro caricata al centro da un'\u00e0ncora romana sempre ricamata in canutiglia di oro. La corona \u00e8 di dimensioni tali da rientrare inscritta nella circonferenza esterna del gallone a volta di bitta della composizione stessa.\nun gallone d'oro da 26 millimetri, un gallone d'oro dritto da 11 millimetri e un gallone sempre d'oro da 11 millimetri adagiato e cucito a guisa di volta di bitta.\nun gallone d'oro da 26 millimetri sormontato da un gallone d'oro da 11 millimetri adagiato e cucito a guisa di volta di bitta.\nSe il comandante in 2\u00aa \u00e8 stato gi\u00e0 al comando di navi di oltre 20.000 tsl, continua a portare il distintivo di grado per tale funzione senza per\u00f2 la corona navale turrita che \u00e8 l'elemento di identificazione del comandante titolare e capo della spedizione.\nun gallone d'oro da 26 millimetri sormontato da un gallone d'oro da 11 millimetri adagiato e cucito a guisa di volta di bitta.\ndue galloni d'oro dritti da 11 millimetri sormontati da un gallone d'oro a volta di bitta\nun gallone d'oro dritto da 11 millimetri sormontato da un gallone d'oro a volta di bitta\nun gallone d'oro a volta di bitta da 11 millimetri\nun gallone d'oro dritto da 11 millimetri\nLa distanza verticale tra i galloni in oro delle varie composizioni deve essere di 4 millimetri e in ogni caso, la loro lunghezza deve essere di 90 millimetri; inoltre, per il grado di comandante, tra la parte superiore della volta di bitta e la cordonatura formante la base della corona, deve rimanere uno spazio non inferiore a 10 millimetri.\nLa distanza dei galloni in oro dall'estremit\u00e0 della manica non deve essere inferiore a 90 millimetri.\nIl diametro interno della volta di bitta non deve essere inferiore a 22 millimetri.\nLe composizioni dei distintivi di grado realizzate con galloni in oro, sono montate sulle maniche della giacca dopo essere state, a loro volta, cucite:\nLa base, ovvero, la bordatura di panno colorato, deve sporgere dal contorno dei galloni in oro non pi\u00f9 di tre millimetri, quanto detto vale anche per gli spazi delle intergiunzioni tra i vari galloni componenti il distintivo di grado e per la parte interna del circolo formante la volta di bitta.\nSui baveri delle giacche gli ufficiali, in funzione della sezione di appartenenza, portano:\nBerretto\nIl berretto, capo obbligatorio e indispensabile per il completamento dell'uniforme, \u00e8 del tipo da marina con copertura bianca per tutte le stagioni.\nQuesto capo \u00e8 indossato nel rispetto delle modalit\u00e0 previste dai regolamenti generali in uso e nel rispetto del regolamento di bordo imposto dalla compagnia e dal comandante della nave.\nIl berretto \u00e8 confezionato nelle maniere seguenti: con trofeo in uso nella marina mercantile italiana, ovvero, formato da un doppio ramo di alloro su panno nero, ogni ramo \u00e8 costituito da tre foglie e da due bacche, con, nella parte centrale, un'ancora grippiata racchiusa in una cordonatura in filo d'oro e sormontata da una corona turrita, con torre centrale, sormontata da una piccola ancora romana. Per i comandanti e i comandanti in seconda, avr\u00e0 la visiera di velluto, sormontata da fregi in oro. \nIl trofeo del berretto degli ufficiali di macchina, nella cordonatura centrale, in luogo dell'ancora grippiata, recher\u00e0 un'elica a tre pale in metallo dorato su fondo di velluto rosso porpora; il trofeo del berretto degli ufficiali commissari, nella cordonatura centrale, in luogo dell'ancora grippiata, recher\u00e0 una stella di metallo dorato a sei punte su fondo di velluto rosso. Nella stessa cordonatura il berretto dei medici di bordo porter\u00e0 una croce di metallo dorato su fondo di velluto bianco.\nPer gli ufficiali superiori, il cordone del soggolo \u00e8 a due legnoli, con torsione ad esse \"S\", con diametro non inferiore a 13 millimetri e recher\u00e0 i distintivi di grado.\nPer il comandante, il fregio in oro della visiera, raffigurer\u00e0 sette foglie e quattro bacche di alloro per lato.\nIl soggolo del berretto del comandante recher\u00e0 ad ognuno dei lati, tre passanti in oro della larghezza di 10 millimetri, cosiddetti fanalini, i quali, sono separati da una listella di panno nero della larghezza di tre millimetri.\nPer il comandante in seconda, il fregio in oro all'estremit\u00e0 della visiera, \u00e8 rappresentato da un galloncino in oro dell'altezza di 7 millimetri, ripiegato e cucito a guisa d'onda marina con le creste rivolte all'indietro, sul perimetro della visiera del berretto, a partire dal centro della visiera, verso destra e verso sinistra. Sempre per il comandante in seconda, il soggolo recher\u00e0 ad ognuno dei lati, un passante in oro della larghezza di 10 millimetri, il quale, \u00e8 montato su una listella di panno di colore nero sporgente per millimetri tre ai lati del fanalino.\nIl direttore di macchina indossa il berretto con soggolo recante ad ognuno dei lati, due passanti in oro della larghezza di 10 millimetri, i quali sono separati da una listella di panno nero della larghezza di millimetri tre.\nIl capo commissario, il medico di bordo, direttore del servizio sanitario, portano il berretto con soggolo recante ad ognuno dei lati, un passante in oro della larghezza di 10 millimetri, montato su una listella di panno di colore nero sporgente per millimetri tre ai lati. \nGli altri ufficiali di bordo portano il berretto con visiera lucida e con soggolo costituito da gallone in oro dell'altezza di 12 millimetri recanti ad ognuno dei lati:\nPer gli allievi ufficiali il soggolo \u00e8 costituito da un gallone in oro dell'altezza di 12 millimetri e non porta nessuno elemento aggiuntivo.\nNavi da 1.000 a 20.000 tsl.\nI distintivi di grado hanno la seguente composizione, differenziata per grado:\nun gallone d'oro da 26 millimetri e un gallone sempre d'oro da 11 millimetri adagiato e cucito a guisa di volta di bitta; tale composizione \u00e8 sormontata da una corona turrita, anche chiamata corona navale non rostrata, ricamata in canutiglia di oro caricata al centro da un'\u00e0ncora romana sempre ricamata in canutiglia di oro. La corona \u00e8 di dimensioni tali da rientrare inscritta nella circonferenza esterna del gallone a volta di bitta della composizione stessa.\nun gallone d'oro da 26 millimetri e un gallone sempre d'oro da 11 millimetri adagiato e cucito a guisa di volta di bitta.\nA bordo delle unit\u00e0 da 1.000 a 20.000 tsl, alla presenza di consolidate tradizioni, il servizio a bordo \u00e8 organizzato come di seguito descritto:\na) la sezione alberghiera \u00e8 gestita sotto il controllo di un primo commissario quale capo sezione;\nb) il servizio sanitario \u00e8 gestito da un primo medico quale responsabile del servizio sanitario.\ndue galloni d'oro dritti da 11 millimetri sormontati da un gallone d'oro a volta di bitta.\nun gallone d'oro dritto da 11 millimetri sormontato da un gallone d'oro a volta di bitta.\nun gallone d'oro a volta di bitta da 11 millimetri.\nun gallone d'oro dritto da 11 millimetri.\nLa distanza verticale tra i galloni in oro delle varie composizioni deve essere di 4 millimetri e in ogni caso, la loro lunghezza deve essere di 90 millimetri; inoltre, per il grado di comandante, tra la parte superiore della volta di bitta e la base della corona turrita deve rimanere uno spazio non inferiore a 10 millimetri.\nLa distanza dei galloni in oro dall'estremit\u00e0 della manica non deve essere inferiore a 90 millimetri.\nIl diametro interno della volta di bitta non deve essere inferiore a 22 millimetri.\nLe composizioni dei distintivi di grado realizzate con galloni in oro, sono montate sulle maniche della giacca dopo essere state, a loro volta, cucite:\nLa base, ovvero, la bordatura di panno colorato sporge dal contorno dei galloni in oro non pi\u00f9 di tre millimetri, quanto detto vale anche per gli spazi delle intergiunzioni tra i vari galloni componenti il distintivo di grado e per la parte interna del circolo formante la volta di bitta.\nSui baveri delle giacche gli ufficiali, in funzione della sezione di appartenenza, portano:\nBerretto\nIl berretto, capo obbligatorio e indispensabile per il completamento dell'uniforme, \u00e8 del tipo da marina con copertura bianca per tutte le stagioni.\nQuesto capo \u00e8 indossato nel rispetto delle modalit\u00e0 previste dai regolamenti generali in uso e nel rispetto del regolamento di bordo imposto dalla compagnia e dal comandante della nave.\nIl berretto \u00e8 confezionato nelle maniere seguenti: con trofeo in uso nella marina mercantile italiana, ovvero, formato da un doppio ramo di alloro su panno nero, ogni ramo \u00e8 costituito da tre foglie e da due bacche, con, nella parte centrale, un'ancora grippiata racchiusa in una cordonatura in filo d'oro e sormontata da una corona turrita, con torre centrale, sormontata da una piccola ancora romana. Per i comandanti sar\u00e0 con visiera di velluto, sormontata dai previsti fregi in oro.\nIl trofeo del berretto degli ufficiali di macchina, nella cordonatura centrale, in luogo dell'ancora grippiata, recher\u00e0 un'elica a tre pale in metallo dorato su fondo di velluto rosso porpora; il trofeo del berretto degli ufficiali commissari, nella cordonatura centrale, in luogo dell'ancora grippiata, recher\u00e0 una stella di metallo dorato a sei punte su fondo di velluto rosso. Nella stessa cordonatura il berretto dei medici di bordo recher\u00e0 una croce di metallo dorato su fondo di velluto bianco.\nPer gli ufficiali superiori, il cordone del soggolo \u00e8 a due legnoli con torsione ad esse \"S\", di diametro non inferiore a 13 millimetri e recher\u00e0 i distintivi di grado.\nPer il comandante, il fregio in oro \u00e8 rappresentato da un gallone in oro dell'altezza di 14 millimetri, questo gallone \u00e8, a partire dal centro verso destra e verso sinistra, ripiegato e cucito a guisa d'onda marina con le creste rivolte all'indietro, sul perimetro della visiera del berretto. Sempre per il comandante, il soggolo del berretto reca ad ognuno dei lati, due passanti in oro della larghezza di 10 millimetri, cosiddetti fanalini, i quali, sono separati da una listella di panno nero della larghezza di tre millimetri.\nIl direttore di macchina indosser\u00e0 il berretto con soggolo recante ad ognuno dei lati, un passante in oro della larghezza di 10 millimetri cosiddetto \"fanalino\", il quale sar\u00e0 montato su una listella di panno di colore nero, la quale, sporger\u00e0, per millimetri tre ai lati del fanalino.\nGli altri ufficiali di bordo porteranno il berretto con visiera lucida e con soggolo costituito da gallone in oro dell'altezza di 12 millimetri recanti ad ognuno dei lati:\ntre passanti in oro della larghezza di 10 millimetri cosiddetti \"fanalini\", i quali saranno separati da una listella di panno di colore nero della larghezza di millimetri tre, per il primo ufficiale;\ndue passanti in oro della larghezza di 10 millimetri cosiddetti \"fanalini\", i quali saranno separati da una listella di panno di colore nero della larghezza di millimetri tre, per il secondo ufficiale;\nun passante in oro della larghezza di 10 millimetri cosiddetto \"fanalino\", il quale sar\u00e0 adagiato su una listella di panno di colore nero, la quale sporger\u00e0 per una larghezza di tre millimetri ai lati del fanalino, per il terzo ufficiale.\nPer gli allievi ufficiali il soggolo costituito da gallone in oro dell'altezza di 12 millimetri non porter\u00e0 nessun elemento aggiunto.\nUnit\u00e0 e navi da passeggeri da 50 a 1.000 tsl e altre unit\u00e0 e navi da 150 a 1.000 tsl.\nIl comandante, avr\u00e0 quale distintivo di grado la composizione qui di seguito indicata:\ndue galloni d'oro da 11 millimetri e un gallone sempre d'oro da 11 millimetri adagiato e cucito a guisa di volta di bitta; \ntale composizione \u00e8 sormontata da una corona turrita ricamata in canutiglia di oro caricata al centro da un'\u00e0ncora romana sempre ricamata in canutiglia di oro. La corona turrita sar\u00e0 di dimensioni tali da rientrare inscritta nella circonferenza esterna del gallone a volta di bitta della composizione stessa.\nIl direttore di macchina avr\u00e0 quale distintivo di grado la composizione qui di seguito indicata:\ndue galloni d'oro da 11 millimetri e un gallone sempre d'oro da 11 millimetri adagiato e cucito a guisa di volta di bitta.\nIl 1\u00ba ufficiale porter\u00e0 quale distintivo di grado: un gallone d'oro dritto da 11 millimetri sormontato da un gallone d'oro a volta di bitta.\nIl 2\u00ba ufficiale porter\u00e0 quale distintivo di grado: un gallone d'oro da 11 millimetri adagiato e cucito a volta di bitta.\nLa distanza verticale tra i galloni in oro delle varie composizioni dovr\u00e0 essere di 4 millimetri e in ogni caso, la loro lunghezza dovr\u00e0 essere di 90 millimetri; inoltre, per il grado di comandante, tra la parte superiore della volta di bitta e la cordonatura formante la base della \"corona turrita\", dovr\u00e0 rimanere uno spazio non inferiore a 10 millimetri.\nLa distanza dei galloni in oro dall'estremit\u00e0 della manica non dovr\u00e0 essere inferiore a 90 millimetri.\nIl diametro interno della volta di bitta non dovr\u00e0 essere inferiore a 22 millimetri. Le composizioni dei distintivi di grado realizzate con galloni in oro, saranno montate sulle maniche della giacca dopo essere state, a loro volta, cucite:\nNota bene: La base, ovvero, la bordatura di panno colorato, di cui innanzi, dovr\u00e0 sporgere dal contorno dei galloni in oro non pi\u00f9 di tre millimetri, quanto detto vale anche per gli spazi delle intergiunzioni tra i vari galloni componenti il distintivo di grado e per la parte interna del circolo formante la volta di bitta.\nSui baveri delle giacche gli ufficiali in funzione della sezione di appartenenza porteranno:\nBerretto\nIl berretto, capo obbligatorio e indispensabile per il completamento dell'uniforme, sar\u00e0 logicamente del tipo \"da marina\" con copertura bianca per tutte le stagioni.\nQuesto capo sar\u00e0 indossato nel rispetto delle modalit\u00e0 previste dai regolamenti generali in uso e nel rispetto del regolamento di bordo imposto dalla compagnia e dal comandante della nave.\nEsso sar\u00e0 confezionato nelle maniere seguenti: con trofeo in uso nella marina mercantile italiana, ovvero, formato da un doppio ramo di alloro su panno nero, ogni ramo \u00e8 costituito da tre foglie e da due bacche; con, nella parte centrale, un'ancora grippiata racchiusa in una cordonatura in filo d'oro e sormontata da una \"corona turrita\", con torre centrale, sormontata da una piccola ancora romana. Per i comandanti sar\u00e0 con visiera di velluto, sormontata da fregi in oro.\nIl trofeo del berretto degli ufficiali di macchina, nella cordonatura centrale, in luogo dell'ancora grippiata, recher\u00e0 un'elica a tre pale in metallo dorato su fondo di velluto rosso porpora; il trofeo del berretto degli ufficiali commissari, nella cordonatura centrale, in luogo dell'ancora grippiata, recher\u00e0 una stella di metallo dorato a sei punte su fondo di velluto rosso. Nella stessa cordonatura i medici porteranno una croce di metallo dorato su fondo di velluto bianco.\nPer il comandante, il fregio in oro di cui all'estremit\u00e0 della visiera, sar\u00e0 rappresentato da un gallone in oro dell'altezza di 7 millimetri, questo gallone sar\u00e0, a partire dal centro verso destra e verso sinistra, ripiegato e cucito a guisa d'onda marina con le creste rivolte all'indietro, come detto, sul perimetro della visiera del berretto. Sempre per il comandante, il soggolo del berretto, formato da un cordone a due legnoli con torsione ad \"S\" del diamentro di 13 millimetri, recher\u00e0 ad ognuno dei lati, un passante in oro della larghezza di 10 millimetri cosiddetto \"fanalino\".\nIl direttore di macchina indosser\u00e0 il berretto con soggolo formato da gallone in oro dell'altezza di 13 millimetri, recante ad ognuno dei lati tre passanti in oro della larghezza di 10 millimetri cosiddetti \"fanalini\" i quali saranno separati da una listella di panno nero della larghezza di millimetri tre;\nParticolarit\u00e0.\nPer il comandante con titolo onorifico di \"comandante superiore\", i galloni di grado, i guarnimenti del berretto, quali il soggolo e il fregio sulla visiera, saranno foggiati e confezionati secondo le regole e le tradizioni gi\u00e0 in uso per i comandanti delle navi appartenenti e/o appartenute alla \"Flotta italiana di linea\" del Gruppo Finmare, in possesso dei requisiti previsti per potersi fregiare di tale alto onorifico titolo.\nIl comandante con il titolo onorifico di \"comandante superiore\" porter\u00e0 i particolari galloni e il particolare sopradescritto distintivo metallico di grado mantenendo il diritto a potersene fregiare in ogni caso e su qualunque nave egli imbarcher\u00e0 con il grado di comandante.\nSempre per il titolo di \"comandante superiore\", l'innanzidetto, particolare distintivo metallico di grado, sar\u00e0 portato al lato destro, quando il comandante \u00e8 a bordo della nave della quale detiene il comando, mentre sar\u00e0 portato a sinistra nella zona sottostante i nastrini e/o le medaglie di cui alle eventuali onorificenze, nei momenti nei quali, l'alto ufficiale avente diritto a potersene fregiare, non \u00e8 effettivamente al comando. Detto distintivo sar\u00e0 in argento, avr\u00e0 forma circolare e avr\u00e0 il diametro massimo non superiore a ventitr\u00e9 millimetri; lo stesso, recher\u00e0, nella parte superiore, ovvero sulla parte perimetrale rialzata, l'incisione in maiuscolo, raffigurante la scritta: \"FLOTTA ITALIANA DI LINEA\", mentre nella met\u00e0 inferiore, divisa da quella superiore da due ancorette grippiate o da due rose dei venti con otto punti in bassorilievo, recher\u00e0, in tutto maiuscolo, l'incisione raffigurante la scritta: \"COMANDANTE SUPERIORE\". All'interno del circolo, ovvero nella parte piatta e bassa del distintivo, allogger\u00e0 il \"gagliardetto\" o la \"bandiera sociale\" della compagnia alla quale il ruolo di appartenenza del comandante si riferisce.\nIl comandante in seconda, a norma di consolidate tradizioni, se viene dal grado di primo ufficiale, senza mai aver assunto il comando di una nave, avr\u00e0 i galloni e il berretto come descritto in precedenza. Se \u00e8 stato invece gi\u00e0 al comando, ha diritto a potersi fregiare con i galloni del massimo grado precedentemente disimpegnato, ma senza indossare il distintivo di grado previsto per i comandanti titolari, ovvero non porter\u00e0 la \"corona turrita\" sui galloni.\nI comandanti in seconda che avessero gi\u00e0 comandato navi di oltre 20.000 tsl, come detto in precedenza, porteranno al cordone del berretto due passanti di oro per lato, \"fanalini\", della larghezza di 10 millimetri divisi tra loro da una listella di panno nero della larghezza di tre millimetri. Inoltre sull'orlo della visiera porteranno un gallone adagiato e cucito a guisa d'onda marina dell'altezza di millimetri 11(undici).\nVarie fuori testo.\nUsi e tradizioni.\nIn alcune compagnie straniere come nella cessata United States Line, e in quelle ancora in esercizio come P&amp;O, Princess Cruises e Cunard, al \"primo comandante\", ovvero quello che tradizionalmente dagli inglesi viene definito \"commodore\", alla presenza di una consolidata tradizione, viene riconosciuto il diritto a poter indossare uniformi e berretto con foggia e distintivi di grado da \"rear admiral LH\" nel caso di compagnie americane e da \"commodore\" nel caso di compagnie inglesi, logicamente con simbologie ad indirizzo civile in luogo delle simbologie militari.\nLibera comparazione visiva per i soli distintivi di grado degli ufficiali di bordo con quelli degli ufficiali delle navi militari e/o con dirigenti e dirigenti superiori di alcuni servizi civili di Stato aventi organizzazione di tipo gerarchico-militare.\nNavi di bandiera italiana.\nNota storica importante : La \"corona navale turrita\", anche detta \"corona navale non rostrata\", rappresentante \"tre castelli di navi romane galleggianti in mare, tra di loro accostate e divise da parabordi, di cui la centrale recante un'ancora romana\", posta sui galloni dell'ufficiale superiore al comando della nave, vale un gallone e, per antica tradizione marinara, rappresenterebbe il simbolo dell\"onore del comando di nave in mare\".\nSigle riguardanti i titoli dei Comandanti Superiori, Comandanti e Ufficiali di Nave Marittima e relativo codice di anzianit\u00e0.\n\"Primo CS CSLC\" ---&gt; Capitano Superiore di lungo corso quando primo Comandante superiore in ordine di anzianit\u00e0, sar\u00e0 MM-07 \n\"CS CSLC\" ---------&gt; Capitano Superiore di lungo corso con titolo onorifico di Comandante superiore MM-06\n\"CSLC\" ------------&gt; Capitano Superiore di lungo corso MM-05\n\"CLC\" -------------&gt; Capitano di lungo corso MM-04\n\"As CLC\" ----------&gt; Aspirante Capitano di lungo corso MM-01\n\"All CLC\" ---------&gt; Allievo Capitano di lungo MM-CADET\n\"C/N\" -------------&gt; Comandante di Nave superiore a 20000 GT MM-05\n\"C/N\" -------------&gt; Comandante di Nave superiore a 3000 GT MM-04\n\"P/U\" -------------&gt; Primo Ufficiale di Nave superiore a 3000 GT MM-03\n\"U/N\" -------------&gt; Ufficiale di navigazione di Nave superiore a 3000 GT MM-01\n\"A/U\" -------------&gt; Allievo Ufficiale di Nave superiore a 3000 GT MM-CADET\nI codici da MM-01 a MM-07 sono relativi al grado ed all'anzianit\u00e0 di servizio."}
{"id": "1619051", "revid": "486946", "url": "https://it.wikipedia.org/wiki?curid=1619051", "title": "Gerarchia di bordo delle navi marittime", "text": ""}
{"id": "1619054", "revid": "5376", "url": "https://it.wikipedia.org/wiki?curid=1619054", "title": "Fondazione Cassa di Risparmio", "text": ""}
{"id": "1619056", "revid": "1305772", "url": "https://it.wikipedia.org/wiki?curid=1619056", "title": "Mio Mao", "text": ""}
{"id": "1619057", "revid": "339392", "url": "https://it.wikipedia.org/wiki?curid=1619057", "title": "Mio Mao (fumetto)", "text": ""}
{"id": "1619060", "revid": "400518", "url": "https://it.wikipedia.org/wiki?curid=1619060", "title": "Leucemia linfoblastica acuta", "text": "La leucemia linfoblastica acuta (LLA) \u00e8 un tipo di leucemia di natura maligna ad evoluzione rapida caratterizzata dalla proliferazione incontrollata di cellule immature (blasti) appartenenti alla serie linfocitaria.\nEpidemiologia.\nLa leucemia linfoblastica acuta \u00e8 un tumore relativamente raro, pari al 9,5% di tutte le leucemie (riferimento al periodo 1998-2002): in media ogni anno 0,7 casi di LLA ogni 100.000 uomini e 0,5 ogni 100.000 donne. La LLA presenta un picco di frequenza nell'et\u00e0 infantile tra i 3 e gli 11 anni, tanto da rappresentare l'80% delle leucemie che esordiscono nell'infanzia.\nIl rischio di una diagnosi di LLA nel corso della vita (fra 0 e 74 anni) \u00e8 di 0,6\u2030 fra i maschi (6 casi ogni 10.000 uomini) e di 0,7\u2030 fra le femmine (7 casi ogni 10.000 donne).\nTipologia.\nClassificazione morfologica.\nLa FAB, una collaborazione fra USA, Francia e Inghilterra, ha portato fin dal 1976 a una classificazione della Leucemia acuta linfoblastica, di cui si riconoscono 3 forme diverse a seconda della forma dei blasti:\nFra le varie forme, la L1 \u00e8 la pi\u00f9 diffusa.\nClassificazione fenotipica.\nLa leucemia linfoblastica acuta include due classificazioni in base al fenotipo cellulare che possono essere B o T in base al tipo di linfociti colpiti. Ogni tipo di LLA \u00e8 a sua volta classificata in base alla maturazione cellulare, il ci\u00f2 costituisce un importante elemento prognostico ed epidemiologico.\nEziologia.\nLa causa scatenante rimane sconosciuta, anche se mutazioni derivanti da lesioni al DNA sono sicuramente coinvolte. Rimangono invece conosciuti i fattori di rischio che ne aumentano la possibilit\u00e0 di comparsa, come la sindrome di Bloom, e l'esposizione a sostanze chimiche tossiche come il benzene. Questo semplice solvente non agisce come tale, ma necessita della sua conversione metabolica da parte di enzimi del catabolismo ossidativo. Derivati ossigenati e poli-idrossilati (1-4-idrochinolo, 1-2-4-triidrossibenzene, para-benzochinone) sono le specie responsabili poich\u00e9 in grado di formare legami covalenti col DNA. La modificazione apportate sono irreversibili e possono diventare mutagene e/o cancerogene se condizionano porzioni di DNA che, per esempio, codificano per oncogeni. La contaminazione organica con isotopi radioattivi, (specie del fosforo, P32, o dello zolfo, S35) che hanno predilezione per i tessuti a rapido ricambio (come il midollo emopoietico) \u00e8 stata spesso associata alla comparsa di questo tipo di leucemia.\nSintomatologia.\nI sintomi e i segni clinici sono astenia, tachicardia, pallore, emorragie, tosse, dispnea, vomito, cefalea, paraplegia, presenza di linfoadenopatie e epatosplenomegalie. In generale, pi\u00f9 alto risulta dalle analisi il conteggio dei globuli bianchi nel sangue peggiore \u00e8 la prognosi.\nDiagnosi.\nPer diagnosticare la leucemia occorre una semplice analisi ematochimica e una corretta anamnesi sul soggetto, confermata dall'esame del midollo osseo. Il \"National Cancer Institute\" (NCI) ha evidenziato i criteri per l'identificazione di tale forma di leucemia, considerando, fra gli altri, et\u00e0 anagrafica, iniziale conteggio dei globuli bianchi e presenza di malattie correlate.\nPrognosi.\nLa prognosi cambia a seconda dei casi. L'et\u00e0, ad esempio, incide notevolmente sulla sopravvivenza della persona affetta da tale tipo di leucemia: essa peggiora notevolmente in soggetti che hanno superato i cinquanta anni. Altri fattori da tenere in considerazione sono la quantit\u00e0 leucocitaria, la morfologia dei blasti e la risposta della persona al trattamento. \nTerapia.\nContro questa forma di leucemia maligna si sono sviluppate terapie che permettono un tasso di sopravvivenza abbastanza considerevole, portando i bambini alla guarigione nella quasi totalit\u00e0 dei casi.\nI farmaci utilizzati sono la vincristina, il prednisone e l'idarubicina o, in sostituzione, l'adriamicina. In combinazione viene anche utilizzata la L-asparaginasi. Se la LLA \u00e8 positiva al cromosoma Philadelphia, circa 1/3 dei casi, vengono impiegati in prima scelta inibitori delle protein-chinasi come imatinib \"(Gleevec)\" , dasatinib \"(Sprycel)\", nilotinib \"(Tasigna)\"; altri farmaci sono in via di sperimentazione pre-clinica (vedi la Forodesina). A tale trattamento si sono affiancati altri, fra cui la cosiddetta terapia di consolidamento, in cui i farmaci somministrati sono methotrexate e la citarabina (ARA-C). In alternativa alle antracicline in passato era usata anche l'amsacrina.\nL'Agenzia Italiana del Farmaco, il 7 agosto 2019, ha dato il via libera alla rimborsabilit\u00e0 e quindi alla disponibilit\u00e0 in Italia della prima terapia con cellule CAR-T. La nuova terapia (Kymriah) con cellule immunitarie modificate contro i tumori potr\u00e0 essere utilizzata presso i centri specialistici selezionati dalle Regioni, per i pazienti fino a 25 anni di et\u00e0 con leucemia linfoblastica acuta (LLA) a cellule B.\nTrapianto di midollo osseo.\nIl trapianto di midollo con somministrazione in precedenza di etoposide in alte dosi per preparare la persona all'intervento, offre nuove speranze ma, essendoci pochi donatori compatibili, deve essere utilizzata quando gli altri trattamenti non forniscono esiti."}
{"id": "1619061", "revid": "73843", "url": "https://it.wikipedia.org/wiki?curid=1619061", "title": "Ave Crux Alba", "text": "Ave Crux Alba \u00e8 l'inno ufficiale del Sovrano militare ordine di Malta.\nIl Maestro Alfredo Consorti la compose come marcia trionfale per l'Ordine di Malta nel 1930 e la dedic\u00f2 al Gran Maestro. Nel novembre 1932, in segno di gratitudine, l'allora Gran Maestro Fra' Ludovico Chigi Albani della Rovere eman\u00f2 un decreto motu proprio, creando il M\u00b0 Alfredo Consorti Donato di Terza Classe. Poco dopo, \"Ave Crux Alba\" \u00e8 stato adottato come inno ufficiale del Sovrano Ordine di Malta.\nOggi viene suonata abitualmente alla presenza del Gran Maestro durante le visite di Stato e le occasioni ufficiali. Sebbene l'inno sia solitamente suonato e non cantato, originariamente era presente anche un testo di seguito riportato."}
{"id": "1619062", "revid": "767487", "url": "https://it.wikipedia.org/wiki?curid=1619062", "title": "Torsten G\u00fctschow", "text": "Fu nazionale tedesco orientale fino al 1990 quando \u00e8 diventato cittadino tedesco.\nCarriera.\nCentravanti nato e cresciuto in Germania Est, G\u00fctschow inizi\u00f2 la carriera nella . Si afferm\u00f2 come centravanti prolifico \u00e8 si laure\u00f2 capocannoniere nelle ultime tre stagioni del campionato tedesco orientale. Rimase nella Dinamo anche dopo la riunificazione tedesca e il conseguente approdo della compagine in Bundesliga e si conferm\u00f2 giocatore chiave nella permanenza della squadra in massima serie segnando in tutto 12 reti in 39 partite. Nel 1993 si trasfer\u00ec al conquistando subito titolo e coppa nazionale con una buona media reti, ma dopo sei mesi ritorn\u00f2 in Germania per vestire le casacche di Carl Zeiss Jena, e Chemnitzer FC. Concluse la carriera nel 1999 militando per le ultime tre stagioni nella Dinamo Dresda, tentando invano di portarla in Zweite Bundesliga.\nA livello di Nazionale, gioc\u00f2 tre partite con la andando a segno due volte.\nFu inoltre un informatore della Stasi."}
{"id": "1619064", "revid": "14691", "url": "https://it.wikipedia.org/wiki?curid=1619064", "title": "Ibo (popolo)", "text": ""}
{"id": "1619065", "revid": "309289", "url": "https://it.wikipedia.org/wiki?curid=1619065", "title": "Judoma", "text": "La Judoma () \u00e8 un fiume della Russia siberiana orientale (Territorio di Chabarovsk e Sacha-Jacuzia), affluente di destra della Maja (bacino idrografico dell'Aldan).\nNasce dal versante meridionale dei monti Suntar-Chajata dalla confluenza dei due rami sorgentiferi Nitkan e Avmja; scorre inizialmente con direzione meridionale attraversando il vasto altopiano della Judoma e della Maja, piegando successivamente verso sudovest. All'incirca a partire dell'insediamento di Ogon\u00ebk inizia a segnare il confine fra la Jacuzia e il kraj di Chabarovsk; sfocia nella Maja nei pressi di Ust'-Judoma, situata anch'essa sul confine fra queste due unit\u00e0 amministrative. I maggiori affluenti ricevuti nel suo corso sono Kjala e Gorbi (Kirbjj) da sinistra e Aka\u010dan da destra.\nIl fiume \u00e8 gelato, mediamente, da ottobre a maggio; \u00e8 navigabile per 271\u00a0km a monte della foce."}
{"id": "1619066", "revid": "80339", "url": "https://it.wikipedia.org/wiki?curid=1619066", "title": "Yudoma", "text": ""}
{"id": "1619067", "revid": "309289", "url": "https://it.wikipedia.org/wiki?curid=1619067", "title": "Majmakan", "text": "Il Majmakan () \u00e8 un fiume dell'Estremo oriente russo che scorre nell'Ajano-Majskij rajon del Territorio di Chabarovsk).\nIl fiume \u00e8 un affluente di sinistra della Maja e subaffluente dell'Aldan (bacino della Lena). Nasce nella sezione meridionale dei monti D\u017eugd\u017eur; scorre in un ambiente montano, dapprima con direzione nord-orientale, successivamente settentrionale, senza incontrare centri urbani di qualche rilievo. La lunghezza del fiume \u00e8 di 421\u00a0km, l'area del bacino \u00e8 di 18\u00a0900\u00a0km\u00b2.\nI maggiori affluenti del fiume sono: \u010cumikan, da sinistra, lungo 134\u00a0km, e il Magej, da destra, lungo 162\u00a0km. Ci sono circa 500 laghi nel bacino.Il Majmakan \u00e8 interessato dal congelamento delle acque da ottobre a maggio.\nFauna.\nIl fiume \u00e8 popolato da: taimen, luccio, pesce persico e \"Brachymystax lenox\"."}
{"id": "1619068", "revid": "80339", "url": "https://it.wikipedia.org/wiki?curid=1619068", "title": "Maymakan", "text": ""}
{"id": "1619071", "revid": "1573940", "url": "https://it.wikipedia.org/wiki?curid=1619071", "title": "Sphaerospira", "text": "Sphaerospira \u00e8 un genere di molluschi gasteropodi della famiglia Camaenidae.\nTassonomia.\nComprende le seguenti specie:"}
{"id": "1619072", "revid": "729019", "url": "https://it.wikipedia.org/wiki?curid=1619072", "title": "Rabdomioma", "text": "Per rabdomioma in campo medico, si intende un tumore benigno primitivo del cuore, ma anche di qualsiasi altro muscolo scheletrico; le loro dimensioni generalmente oscillano fra i 2 mm e i 2 cm. Esperti suggeriscono sia una malformazione cardiaca e non una neoplasia, ma tale informazione \u00e8 ancora oggetta di studio. Alla comparsa dei rabdomiomi si associa spesso la sclerosi tuberosa.\nEpidemiologia.\nColpisce prevalentemente i neonati e i bambini, fra i nascituri \u00e8 la neoplasia pi\u00f9 diffusa.\nSintomatologia.\nI sintomi e i segni clinici dipendono dalle dimensioni e dalla localizzazione del rabdomioma, aritmie quali la tachicardia sopraventricolare parossistica e quella ventricolare, arresto cardiaco con morte.\nTerapie.\nNegli infanti la neoplasia, in quasi la met\u00e0 dei casi, regredisce spontaneamente e quindi nessun trattamento \u00e8 necessario, per gli altri casi la terapia \u00e8 il trattamento chirurgico tramite resezione."}
{"id": "1619078", "revid": "767487", "url": "https://it.wikipedia.org/wiki?curid=1619078", "title": "\u0218erb\u0103u\u021bi", "text": "\u0218erb\u0103u\u021bi \u00e8 un comune della Romania di 3.273 abitanti, ubicato nel distretto di Suceava, nella regione storica della Bucovina. \n\u0218erb\u0103u\u021bi \u00e8 divenuto comune autonomo nel 2005, staccandosi dal comune di Calafinde\u0219ti."}
{"id": "1619079", "revid": "287204", "url": "https://it.wikipedia.org/wiki?curid=1619079", "title": "Serbauti", "text": ""}
{"id": "1619080", "revid": "767487", "url": "https://it.wikipedia.org/wiki?curid=1619080", "title": "Calafinde\u0219ti", "text": "Calafinde\u0219ti \u00e8 un comune della Romania di 2.835 abitanti, ubicato nel distretto di Suceava, nella regione storica della Bucovina. \nIl comune \u00e8 formato dall'unione di 3 villaggi: Boto\u0219ani\u021ba Mare, Calafinde\u0219ti, C\u0103line\u0219ti.\nNel 2005 si \u00e8 staccato da Calafinde\u015fti il villaggio di \u0218erb\u0103u\u021bi, andato a formare un comune autonomo"}
{"id": "1619081", "revid": "287204", "url": "https://it.wikipedia.org/wiki?curid=1619081", "title": "Calafindesti", "text": ""}
{"id": "1619082", "revid": "1543377", "url": "https://it.wikipedia.org/wiki?curid=1619082", "title": "Danza pirrica", "text": "La pirrica \u00e8 una danza di guerra in armi di origine greca detta anche ballo con armatura.\nStoria.\nLa danza pirrica ebbe il pi\u00f9 grande sviluppo nella citt\u00e0 di Lacedemone (Sparta), capitale della Laconia. Probabilmente derivata dai riti organizzati per celebrare le vittorie di guerra e veniva eseguita da giovani, sia come danza individuale sia in gruppo, con armi e armature e con movenze che simulavano le posizioni di attacco e di difesa, accompagnate dalla musica del flauto.\nQuesta danza aveva per\u00f2 anche lo scopo di esercitare i combattenti aumentandone l'agilit\u00e0 prima della battaglia in cui dovevano confrontarsi con il nemico. Il capo dei guerrieri era infatti anche il capo dei danzatori.\nIn seguito, la danza divenne una pantomima di imitazione del combattimento, pi\u00f9 vicina a una forma di spettacolo. Platone, nelle \"Leggi\", descrive questa danza come una mimica guerriera che rappresenta i differenti momenti del combattimento; iniziava con alcune parate eseguite sia tornando indietro lateralmente, sia indietreggiando, sia saltando, sia abbassandosi. Era eseguita sia da danzatori singoli, sia da due danzatori che si fronteggiavano l'uno all'altro, sia in gruppo numeroso. In questa forma si trattava di una danza schermata, o meglio, di una scherma organizzata coreuticamente che introduceva una nota di virile bellezza nelle feste spartane dei Dioscuri e in altre feste come le Gimnopedie e le Grandi e Piccole Panatenaiche.\nEtimologia.\nCi sono molte fonti per l'attribuzione del nome: secondo alcuni deriverebbe dal nome dell'inventore, un tale Pirrico che veniva proprio dalla citt\u00e0 di Sparta. La fonte pi\u00f9 seguita dagli storici \u00e8 tuttavia quella di Louis S\u00e9chan, che ne fa derivare il nome dall'aggettivo \u03c0\u03c5\u03c1\u03c1\u03cc\u03c2, rosso, che \u00e8 poi il colore delle tuniche dei danzatori. La pirrica sarebbe allora la \"danza rossa\", ovvero la danza dei guerrieri il cui costume \u00e8 caratterizzato - fin dalla pi\u00f9 lontana antichit\u00e0 e presso i popoli pi\u00f9 disparati - dal colore vermiglio del sangue."}
{"id": "1619083", "revid": "729019", "url": "https://it.wikipedia.org/wiki?curid=1619083", "title": "Tour della Nazionale di rugby a 15 dell'Australia 1958", "text": "Nel 1958 la nazionale australiana di rugby a 15 si rec\u00f2 in Nuova Zelanda con l'obiettivo di conquistare la Bledisloe Cup- Obiettivo fallito con una sola vittoria in 3 match e due sconfitte."}
{"id": "1619084", "revid": "1564499", "url": "https://it.wikipedia.org/wiki?curid=1619084", "title": "Tufara di Fiano", "text": "Situata a nord del comune di Nocera Inferiore la tufara di Fiano \u00e8 la storica cava di tufo grigio della citt\u00e0.\nLe estrazioni.\nI principali minerali estratti dalla cava sono la breislakite, la nocerite, la h\u00f6rnesite, la ralstonite e la fluosiderite. Sono presenti anche la microsommite, la mica, l'ematite di \"habitus\" aciculare e quella terrosa pneumatolitica, la fluorite, l'idrodolomite, la dolomite fluorifera e l'aragonite.\nStoria.\nIl tufo grigio di Nocera ha rappresentato uno dei principali materiali da costruzione di tutto l'Agro nocerino-sarnese. "}
{"id": "1619087", "revid": "767487", "url": "https://it.wikipedia.org/wiki?curid=1619087", "title": "Capu C\u00e2mpului", "text": "Capu C\u00e2mpului \u00e8 un comune della Romania di 2.447 abitanti, ubicato nel distretto di Suceava, nella regione storica della Bucovina. \nCapu C\u00e2mpului \u00e8 divenuto comune autonomo nel 2004, staccandosi dal comune di Valea Moldovei."}
{"id": "1619088", "revid": "287204", "url": "https://it.wikipedia.org/wiki?curid=1619088", "title": "Capu Campului", "text": ""}
{"id": "1619089", "revid": "14691", "url": "https://it.wikipedia.org/wiki?curid=1619089", "title": "Bamana", "text": ""}
{"id": "1619092", "revid": "118830054", "url": "https://it.wikipedia.org/wiki?curid=1619092", "title": "Citochinina", "text": "Le citochinine sono dei fitormoni vegetali sintetizzati nel meristema radicale. Tale famiglia di fitormoni comprende pi\u00f9 di 40 composti. Dal punto di vista chimico le citochinine si classificano in due categorie:\nQuelle naturali sono la zeatina (estratta dal mais), isopenteniladenina e diidrozeatina, mentre tra quelle sintetiche troviamo ad esempio la chinetina.\nTra le pi\u00f9 attive troviamo CPPU (N cloro piridil urea) e TDZ (tidiazuron) che hanno dato buoni risultati portando all'induzione di germogli avventizi in \"Vitis vinifera\" e \"Malus communis\". Esse agiscono stimolando l'accumulo o la biosintesi delle citochinine a base purinica. Inoltre sono potenti inibitori delle citochinino-ossidasi.\nSia le citochinine di tipo purinico che quelle di tipo non purinico possono essere presenti in forma attiva se sono fosforilate o in forma inattiva se sono coniugate. Possono ritrovarsi anche come componenti di alcuni tRNA. Per quanto riguarda il trasporto, esse vengono trasportate tramite xilema nei tessuti con attiva divisione cellulare (foglie e frutti giovani, apice radicale e semi in germinazione).\nEffetti delle citochinine in vivo.\nVarie azioni sulla crescita e lo sviluppo in combinazione o opposizione alle auxine a seconda dell'organo bersaglio.\nStimolo della divisione cellulare, in assenza di citochinine la metafase viene protratta in modo considerevole e inoltre regolano la sintesi delle proteine coinvolte nella formazione del fuso mitotico, inibizione dello sviluppo di radici laterali (in opposizione alle auxine); distensione dei cotiledoni (trasformazione da organi di riserva in foglie fotosintetizzanti), distensione in senso radiale delle cellule e ritardo della senescenza tissutale (stimolo dell'assunzione di nutrienti e della fotosintesi con ritardata degenerazione dei cloroplasti).\nRiassumendo:\nEffetti delle citochinine in vitro.\nFavoriscono l'embriogenesi somatica: si \u00e8 infatti visto che basse concentrazioni di citochinine () favoriscono l'embriogenesi somatica specialmente nelle latifoglie. Ci sono tuttavia elementi per dedurre che le citochinine possano inibire l'embriogenesi somatica nelle monocotiledoni.\nRegolano la formazione di callo: si ritiene infatti, che la proliferazione del callo dai tessuti di molte dicotiledoni richieda la presenza di citochinine e auxine nel mezzo di coltura.\nEsempi di impiego.\nConservazione di fiori recisi e verdure fresche."}
{"id": "1619093", "revid": "133557", "url": "https://it.wikipedia.org/wiki?curid=1619093", "title": "Bambara (disambigua)", "text": ""}
{"id": "1619094", "revid": "17204", "url": "https://it.wikipedia.org/wiki?curid=1619094", "title": "CryEngine", "text": ""}
{"id": "1619095", "revid": "1386670", "url": "https://it.wikipedia.org/wiki?curid=1619095", "title": "Quartiere Gallaratese", "text": ""}
{"id": "1619097", "revid": "729019", "url": "https://it.wikipedia.org/wiki?curid=1619097", "title": "Liposarcoma", "text": "Il liposarcoma \u00e8 la forma maligna del lipoma, \u00e8 una neoplasia del tessuto adiposo, pu\u00f2 comparire in qualunque parte del corpo. A differenza della sua forma benigna il liposarcoma compare pi\u00f9 in profondit\u00e0, al tatto figura essere duro ed elastico. Si manifestano pi\u00f9 frequentemente in addome (in sede retroperitoneale), ma si possono sviluppare anche nel collo, nel subendocardio o nel subpericardio e anche in altre parti del corpo.\nSintomatologia.\nNelle fasi iniziali pu\u00f2 essere asintomatico. Il dolore viene percepito di solito quando la lesione aumenta di volume.\nEpidemiologia.\nLa sua diffusione \u00e8 pi\u00f9 rara rispetto alla forma benigna e solitamente colpisce persone intorno alla quinta-settima decade di et\u00e0.\nEsami.\nIl primo esame di elezione per la diagnosi \u00e8 l'ecografia dove si apprezza una massa iperecogena disomogenea, con margini mal definiti e possibili lobulazioni. La risonanza magnetica, esame di secondo livello, si esegue dopo aver individuato la massa all'ecografia. Si osserva un aspetto disomogeneo, possibili tralci fibrotici e si riscontra una iperintensit\u00e0 in T1\nIn seguito la conferma viene formulata mediante esame istologico del tessuto, cio\u00e8 con una biopsia o con la biopsia escissionale. La biopsia viene fatta tramite agobiopsia, con ago tranciante, ecoguidata, e questo esame consente di porre diagnosi di certezza, e di fare un grading e una stadiazione della malattia. Nel reperto bioptico vengono spesso riscontrati lipoblasti; si tratta di cellule con un abbondante citoplasma chiaro multi-vacuolato.\nHanno un ruolo pi\u00f9 marginale nella diagnosi: la radiografia che fornisce alcuni indizi sulla diagnosi, se sono presenti eventuali calcificazioni, e la tomografia computerizzata, Nel caso di una localizzazione cardiaca si procede con: l'ecocardiografia, che evidenzia la massa intramurale nel miocardio e l'angiografia, in passato molto utilizzata per la diagnosi ora sostituito da un esame pi\u00f9 preciso, l'ecocardiografia.\nTerapie.\nIl trattamento prevede l'intervento chirurgico con escissione completa, e chemioterapia adiuvante in funzione dello stadio della malattia."}
{"id": "1619098", "revid": "599013", "url": "https://it.wikipedia.org/wiki?curid=1619098", "title": "Tour dei New Zealand M\u0101ori 1958", "text": "I New Zealand Maori, selezione rugbystica di giocatori di etnia M\u0101ori nel 1958 si imbarcarono per un tour in Australia e Nuova Zelanda"}
{"id": "1619099", "revid": "767487", "url": "https://it.wikipedia.org/wiki?curid=1619099", "title": "Valea Moldovei", "text": "Valea Moldovei (in passato \"Valea Seac\u0103\") \u00e8 un comune della Romania di 3.779 abitanti, ubicato nel distretto di Suceava, nella regione storica della Bucovina. \nIl comune \u00e8 formato dall'unione di 2 villaggi: Mironu e Valea Moldovei.\nNel 2004 si \u00e8 staccato da Valea Moldovei il villaggio di Capu C\u00e2mpului, andato a formare un comune autonomo."}
{"id": "1619100", "revid": "1745361", "url": "https://it.wikipedia.org/wiki?curid=1619100", "title": "Satana Hellstrom", "text": "Satana Hellstrom, nota come Satana la figlia del Diavolo (\"Satana The Devil's Daughter\", pronuncia \"Sat\u00e0na\"), \u00e8 un personaggio dei fumetti, creato da Roy Thomas (testi) e John Romita Sr. (disegni), pubblicato dalla Marvel Comics. Appare per la prima volta in \"Vampire Tales\" n. 2 (ottobre 1973).\n\u00c8 la sorella di Daimon Hellstrom, conosciuto anche come il figlio di Satana.\nBiografia del personaggio.\nSatana e Daimon nascono nella citt\u00e0 di Greentown, Massachusetts. Sono cresciuti dal padre per essere malvagi ma Daimon rifiuta gli insegnamenti paterni.\nLa madre di Satana, scoperta la vera natura del marito e della figlia, diviene pazza. Satana inizia a studiare la magia nera con suo padre e con il demone Dansker. All'inferno la sua anima \u00e8 legata al demone Basilisco, cos\u00ec da incrementare il suo potere.\nDa adulta Satana \u00e8 inviata sulla Terra, dove sopravvive cibandosi delle anime delle persone.\nNel suo primo viaggio sulla Terra \u00e8 attaccata da Monsignor Jimmy Cruz che evoca il demone N'Garai per distruggerla. Tuttavia, il famiglio che suo padre le aveva donato, Exiter, muore per proteggerla. Satana si vendica uccidendo Cruz e rubandogli l'anima.\nSuccessivamente, cerca di aiutare il Dottor Strange, vittima di una maledizione licantropica, con l'appoggio di Spider-Man. Costretta a liberare il demone Basilisco per trionfare nell'impresa, perder\u00e0 la vita.\nPer fortuna la sua morte non \u00e8 permanente. Il suo spirito ritorna nel reame infernale finch\u00e9 una cabala di demoni non la evoca nel corpo di una terrestre privata della sua anima. Inizia cos\u00ec il suo allenamento per la conquista del regno del padre.\nNuovamente muore, per venire, stavolta, resuscitata dal Dottor Strange e si unisce ad altre due streghe nella lotta alle forze infernali.\nDopo una breve apparizione tra le file dei commando di Nick Fury, subir\u00e0 un ritorno alle origini, come ladra di anime, stabilendo il suo domicilio in una chiesa sconsacrata.\nAttualmente fa parte dei Thunderbolts di Luke Cage.\nPoteri e abilit\u00e0.\nSatana \u00e8 un ibrido tra un demone e un uomo, inoltre, agisce come un succubo nutrendosi delle anime degli umani, e ha innate potenzialit\u00e0 magiche. Ha il potere di aumentare la propria forza in seguito all'uccisione degli innocenti con armi trattate con il proprio sangue."}
{"id": "1619101", "revid": "287204", "url": "https://it.wikipedia.org/wiki?curid=1619101", "title": "Chiesa dei Santi Simone e Giuda (Minucciano)", "text": "La chiesa dei santi Simone e Giuda \u00e8 un edificio sacro che si trova nella frazione di Castagnola a Minucciano.\nLa connotazione dell'edificio \u00e8 in stile romanico con pianta a croce; nella semplice facciata in pietra a capanna si aprono il portale e una finestra rettangolare. Sul fianco destro \u00e8 un portico e l'accesso laterale; sul retro \u00e8 il campanile a pianta quadrata.\nProbabilmente la chiesa risale al XII secolo ed \u00e8 ritenuta essere una delle novantanove chiese fatte costruire dalla Contessa Matilde di Canossa. La sua prima attestazione \u00e8 datata al 1276. \nVari sono stati i restauri, il pi\u00f9 importante dei quali \u00e8 avvenuto nel 1830 come riporta l'epigrafe incisa sopra la porta dell'ingresso principale. \nGli altari sono in marmo lavorati con fregi e intarsi e quello maggiore \u00e8 datato 1770. All'interno della chiesa \u00e8 custodito uno dei fonti battesimali pi\u00f9 belli e antichi di tutta la Garfagnana sulla cui base \u00e8 incisa la data del 1535."}
{"id": "1619102", "revid": "110157", "url": "https://it.wikipedia.org/wiki?curid=1619102", "title": "C\u00e2rlibaba", "text": "C\u00e2rlibaba (in polacco \"Kirlibaba\") \u00e8 un comune della Romania di 1.910 abitanti, ubicato nel distretto di Suceava, nella regione storica della Bucovina. \nIl comune \u00e8 formato dall'unione di 6 villaggi: C\u00e2rlibaba, C\u00e2rlibaba Nou\u0103, Iedu, \u0218esuri, \u021aib\u0103u, Valea St\u00e2nei."}
{"id": "1619103", "revid": "599013", "url": "https://it.wikipedia.org/wiki?curid=1619103", "title": "LFL", "text": ""}
{"id": "1619104", "revid": "287204", "url": "https://it.wikipedia.org/wiki?curid=1619104", "title": "Carlibaba", "text": ""}
{"id": "1619106", "revid": "62004", "url": "https://it.wikipedia.org/wiki?curid=1619106", "title": "Ruta del Sol", "text": ""}
{"id": "1619107", "revid": "2190512", "url": "https://it.wikipedia.org/wiki?curid=1619107", "title": "Battaglia di Savenay", "text": " \nLa battaglia di Savenay, fu una battaglia delle Guerre di Vandea, \u00e8 stata la battaglia decisiva della Vir\u00e9e de Galerne, che port\u00f2 all'annientamento dell'Esercito cattolico e reale, \u00e8 avvenuta il 23 dicembre 1793, a Savenay.\nSituazione prima della battaglia.\nDopo una pesante sconfitta nella Battaglia di Le Mans (12 dicembre 1793), alcune migliaia di vandeani fuggirono verso Laval, nella speranza di attraversare Loira, per tornare in Vandea. Dinanzi all'assenza di barche, il passaggio risult\u00f2 impossibile ad Ancenis.\nI vandeani costruirono allora barche e circa 4.000 persone, fra cui La Rochejaquelein e Stofflet, riuscirono ad attraversare il fiume, prima dell'arrivo delle navi repubblicane, che gli bloccarono il passaggio. Bloccati a nord della Loira, allora tentarono di trovare un'altra uscita e si diressero verso Savenay, nei pressi di Nantes.\nLa battaglia.\nLa citt\u00e0 fu presa dai vandeani nella mattina del 22 dicembre, quasi senza combattimenti, i 150 soldati repubblicani che la difendevano si diedero alla fuga e la popolazione della citt\u00e0 era stata evacuata. Alle 9, i vandeani preparano la citt\u00e0 per difendersi, i repubblicani non tardarono ad arrivare, Westermann fu il primo, alle 11, che attacc\u00f2 immediatamente ma fu respinto al termine di una breve scaramuccia. Alle 12, arrivarono Kl\u00e9ber e Marceau, accompagnati dal grosso dell'esercito repubblicano. Segu\u00ec un'altra scaramuccia per il controllo del bosco di Touchelais, situato al Nord-est di Savenay, che fin\u00ec con il vantaggio dei repubblicani.\nTuttavia furono gli ultimi combattimenti della giornata poich\u00e9 nel pomeriggio scesero la nebbia e la bruma e i repubblicani fermano i loro attacchi e mantengono la loro posizione. La notte stava calando quando i rappresentanti in missione, Pierre Prieur de La Marne, Louis Turreau, cugino del generale Louis Marie Turreau e Pierre Bourbotte arrivarono all'accampamento repubblicano e furono sorpresi nel vedere le truppe a riposo. Inoltre, nonostante la notte, esigerono l'impegno immediato in combattimento per non lasciare che i vandeani scappassero, furono immediatamente sostenuti da Westermann. Nonostante la messa in atto di un consiglio di guerra, Kl\u00e9ber rimase intransigente e dichiar\u00f2 che occorreva attendere l'alba per attaccare, Marceau era dalla sua parte e finisce per convincere Prieur de La Marne.\nAlle due del mattino, arriv\u00f2 la divisione di Tilly, Canuel comandava il lato sinistro, Kl\u00e9ber il centro-sinistro, Marceau centro-destra e Tilly il lato destro. Eccetto alcuni passaggi a sud della citt\u00e0, i vandeani erano quasi completamente circondati.\nAll'alba inizi\u00f2 la battaglia, ma con sorpresa generale, sono i vandeani e i chouan a lanciarsi all'attacco allo scopo di riprendere il bosco di Touchelais per rompere l'accerchiamento. Quest'attacco, diretto da Lyrot, ebbe successo, la prima linea di repubblicani ripieg\u00f2 lasciando indietro 2 cannoni e 40 prigionieri. Immediatamente, Kl\u00e9ber si lanci\u00f2 al contrattacco, caricando alla baionetta e costrinse i vandeani ad arretrare fino alle porte di Savenay. Al centro, Marceau, alla testa della legione dei franchi e dei cacciatori di Kastel incontr\u00f2 difficolt\u00e0 e fu rallentato dall'artiglieria vandeana.\nAnche Canuel, Tilly e Westermann passarono all'attacco e attaccarono i vandeani da ogni lato. Presto, i repubblicani entrarono in citt\u00e0 nonostante la resistenza dei pezzi di artiglieria di Marigny. In citt\u00e0 c'era grande confusione, il combattimento passo casa per casa, e anche molte donne vandeane parteciparono a questi combattimenti. L'artiglieria vandeana in seguito ripiega dinanzi alla chiesa e riusc\u00ec a tenere il posto per qualche momento. Fleuriot tent\u00f2 allora un ultimo contrattacco, caric\u00f2 alla testa di un gruppo di 200-300 cavalieri, comandati da Georges Cadoudal e nel quale si trovava anche Pierre-Mathurin Mercier la Vend\u00e9e, come pure di alcune fanti. Attaccarono e bucarono le linee della divisione di Tilly, cercarono in seguito di prendere alle spalle le linee repubblicane ma le riserve intervennero e costrinsero i cavalieri a battere in ritirata.\nMa durante questo tempo, sul posto della chiesa, i repubblicani presero la batteria vandeana. Ormai in fuga, i vandeani uscirono dalla citt\u00e0 e si ricongiunsero ad ovest della stessa, furono inseguiti dai repubblicani. I vandeani presero allora i loro ultimi due cannoni che Marigny aveva conservato come riserva e tent\u00f2 di coprire la fuga dei feriti e delle donne e i bambini. Durante quest'ultima opposizione, Lyrot fu ucciso. Marigny ripieg\u00f2 nuovamente sul bosco della Corona bianca, con i suoi due cannoni e ci\u00f2 che restava dei suoi uomini, egli terr\u00e0 la sua posizione per un'ora, quindi si disperder\u00e0 con i suoi uomini nelle paludi, riuscendo a sfuggire ai repubblicani.\nPi\u00f9 lontano, a nord-ovest della citt\u00e0, un gruppo di 600 vandeani resisteva a Butte des Vignes, ripieg\u00f2 poco dopo verso il bosco della Corona bianca, ma fu circondato dal reggimento di Armagnac e vennero tutti massacrati.\nSavenay venne controllata casa per casa, raccolsero centinaia di feriti, donne e bambini che vennero sloggiati delle case in cui si erano nascosti e chiusi nella chiesa in attesa di giudizio. Alle 14, la battaglia era terminata.\nIl massacro.\nDopo la battaglia, mentre il generale Kl\u00e9ber occup\u00f2 Nantes con il grosso delle truppe repubblicane dove andarono a festeggiare la vittoria, la cavalleria repubblicana comandata da Marceau e Westermann si lanci\u00f2 all'inseguimento dei vandeani, perquisendo i villaggi vicini e le campagne dei dintorni, uccisero quelli che andavano trovando.\nIl generale di brigata Alexis Antoine Charlery attacc\u00f2 una posizione tenuta da una banda di 500 vandeani ma non riusc\u00ec a sconfiggerli, allora propose loro la resa in cambio dell'autorizzazione a rientrare nel loro accampamento; la proposta fu accettata e firmata. I prigionieri furono in seguito inviati a Nantes per fare ratificare l'accordo da parte di un rappresentante in missione, ma quest'ultimo rifiut\u00f2, fece fucilare i prigionieri repubblicani rilasciati e arrest\u00f2 il generale Charlery. Quest'ultimo sar\u00e0 finalmente liberato alcuni tempi dopo, ma offeso, si dimetter\u00e0.\nIl generale Kl\u00e9ber, scriver\u00e0, nelle sue memorie: \"... ogni colonna prende una direzione diversa nell'inseguimento dei ribelli. La carneficina diventa orribile. Si vedono ovunque soltanto pile di cadaveri. Una grande parte di questi verr\u00e0 annegata nella palude di Montoir, il resto rifugiato nei boschi presto sar\u00e0 scoperto, ucciso o fatto prigioniero... Si inviano allora pattuglie di fanteria o di cavalleria in tutti i villaggi dei dintorni... migliaia di prigionieri di qualsiasi et\u00e0 e di qualsiasi sesso sono successivamente fermati e condotti nelle retrovie. I rappresentanti del popolo li fecero giudicare da tribunali rivoluzionari, e la Francia, l'Europa intera, conosce tutte le atrocit\u00e0 che hanno compiuto su questi poveracci. La mia penna si rifiuta di descriverle...\"\nFu la Commissione Bignon, arrivata in quei giorni, che fu incaricata di giudicare i prigionieri. La commissione lavor\u00f2 durante le tre ore successive alla battaglia ed ordin\u00f2 l'esecuzione di tutti i combattenti vandeani prigionieri. Le esecuzioni cominciarono la sera stessa della battaglia e si svolsero per tutti gli otto giorni successivi ma il numero di persone giustiziate resta sconosciuto. Secondo le statistiche ufficiali il numero di persone uccise \u00e8 di 662, ma subito emersero delle perplessit\u00e0 in quanto le cifre riguardavano le persone uccise nei primi 3 giorni. Il rappresentante in missione Benaben scrisse cos\u00ec sul generale Carpantier, il 26 dicembre: Avevo scritto, che aveva fucilato pi\u00f9 di 1.200 briganti, ma con le informazioni che ho appreso e non posso avere dubbi, mi sembra che ne ha fucilati pi\u00f9 di 2 000\". Da parte sua, il generale Fran\u00e7ois Carpantier si vantava di avere fatto fucilare 1.500 persone.\nQuanto alle donne ed ai bambini, che erano circa 1679, furono inviati nelle prigioni di Nantes. Alcuni ufficiali repubblicani come Kl\u00e9ber e Savary intervennero contro Jean-Baptiste Carrier, chiedendogli di salvarli. Ma Carrier non gli dar\u00e0 ascolto, e al loro arrivo a Nantes, tutte le donne e tutti i bambini furono fucilati o annegati in massa.\nAltri massacri si svolsero nelle campagne, Westermann e i suoi Ussari della morte fucilarono 500-700 prigionieri, uomini, donne e bambini nel bosco di Sem, vicino a Prinquiau; il generale Westermann per le atrocit\u00e0 commesse venne chiamato \"il macellaio della Vandea\".\nTuttavia, alcuni vandeani ebbero la possibilit\u00e0 di salvarsi e riuscirono a nascondersi o a fuggire con l'aiuto dalla popolazione locale. Jean Legland, dichiar\u00f2 nel 1834, che aveva fatto attraversare la Loira a 1.258 fuggitivi nei giorni che seguirono la battaglia di Savenay."}
{"id": "1619109", "revid": "741864", "url": "https://it.wikipedia.org/wiki?curid=1619109", "title": "Quod Anniversarius", "text": "Quod Anniversarius \u00e8 un'enciclica di papa Leone XIII, datata 1\u00ba aprile 1888, scritta per istituire una speciale domenica di espiazione: \"\u00ab Vogliamo che l'ultima domenica del mese di settembre prossimo venturo sia giorno di amplissima espiazione nel quale da Noi, e allo stesso modo da tutti i Nostri Fratelli Patriarchi, Arcivescovi, Vescovi ed altri Prelati aventi Diocesi, nelle Chiese Patriarcali, Metropolitane e Cattedrali di ciascuno, si celebri una Messa particolare per i trapassati, con la maggiore solennit\u00e0 possibile e con quel rito che nel messale \u00e8 indicato \u201cper la Commemorazione di tutti i fedeli defunti\u201d \u00bb\"."}
{"id": "1619110", "revid": "1543377", "url": "https://it.wikipedia.org/wiki?curid=1619110", "title": "UniCredit Family Financing", "text": "UniCredit Family Financing \u00e8 stata un istituto di credito italiano.\nStoria.\nNell'ottobre 2001 nasce \"Adalya Banca Immobiliare\", grazie ad una partnership tra Credito Italiano (89.4%) e Tecnocasa (10.6%) volta a creare una societ\u00e0 specializzata nell'erogazione di mutui ipotecari immobiliari alla clientela di Tecnocasa.\nLa compagnia immobiliare si impegnava a non proporre mutui tramite altre societ\u00e0 da essa controllate o collegate ma solamente per mezzo di Adalya. Quest'ultima, a sua volta, prometteva di non distribuire i prodotti presso altri canali, senza l'autorizzazione di Tecnocasa.\nNel Luglio 2003 ha acquisito la denominazione \"UniCredit Banca per la Casa\", a seguito della riorganizzazione di Unicredit (Progetto S3), inquadrata presso la Divisione Retail.\nNel dicembre dello stesso anno ha acquistato Abbey National Bank of Italy, la filiale italiana del gruppo inglese Abbey National. Per 65.5 milioni di euro, ne rileva 15 sportelli sul territorio nazionale con i 65 promotori, 3.9 miliardi di euro di erogato e 48.000 clienti che danno vita ad un fatturato di 310 milioni di euro.\nIn questo modo arriva a detenere un portafoglio mutui di 7.4 mld euro con oltre 100.000 clienti.\nNel maggio 2005 ha cambiato nome in Banca per la Casa S.p.A..\nDa Febbraio 2008 la societ\u00e0 \u00e8 diventata l'unica banca produttrice di mutui per l'intero Gruppo UniCredit, e ha per questo ripreso il vecchio nome di UniCredit Banca per la Casa, cambiando per\u00f2 il logo che \u00e8 ora pi\u00f9 in linea con il formato Unicredit.\nNel 2009 la societ\u00e0 viene fusa per incorporazione in UniCredit Consumer Financing Bank (ex Clarima) specializzata nel credito al consumo (carte e prestiti), assorbendo anche le attivit\u00e0 svolte da Fineco in questo ramo, diventando cos\u00ec la banca del gruppo specializzata nella creazione ed erogazione di tutti i prodotti di finanziamente per il mercato retail: carte, prestiti e mutui.\nLa ragione sociale della nuova societ\u00e0 \u00e8 UniCredit Family Financing Bank S.p.A..\nL'acronimo utilizzato anche in alcune comunicazioni \u00e8 UCFin.\nDa novembre 2010 viene integrata in Unicredit S.p.A..\nModello distributivo.\nDopo un primo periodo in cui i prodotti di Adalya erano esclusivamente collocati dalla rete di promotori Tecnocasa (\"Kiron\"), dal 2003 la distribuzione \u00e8 avvenuta tramite le banche del gruppo (Unicredit Banca, Unicredit Banca di Roma, Banco di Sicilia), il network dei 150 promotori, oltre che partner, concessionari auto, mediatori creditizi, assicuratori, banche e societ\u00e0 d'intermediazione mobiliare, societ\u00e0 operanti nei servizi automotive, viaggi e turismo, grande distribuzione, oltre che Internet e telefono.\nUniCredit Family Financing Bank era presente anche all'estero, in Germania, Bulgaria, Romania, Polonia e Russia."}
{"id": "1619112", "revid": "1442080", "url": "https://it.wikipedia.org/wiki?curid=1619112", "title": "Tetractinomorpha", "text": "Le spugne tetractinomorfi (Tetractinomorpha) sono una sottoclasse delle Demospongiae. In realt\u00e0 si \u00e8 visto che si trattava di un raggruppamento parafiletico e pertanto oggi il valore tassonomico di questo raggruppamento non viene pi\u00f9 riconosciuto."}
{"id": "1619116", "revid": "29244", "url": "https://it.wikipedia.org/wiki?curid=1619116", "title": "Tetractinomorfi", "text": ""}
{"id": "1619120", "revid": "287204", "url": "https://it.wikipedia.org/wiki?curid=1619120", "title": "Spirastrellidae", "text": "Spirastrellidae \u00e8 una famiglia di Demospongiae.\nTassonomia.\nComprende i seguenti generi:"}
{"id": "1619121", "revid": "729019", "url": "https://it.wikipedia.org/wiki?curid=1619121", "title": "Nocerite", "text": "La nocerite \u00e8 un minerale, considerato fluoborato di magnesio.\nAbito cristallino.\nLa composizione chimica \u00e8 la seguente: Mg3BO3(F,OH)3 - Sistema esagonale.\nOrigine e giacitura.\nScoperta nel 1881 dal geologo Arcangelo Scacchi, si rinviene nella tufara di Fiano a Nocera Inferiore."}
{"id": "1619124", "revid": "729019", "url": "https://it.wikipedia.org/wiki?curid=1619124", "title": "Tour della Nazionale di rugby a 15 della Francia 1960", "text": "Il Tour della Nazionale di rugby a 15 della Francia 1960 fu una serie di incontri che la nazionale francese di rugby union disput\u00f2 nel luglio-agosto del 1960"}
{"id": "1619128", "revid": "599013", "url": "https://it.wikipedia.org/wiki?curid=1619128", "title": "Centro Ricerche Fiat", "text": "Il Centro Ricerche Fiat, spesso abbreviato in CRF, \u00e8 un centro di ricerca applicata dell'industria automobilistica, fondato nel 1978 come polo di riferimento per l'innovazione nelle aziende del gruppo Fiat. Si trova a Orbassano, a pochi chilometri da Torino, ed ha sedi distaccate a Trento, Valenzano (BA) e Foggia. Controlla inoltre il CRP (Centro Ricerche Plastoptica) ad Amaro in provincia di Udine.\nIl Centro ha partecipato in 542 progetti europei e registrato pi\u00f9 di 2800 brevetti, fra cui quelli dei sistemi Unijet e Multijet di iniezione diretta per motori a gasolio, che nel 2002 gli hanno valso l\"'Economist Innovation Award\". I dipendenti sono 865, con una predominanza di laureati in discipline tecnico-scientifiche (dati aggiornati ad ottobre 2009). Insieme con il Politecnico, l'Universit\u00e0, il Telecom Italia Lab e l'Istituto nazionale di ricerca metrologica, rappresenta uno dei pi\u00f9 importanti centri di ricerca dell'area torinese.\nAttivit\u00e0.\nIl CRF si compone di tre divisioni:\nBench\u00e9 l'attivit\u00e0 del Centro sia rivolta all'industria automobilistica, un certo numero di innovazioni ha avuto ricadute anche in campi correlati, principalmente quello metalmeccanico. Alcuni progetti secondari sono stati espressamente rivolti a temi non direttamente collegati con il settore automotive, quali la produzione di energia elettrica da fonti alternative (\"ECO-MENSA\") e la logistica industriale (\"Logicost\"). \nFra le recenti innovazioni sviluppate dal Centro e attualmente implementate sui veicoli di serie vi sono il Multiair, un metodo di attuazione elettroidraulica delle valvole che permette di variarne i tempi di apertura e chiusura, un sistema di cambio dual clutch e Blue&amp;Me, una piattaforma di infotainment.\nAltre tecnologie sono attualmente state applicate solo a versioni prototipali di veicoli di serie, ad esempio un sistema drive by wire (senza connessioni meccaniche fra volante e ruote) per automobili e il motore a celle combustibili montato sulla Panda Hydrogen.\nStoria.\nIl Centro \u00e8 stato fondato il 7 dicembre 1978 (altre fonti riportano per\u00f2 il 1976) come societ\u00e0 per azioni, cambiando poi forma societaria nell'attuale societ\u00e0 consortile per azioni (S.C.p.A.) nel 1985.\nFra i primi prodotti sviluppati vi furono la Fiat X1/23, una concept car dotata di motore elettrico, e il TOTEM, un cogeneratore alimentato a gas o a biogas in grado di fornire 15\u00a0kW di energia elettrica e 33.500 kCal/h. Mentre quest'ultimo progetto non ebbe seguito, la produzione di veicoli sperimentali continu\u00f2 nei decenni successivi con modelli quali la X1/75 (1986), la ZIC (1993), la Ecobasic (1999), la Lancia Nea (2005) e la recente Phylla (2008).\nFra i temi di ricerca pi\u00f9 ricorrenti nella storia del CRF vi sono lo studio di veicoli funzionanti con energie alternative e il miglioramento delle tecniche di alimentazione dei motori diesel. Per quanto concerne il primo campo, oltre alle gi\u00e0 citate auto elettriche X1/23, ZIC e Phylla, quest'ultima parzialmente alimentata da celle fotovoltaiche, si possono ricordare le varie vetture prototipali a metano, fra cui la Fiat Croma del 1993, e quelle a idrogeno, come la H2Elettra, la Fiat Seicento Elettra H2 Fuel Cell (2001), la Panda Hydrogen (2006) e la HYperpanda (2007), funzionante con una miscela di metano e idrogeno.\nRiguardo allo sviluppo dei motori diesel, una prima importante innovazione fu la realizzazione per la X1/75, nel 1986, di un propulsore diesel a iniezione diretta destinato ad essere poi installato sulla Fiat Croma TDI, la prima automobile di serie al mondo a possedere questo tipo di tecnologia. Nello stesso anno cominci\u00f2 la ricerca sull'Unijet, un metodo di alimentazione dotato di un \"condotto condiviso\" (common rail) ad alta pressione per il gasolio. Il primo prototipo del sistema fu realizzato nel 1991, ma tre anni dopo i brevetti sulla tecnologia furono venduti a Bosch, che ne complet\u00f2 l'industrializzazione. Questa cessione \u00e8 considerata, in retrospettiva, un errore strategico da parte di Fiat.\nAlcuni anni pi\u00f9 tardi, il CRF cre\u00f2 il Multijet, un'evoluzione dell'Unijet che permette di effettuare pi\u00f9 iniezioni di carburante durante ogni ciclo del motore. Il sistema fu presentato al pubblico nel 1999 con la Ecobasic. Nel 2009 fu presentato il Multijet II, che permette di effettuare un maggior numero di iniezioni per ciclo. Attualmente \u00e8 allo studio la possibilit\u00e0 di estendere sui motori diesel la tecnologia Multiair.\nFra il 2000 e il 2005 il CRF apr\u00ec varie sedi secondarie: quelle attualmente operative (Valenzano, Trento e Foggia) pi\u00f9 altre a Catania e Pomigliano d'Arco, poi trasferite ad Elasis. Nel 2002 il Centro raggiunse il massimo storico di dipendenti (963), valore leggermente ridotto negli anni successivi."}
{"id": "1619129", "revid": "1442080", "url": "https://it.wikipedia.org/wiki?curid=1619129", "title": "CONCACAF Champions' Cup 2007", "text": "La CONCACAF Champions' Cup 2007 \u00e8 stata la quarantaseiesima edizione della massima competizione calcistica centro-nord americana.\nLa vincitrice di questa manifestazione si qualificher\u00e0 alla Coppa del mondo per club FIFA 2007, mentre la finalista sar\u00e0 invitata dalla CONMEBOL a partecipare alla Coppa Sudamericana 2007.\nSquadre qualificate.\nLe otto squadre qualificate, si affronteranno in quarti di finale (da marzo 2008), semifinali e finale. Tutti i turni si giocheranno in gare doppie (andata e ritorno).\nQuarti di finale.\nPartite di andata: 21-21 febbraio 2007. Ritorno: 28 febbraio - 1\u00ba marzo 2008.\nSemifinali.\nPartite di andata: 15 marzo 2007. Ritorno: 3-5 aprile 2007.\nFinale a/r.\nGara di andata: 18 aprile 2007. Gara di ritorno 27 aprile 2007."}
{"id": "1619132", "revid": "247222", "url": "https://it.wikipedia.org/wiki?curid=1619132", "title": "Biography - The Greatest Hits", "text": "Biography \u00e8 una raccolta di successi della cantante britannica pop/soul Lisa Stansfield, uscita nel febbraio 2003. Comprende le sue uniche due \"numero uno\" britanniche, la hit solista \"All Around the World\" del 1989, e la collaborazione con i Queen &amp; George Michael nel brano \"These Are the Days of Our Lives\", eseguito \"live\" nel tributo allo scomparso Freddie Mercury, tenutosi a Wembley nel 1992.\nLa compilation contiene anche altri successi della \u00abdiva di Rochdale\u00bb, come viene scherzosamente definita dai suoi compatrioti, tra cui il classico \"All Woman\" (Numero 1 nella classifica R&amp;B USA), \"This Is the Right Time\", il suo primo vero singolo da solista, e \"People Hold On\", quello che l'ha effettivamente lanciata (originariamente realizzata con il duo di produttori dance/house Coldcut).\nSono inoltre presenti due brani estratti da colonne sonore: \"In All the Right Places\", dal film \"Proposta indecente\", e \"Someday (I'm Coming Back)\", da \"Guardia del corpo\". Quest'ultima compare solo in questa raccolta e nel disco della colonna sonora originale \"\".\nLa raccolta ripropone in totale 17 tracce, quasi tutte entrate nella classifica britannica dei singoli, in perfetto equilibrio tra soul, r'n'b, dance, pop e disco, con tre cover di brani di altri artisti e ampio spazio al sottogenere della ballad, di cui \"All Woman\" \u00e8 senza dubbio l'esempio pi\u00f9 celebre. I suoi pi\u00f9 grandi successi in Italia sono stati \"Change\" (Numero 2), \"All Around the World\" (Numero 3) e \"The Real Thing\" (Numero 4), tutti contenuti in questo suo primo \"greatest hits\".\nVoci correlate.\nI primi 5 album di studio di Lisa Stansfield, pubblicati dall'etichetta BMG/Arista, tra 1989 e 2001, sono stati tutti ristampati nel 2003, sia separatamente, in edizioni rimasterizzate e in digipack, che congiuntamente, in un cofanetto deluxe di 5-CD, in edizione limitata. Sotto seguono tutti i link a questi e agli altri album che comprendono le 17 tracce incluse su Biography - The Greatest Hits:"}
{"id": "1619139", "revid": "110157", "url": "https://it.wikipedia.org/wiki?curid=1619139", "title": "Chiesa di Santa Maria Antica", "text": "La chiesa di Santa Maria Antica \u00e8 un luogo di culto cattolico che sorge nel cuore del centro storico di Verona, su un angolo di piazza dei Signori, per secoli centro politico della citt\u00e0, e non distante da piazza delle Erbe; fa parte della diocesi di Verona.\nStoria.\nL'edificio venne edificato per svolgere la funzione di luogo di preghiera di un monastero femminile, fondato tra il 744 e il 745 da due sorelle di origine germanica, Auctonda e Natalia, e adiacente alla \"Curtis Regia\" del Regno longobardo. Di questo primo edificio non si conosce molto, tuttavia sono sopravvissuti una porzione di ciborio reimpiegato nella muratura e un lacerto di pavimento musivo in tessere bianche e nere. Un paio di secoli dopo, nel 929, il pontefice papa Giovanni X affid\u00f2 all'abbazia di Santa Maria in Organo la giurisdizione sulla chiesetta, gi\u00e0 conosciuta con la denominazione di \"Antiqua\"; fu cos\u00ec che nel 1024 Inghelperto, abate di Santa Maria in Organo, insedi\u00f2 a Santa Maria Antica quindici chierici da lui dipendenti, ufficializzando la fine del monastero femminile.\nNel XII secolo venne ricostruita in stile romanico a seguito del catastrofico terremoto del 1117, che devast\u00f2 Verona e danneggi\u00f2 irrimediabilmente la chiesa longobarda. I lavori di ricostruzione furono piuttosto rapidi e si conclusero due o tre decenni prima della consacrazione, avvenuta l'11 novembre 1185 a opera del patriarca di Aquileia Gotifredo.\nAttorno alla chiesa nel tempo crebbe un'area cimiteriale piuttosto vasta, nata successivamente alla fondazione della chiesa ma attiva in particolare nell'XI secolo, tanto che durante scavi archeologici moderni vennero alla luce una cinquantina di sepolture; questo cimitero si svilupp\u00f2 nell'area di pertinenza del monastero, prima adibita a orti e colture. Dall'XI secolo fino alla met\u00e0 del XIV, questo spazio aperto di propriet\u00e0 di Santa Maria Antica and\u00f2 per\u00f2 sempre pi\u00f9 a restringersi e la zona attorno a trasformarsi, in particolare durante la signoria scaligera, durante la quale fu costruito l'adiacente palazzo di Cansignorio. Fu cos\u00ec che nel XIII e il XIV secolo la chiesetta venne adibita proprio dagli Scaligeri a cappella di famiglia, cui segu\u00ec la realizzazione di un sepolcro monumentale, le cosiddette arche scaligere: in queste trovarono posto i sarcofagi di Mastino I della Scala, Alberto I, Bartolomeo I, Cangrande II, Bartolomeo II (questa forse di Bailardo Nogarola) e quelle monumentali di Mastino II e Cansignorio, tutte perfettamente conservate. Il sarcofago di Cangrande I della Scala, il pi\u00f9 famoso dei signori veronesi, venne invece posta a coronamento del portale d'ingresso laterale alla chiesa.\nNella prima parte del XVII secolo l'interno della chiesetta venne rinnovato in forme barocche, tuttavia un restauro avvenuto tra il 1887 e il 1908 previde di ripristinare l'aspetto romanico precedente tramite l'eliminazione delle superfetazioni seicentesche: i lavori furono seguiti dall'abate Angelo Gottardi e oltre alla demolizione di stucchi e intonaci, attribuiti al 1630 da una data iscritta, comport\u00f2 la ricostruzione dell'interno seguendo le tracce rinvenute, anche se tuttavia alcune interpretazioni di queste potrebbero essere state arbitrarie e non corrette, tanto che il restauro fu molto contrastato.\nDescrizione.\nLa chiesa \u00e8 racchiusa tra diversi edifici per cui la facciata romanica, a capanna, con portale centrale e monofore strombate ai lati, \u00e8 poco visibile. Pi\u00f9 esposta \u00e8 invece la fiancata settentrionale, che come la facciata e il campanile ha il caratteristico paramento murario delle architetture romaniche veronesi, in corsi alternati di conci di tufo e mattoni di laterizio. Il prospetto laterale, inoltre, \u00e8 scandito in due ordini sovrapposti corrispondenti alla suddivisione interna in navate laterali minori e navata centrale maggiore, entrambi coronati da una cornice sottogronda in pietra; lungo l'ordine inferiore si aprono alcune monofore a feritoia strombate e il portale d'ingresso laterale, sovrastato dalla monumentale arca di Cangrande I della Scala. Il sarcofago del signore veronese \u00e8 situato entro un arco trilobato e la sua copertura \u00e8 sovrastata da una statua equestre del principe, opera attribuita a Giovanni di Rigino e ritenuta capolavoro del XIV secolo. Il campanile, a pianta quadrata, \u00e8 impostato sull'abside maggiore e chiuso in alto da una cella campanaria con bifore divise da colonnine caratterizzate da capitelli trapezoidali sormontati da abachi; la cella \u00e8 a sua volta sormontata dalla copertura conica in cotto e quattro pinnacoli agli angoli.\nL'edificio presenta una pianta di tipo basilicale a tre navate, separate da due file di cinque colonne caratterizzate da capitelli di varie forme, che si ripetono appaiati: privi di decorazioni animali o vegetali, sono come grandi cubi rastremati verso il basso e sormontati da una specie di pulvino. Le tre navate si concludono con un'ultima campata rialzata di due gradini e protetta da una balaustra, ognuna della quali terminante con un'abside semicircolare di cui quella centrale di maggiori dimensioni. La navata centrale \u00e8 coperta da tre ampie volte a crociera costolonate, le navate laterali da volte a crociera ritmate da archeggiature a sesto ribassato, mentre le tre absidi sono coperte da semi-calotte sferiche.\nLo spazio interno \u00e8 particolarmente suggestivo grazie all'espressivit\u00e0 della trama muraria romanica e alla debolezza della luce naturale che filtra dalle strette feritoie che si aprono lungo i fianchi delle navate minori. Tra le opere d'arte presenti si cita la pala dell'altare maggiore raffigurante la \"Presentazione di Ges\u00f9 al tempio\", attribuita ad Antonio Giarola."}
{"id": "1619147", "revid": "729019", "url": "https://it.wikipedia.org/wiki?curid=1619147", "title": "Lateran University Press", "text": "Lateran University Press \u00e8 una casa editrice vaticana.\nLa Pontificia Universit\u00e0 Lateranense (detta \"l'Universit\u00e0 del Papa\") fin dal 1928 aveva pubblicato testi e riviste che avevano tematiche inerenti alle facolt\u00e0 che in essa si trovavano, ma senza avere fondato una vera e propria casa editrice.\nIl 6 novembre 2001, durante il \"Dies Academicus\" (solenne celebrazione di apertura dell'anno accademico), l'allora Vescovo Rettore S.E. Mons. Angelo Scola ha inaugurato ufficialmente la casa editrice Lateran University Press, con sede nella stessa Universit\u00e0, nello Stato di Citt\u00e0 del Vaticano, e il suo successore l'allora rettore arcivescovo Rino Fisichella ha continuato la sua opera dando un notevole impulso alle pubblicazioni. L'attuale direttore della \"Lateran University Press\" \u00e8 il dott. Marco Cardinali."}
{"id": "1619148", "revid": "177966", "url": "https://it.wikipedia.org/wiki?curid=1619148", "title": "Chiesa di S. Maria Antica", "text": ""}
{"id": "1619149", "revid": "1226", "url": "https://it.wikipedia.org/wiki?curid=1619149", "title": "Il gobbo di Notre-Dame", "text": ""}
{"id": "1619151", "revid": "889336", "url": "https://it.wikipedia.org/wiki?curid=1619151", "title": "International Finance Centre", "text": "L'International Finance Centre (in forma abbreviata IFC) \u00e8 un complesso integrato allo sviluppo commerciale sul lungomare di Hong Kong. L'edificio principale \u00e8 il 2IFC, ed \u00e8 il secondo grattacielo pi\u00f9 alto di Hong Kong con un'altezza di 412 metri."}
{"id": "1619152", "revid": "287204", "url": "https://it.wikipedia.org/wiki?curid=1619152", "title": "William Hillcourt", "text": "Era conosciuto anche con i soprannomi di \"Green Bar Bill\" (\"Bill dalla barretta verde\", distintivo del caposquadriglia, che apponeva sotto la sua firma) e \"Scoutmaster to the World\" (\"mastroscout\", caporeparto\"(I) del mondo).\nNato in Danimarca col nome di Vilhelm Hans Bjerregaard Jensen, si trasfer\u00ec da giovane negli USA. \u00c8 stato un influente capo dei Boy Scouts of America durante gran parte del ventesimo secolo e autore del testo ufficiale di questa associazione: \"Boy Scout Handbook\" (\"Manuale dei boyscout\")."}
{"id": "1619153", "revid": "287204", "url": "https://it.wikipedia.org/wiki?curid=1619153", "title": "Missaggio audio", "text": ""}
{"id": "1619159", "revid": "115611045", "url": "https://it.wikipedia.org/wiki?curid=1619159", "title": "Arte Debole", "text": "L'Arte Debole (\"weak art\") \u00e8 un movimento artistico nato nel 1986 in Italia dall'incontro fra artisti di area torinese e milanese.\nIl nucleo originario del movimento \u00e8 da ricercare nel \u2018'\u2019Gruppo di Ricerca Materialista'\u2019' (G.R.M.), fondato verso la fine degli anni settanta a Torino da GianCarlo Pagliasso, Renato Ghiazza e Silvana Saini. Ai tre, che si muovono all'inizio in ambito teatrale e performativo, si aggiungono i pittori Renato Alpegiani e Luigi Antinucci e i designers Bruno Ester, Denys Santachiara e Luca Scacchetti.\nIl gruppo, caratterizzato da un'eterogeneit\u00e0 formale piuttosto spiccata, termina la sua attivit\u00e0 collettiva nei primi anni novanta; tuttavia continuano le esperienze dei singoli artisti, cos\u00ec come l'attivit\u00e0 teorica (soprattutto per mano di GianCarlo Pagliasso).\nLa poetica dell'Arte Debole.\nIl nome del movimento, utilizzato per la prima volta dal critico Flavio Caroli, rimanda esplicitamente alle tesi del filosofo Gianni Vattimo, teorico del pensiero debole. La poetica dell'Arte Debole, espressa da Gian Carlo Pagliasso nella sua raccolta di saggi D\u00e9j\u00e0 Chimera, parte infatti dalla constatazione dell'indebolimento delle categorie ontologiche ed etiche dell'uomo postmoderno: il depotenziamento del reale, ossia il venir meno delle certezze conoscitive dell'uomo, non pu\u00f2 che portare ad un cambio di prospettiva, anche nel campo dell'arte.\nQuesto venir meno del referente nel tradizionale rapporto fra soggetto e natura comporta un utilizzo del chiasmo, inteso come alternanza di vuoti e pieni (come nell'opera di Ghiazza), e dell'ossimoro, reso con l'utilizzo di materiali stridenti (tipico dello stile di GianCarlo Pagliasso). L'arte, privata della sua componente reale e sostanziale si fa dunque puro ornamento:"}
{"id": "1619165", "revid": "889336", "url": "https://it.wikipedia.org/wiki?curid=1619165", "title": "Central Plaza", "text": "Il Central Plaza (in cinese tradizionale: \u4e2d\u73af\u5e7f\u573a) \u00e8 il terzo grattacielo pi\u00f9 alto di Hong Kong. L'edificio \u00e8 situato a 18 Harbour Road, Wan Chai sulla Hong Kong Island."}
{"id": "1619175", "revid": "78273", "url": "https://it.wikipedia.org/wiki?curid=1619175", "title": "2 IFC", "text": ""}
{"id": "1619176", "revid": "125705359", "url": "https://it.wikipedia.org/wiki?curid=1619176", "title": "Carlo Brighi", "text": "Conosciuto come \"Zacl\u00e9n\", \u00e8 considerato il capostipite del genere musicale popolare che prese il nome di liscio romagnolo.\nBiografia.\nNato in una famiglia contadina nella frazione Fiumicino di Savignano sul Rubicone, era chiamato \"E' Zacl\u00e9n\" o \"Zacl\u00f2in\", cio\u00e8 anatroccolo forse per la sua andatura dinoccolata o pi\u00f9 probabilmente per la sua passione per la caccia alle anatre. La passione del padre, violinista, influenza Carlo, che inizi\u00f2 a studiare il violino da autodidatta. Giunto all'adolescenza, riusc\u00ec a convincere il padre a proseguire gli studi.\nNel suo periodo di formazione Brighi ebbe, a quanto se ne sa, tre maestri. Il primo fu Ferdinando Pedretti, clarinettista, poi Dionisio Abbati, direttore della banda cittadina di Savignano sul Rubicone, e Antonio Righi, insegnante di violino a Cesena. Non \u00e8 noto se Brighi abbia seguito regolari corsi oppure si sia avvalso dell'aiuto dei tre insegnanti per periodi limitati.\nLa sua bravura lo port\u00f2 a suonare nei teatri dell'opera. Si spos\u00f2 con Celestina Gozzi; la coppia ebbe due maschi (Emilio, Attilio) e tre femmine (Ida, Angelina, Luisa). Negli anni tra il 1870 e il 1890 non era infrequente, in Romagna, che lo stesso musicista suonasse sia nei teatri (musica colta) che nelle sale da ballo (musica d'intrattenimento).\nBrighi non sfugg\u00ec alla regola: nelle stagioni 1883-1884 e 1889-90 fu impegnato, tra i primi violini, nell'orchestra del Teatro Comunale di Cesena. Durante la sua attivit\u00e0 nei teatri d'opera, Brighi fece parte delle orchestre dirette da Guglielmo Zuelli, Giovanni Bolzoni e Arturo Toscanini\nDopo il 1890 non appaiono pi\u00f9 notizie di un suo impegno nella musica colta.\nBrighi, infatti, si dedic\u00f2 completamente al nuovo genere: la musica da ballo. Mise in piedi un'orchestra tutta sua e inizi\u00f2 a girare tutta la Romagna suonando valzer, polche e mazurche. I luoghi in cui si esibiva erano molteplici: i teatri (si ballava nella platea, togliendo le poltrone), i circoli cittadini, i palazzi signorili (dove la sala grande veniva adibita a sala da ballo) e nei caff\u00e8-concerto.\nLa formazione-tipo di Brighi era costituita da tre violini, un clarinetto in Do e un contrabbasso.\nAgli inizi del Novecento, Brighi introdusse la chitarra, che prese il posto del terzo violino.\nNon si conoscono i nomi dei componenti delle prime formazioni di Carlo Brighi. \u00c8 probabile, comunque, che l'orchestra non avesse una composizione stabile, ma che si formasse a seconda del locale, includendo anche musicisti della citt\u00e0 in cui di volta in volta si esibiva. Ai primi del Novecento l'orchestrina, diretta da Carlo Brighi al primo violino, era composta dal figlio Emilio al secondo violino, da Lugaresi di Villalta al clarinetto, dal figlio di quest'ultimo al contrabbasso e da Francesco Bugli alla chitarra.\nDopo aver organizzato un capannone itinerante, chiamato all'origine \"E' festival\" (\"Il festival\") poi successivamente \"Capannone Brighi\", nel 1910 decide di fermarsi a Bellaria, citt\u00e0 natale della moglie. Qui invent\u00f2 quelle che poi si sarebbero chiamate balere. Adatt\u00f2 una parte della sua stessa casa a sala da ballo, cui diede il nome di \"Salone Brighi\". Specialmente nei pomeriggi domenicali, al Salone affluivano appassionati da ogni parte della Romagna.\nFamosissimo rimane il detto: usato ancora oggi per incitare i musicisti a cominciare a suonare.\nMor\u00ec il 2 novembre 1915 a Forl\u00ec, dove \u00e8 sepolto.\nLa sua orchestra pass\u00f2 al figlio Emilio che, negli anni venti, inser\u00ec nella propria formazione il giovane violinista Secondo Casadei.\nAttivit\u00e0 politica.\nMeno conosciuta \u00e8 la sua attivit\u00e0 politica. Sin da giovane aderisce alle idee internazionaliste. Amico e seguace di Andrea Costa, ne segue la svolta politica divenendo un esponente di primo piano dei socialisti-rivoluzionari romagnoli. Ed \u00e8 in questa veste che lo si ritrova nel 1883 al II Congresso del Partito Socialista Rivoluzionario di Romagna e nel luglio 1889 al suo Convegno di Forl\u00ec. In seguito passa al Psi e nel 1896 subisce un processo per aver organizzato una riunione non autorizzata con Leonida Bissolati. Con la sua orchestra \u00e8 sempre presente alle feste di partito.\nIl liscio.\nBrighi \u00e8 considerato il fondatore della musica da ballo romagnola. A lui vanno attribuite: l'idea di accelerare i tempi tramite il clarinetto in do, che inser\u00ec per primo nelle orchestre di liscio, e l'assegnazione della parte dominante del brano allo stesso clarinetto, come principale strumento solista.\nOpere.\nBrighi caratterizz\u00f2 il valzer, la polka e la mazurca accelerando i tempi tramite il clarinetto in do. Il suo stile fu imitato dai violinisti e direttori d'orchestra che sono venuti dopo di lui.\nNella sua lunga carriera scrisse 1.200 composizioni musicali; di esse se ne sono conservati circa i 3/4. La figlia Angelina ha donato la raccolta alla Biblioteca Comunale di Forl\u00ec, che l'ha inserita nel Fondo Piancastelli. Il fondo \u00e8 strutturato in 21 raccolte di composizioni musicali contenenti 831 manoscritti, datati tra il 1870 e il 1915. Le composizioni sono suddivise in:\nA Milano nel 1952 furono incisi due dischi 78 giri contenenti quattro composizioni di Carlo Brighi. I musicisti furono Iris Mordenti, cesenate, al primo violino, Mimo Neri al secondo violino e Filiberto Ugolini al clarinetto, riuniti per l'occasione sotto il nome di Orchestra Tipica Romagnola. I brani eseguiti furono: \"Enzo\" (valzer), \"Stella del mare\" (valzer), \"Caterina\" (mazurca) e \"La pr\u00ebma viola\" (valzer).\nIn tempi recenti la Piccola Orchestra Zacl\u00e8n, diretta da Roberto Bartoli, ha pubblicato un CD realizzato interamente con brani di Carlo Brighi."}
{"id": "1619178", "revid": "1873017", "url": "https://it.wikipedia.org/wiki?curid=1619178", "title": "Citigroup Center (New York)", "text": "Il Citigroup Center (ex Citicorp Center) \u00e8 uno dei pi\u00f9 alti grattacieli di Manhattan, New York, Stati Uniti. Si trova nella 53\u00aa street tra Lexington Avenue e la Terza Avenue, nel quartiere Midtown Manhattan. Ha 59 piani e conta 279 metri di altezza. Il grattacielo ha diverse peculiarit\u00e0, ha il tetto spiovente e la base del grattacielo non \u00e8 a livello delle terra ma \u00e8 sollevata di 35 metri. \u00c8 stato disegnato dall'architetto Hugh Stubbins e dall'ingegnere strutturale William LeMessurier.\nStoria.\nNegli anni 70 Citigroup spese milioni di dollari per comprare i terreni per il suo futuro grattacielo. Tra i terreni acquisti ci fu quello della chiesa St. Peter's Lutheran, i proprietari della chiesa accettarono di vendere il terreno a condizione che la chiesa fosse ricostruita nello stesso posto e che questa non fosse in contatto diretto con il grattacielo. Dato che la chiesa si trovava a uno degli angoli del grattacielo l'ingegnere LeMessurier propose di costruire il grattacielo sollevandolo dal terreno utilizzando dei massicci piloni centrali e delle travi a V che avrebbero scaricato il peso dell'edificio sui piloni centrali. L'innovativo progetto consentiva di accontentare le richieste della chiesa e della Citicorp e quindi nel 1974 venne avviata la costruzioni dell'edificio che tre anni dopo fu inaugurato.\nCrisi del 1978.\nA causa di un errore di progetto e di modifiche in corso d'opera, l'edificio realizzato era strutturalmente non abbastanza solido in determinate condizioni. Durante il progetto LeMessurier aveva effettuato i calcoli ipotizzando dei venti che colpissero frontalmente le facciate (come richiesto dalla normativa di New York) senza considerare il vento inclinato di 45 gradi rispetto alle facciate che induceva nelle strutture carichi completamente diversi. Nel 1978 Diane Hartley, laureanda dell'universit\u00e0 di Princeton che stava scrivendo la sua tesi sul Citigroup Center, effettu\u00f2 i calcoli di controllo considerando il vento laterale inclinato; notando carichi anomali contatt\u00f2 lo studio di LeMessurier per comprendere dove stava sbagliando nel controllo. LeMessurier ricontroll\u00f2 i calcoli tenendo conto del vento inclinato a 45\u00b0 rispetto alle facciate principali e scopri che un tale vento avrebbe incrementato il carico sulle strutture del 40%, e che questo si sarebbe tradotto in un aumento del carico sui giunti di collegamento del 160%.\nIl progetto originario di LeMessurier prevedeva che i giunti di collegamento fossero saldati, con conseguente distribuzione degli sforzi, ma in corso d'opera si decise di usare giunzioni bullonate sugli stessi giunti, soluzione pi\u00f9 economica, ma strutturalmente con sforzi localizzati e quindi pi\u00f9 debole. I giunti saldati sarebbero stati in grado di reggere il carico prodotto dal vento inclinato mentre i giunti imbullonati si calcol\u00f2 che avrebbero retto solo a venti di 113\u00a0km/h (un vento da uragano), superato tale limite l'edificio sarebbe crollato.\nSimulazioni nella galleria del vento permisero di stimare che un uragano con un vento sufficientemente veloce da abbattere l'edificio poteva colpire New York ogni 55 anni in media. Inoltre l'edificio aveva uno smorzatore a massa risonante elettrico che serviva a controbilanciare la maggior parte del carico prodotto dal vento, ma se per ipotesi fosse venuta a mancare la energia elettrica (cosa non impossibile durante un uragano) lo smorzatore avrebbe smesso di funzionare, e sarebbe bastato un vento molto meno intenso per far crollare il palazzo. Un vento di tale tipo era previsto potesse colpire la citt\u00e0 in media ogni 16 anni.\nNel giugno dell'anno divennero chiari i problemi di sicurezza, e che questi dovevano essere corretti rapidamente dato che stava iniziando la stagione degli uragani.\nLeMessurier riflett\u00e9 a lungo su come affrontare il problema, se rendere noto al pubblico il problema rovinando la sua reputazione professionale e rischiando di generare il panico nel caso un uragano avesse colpito la citt\u00e0, o se gestire segretamente il problema. Alla fine LeMessurier parl\u00f2 con l'architetto (Hugh Stubbins) e poi con i dirigenti CItygroup. A questi consigli\u00f2 di correggere subito gli errori dell'edificio senza informare la stampa, cosa facilitata dallo sciopero della stampa che al momento si stava svolgendo in citt\u00e0.\nPer i seguenti tre mesi ogni notte sette giorni su sette squadre di operai operarono nell'edificio per saldare ad ogni giunto due piastre di acciaio per rafforzarne l'integrit\u00e0 strutturale. Durante i lavori l'uragano Ella si diresse verso la citt\u00e0 e le autorit\u00e0 locali definirono un piano di emergenza per evacuare il quartiere circostante l'edificio. Prima di colpire la costa l'uragano cambi\u00f2 direzione di 90\u00b0, e non colp\u00ec la citt\u00e0, questo diede il tempo alle squadre di terminare il lavoro di rafforzamento dell'edificio.\nLa notizia dei problemi strutturali dell'edificio divennero di dominio pubblico solo nel 1995 quando il The New Yorker li raccont\u00f2 in un lungo articolo.\nEtica.\nL'architetto Eugene Kremer ha discusso dell'etica di LeMessurier su come ha affrontato il problema.\nLeMessurier \u00e8 stato criticato per non aver controllato con sufficiente attenzione le modifiche in corso d'opera della costruzione rispetto a quanto da lui progettato, per non avere informato gli abitanti prossimi all'edificio della situazione di rischio, per aver attivamente disinformato il pubblico durante le operazioni di rafforzamento dell'edificio, e per non aver informato per due decenni i colleghi dei problemi da lui individuati, e fortunosamente risolti.\nKremer ha discusso sei punti:"}
{"id": "1619179", "revid": "1982", "url": "https://it.wikipedia.org/wiki?curid=1619179", "title": "Cip6", "text": ""}
{"id": "1619181", "revid": "793215", "url": "https://it.wikipedia.org/wiki?curid=1619181", "title": "Eutrofizzazione", "text": "Il termine eutrofizzazione, derivante dal greco \"eutrophia\" (\"eu\" = \"buono\", \"troph\u00e8\" = \"nutrimento\"), indica una condizione di ricchezza di sostanze nutritive in un dato ambiente, in particolare una sovrabbondanza di nitrati e fosfati (soprattutto la presenza nell'acqua di Na5P3O10, un agente chelante per ioni Ca2+ e Mg2+) in un ambiente acquatico.\nUn fenomeno inquinante.\nIl termine viene correntemente usato anche per indicare l'eccessivo accrescimento degli organismi vegetali, che si ha per effetto della presenza nell'ecosistema acquatico di dosi troppo elevate di sostanze nutritive come azoto, fosforo o zolfo, provenienti da fonti naturali o antropiche (come i fertilizzanti, alcuni tipi di detersivi, le acque reflue di origine domestica o industriale), e il conseguente degrado dell'ambiente divenuto asfittico.\nL'accumulo di elementi come l'azoto e il fosforo causa la proliferazione di alghe microscopiche che, a loro volta, non essendo smaltite dai consumatori primari, determinano una maggiore attivit\u00e0 batterica; aumenta cos\u00ec il consumo globale di ossigeno, e la mancanza di quest'ultimo provoca alla lunga la morte dei pesci.\nQuesto fenomeno \u00e8 stato riconosciuto come un problema di inquinamento in Europa e in America del Nord verso la met\u00e0 del XX secolo e da allora si \u00e8 andato sviluppando.\nNegli ambienti acquatici si nota un notevole sviluppo della vegetazione e del fitoplancton.\nIl loro aumento numerico presso la superficie dello specchio d'acqua comporta una limitazione degli scambi gassosi (e quindi anche del passaggio in soluzione dell'ossigeno atmosferico). Inoltre, quando le alghe muoiono, vi \u00e8 una conseguente forte diminuzione di ossigeno a causa della loro decomposizione e i processi di putrefazione e fermentazione associati liberano grandi quantit\u00e0 di ammoniaca, metano e acido solfidrico, rendendo l'ambiente inospitale anche per altre forme di vita. Al posto dei microrganismi aerobici (che hanno bisogno di ossigeno) subentrano quelli anaerobici (che non hanno bisogno di ossigeno) che sviluppano sostanze tossiche e maleodoranti.\nAlcuni effetti negativi dell'eutrofizzazione sono:\nPer contrastare l'eutrofizzazione sono necessari interventi che riducano gli afflussi di nutrienti ai corpi idrici (riduzione dei fertilizzanti in agricoltura, depurazione degli scarichi civili e industriali, trattamento delle acque di scolo delle colture tramite agenti sequestranti e impianti di fitodepurazione).\nSi ritiene che il riscaldamento globale contribuir\u00e0 a peggiorare il fenomeno dell'eutrofizzazione. Il riscaldamento delle acque superficiali, infatti, fa diminuire la solubilit\u00e0 dei gas (e quindi anche dell'ossigeno)."}
{"id": "1619183", "revid": "46159", "url": "https://it.wikipedia.org/wiki?curid=1619183", "title": "Clemente romano", "text": ""}
{"id": "1619187", "revid": "108154919", "url": "https://it.wikipedia.org/wiki?curid=1619187", "title": "Biga liquida", "text": "Nella panificazione con metodo indiretto, la biga liquida \u00e8 un preimpasto ottenuto miscelando acqua, farina e lievito in proporzioni tali che esso risulti molto liquido (1 l di acqua per 1\u00a0kg di farina). La percentuale di lievito varia in base al numero delle ore di lievitazione.\nRichiede l'impiego di farine forti ed equilibrate, con W maggiore di 300 e P/L (rapporto resistenza/elasticit\u00e0) variabile tra 0,5 e 0,6, tempi brevi di miscelazione, temperatura finale non superiore a 25\u00a0\u00b0C e un periodo di fermentazione variabile da due a ventiquattro ore a temperature dai 16 ai 22\u00a0\u00b0C. A seconda del tipo di pane che si intende preparare, si aggiungono quindi gli altri ingredienti. Dopo un'ulteriore lievitazione, l'impasto finale viene tagliato, formato e lasciato ancora lievitare prima della cottura.\nPer questo lievitante talvolta si usa il nome \"poolish\", specie con la diffusione dei ricettari in Internet e la mancata conoscenza, da parte di vari internauti, del relativo termine in italiano. Tale termine deriva dalla storpiatura dell'inglese Polish o del tedesco polisch, cio\u00e8 polacco: probabilmente deriva dal fatto che la biga era nota in Polonia e fu appresa dai panettieri austro-ungarici grazie ai polacchi; da qui poi arriv\u00f2 in Inghilterra ed il nome dovrebbe ricordare la nazione di origine. In Polonia esso \u00e8 noto con il nome \"zaczyn\" o \"zaczyn polski\", che tradotto alla lettera significa semplicemente \"innesco\" (nel senso di lievito) o \"innesco polacco\"."}
{"id": "1619188", "revid": "304644", "url": "https://it.wikipedia.org/wiki?curid=1619188", "title": "N\u00e9stor Osvaldo G\u00f3mez", "text": "Biografia.\nA 14 anni entr\u00f2 nella Prima Categoria Argentina. Successivamente vinse due titoli mondiali ed innumerevoli gare e titoli nazionali ed internazionali, dividendo la sua attivit\u00e0 agonistica tra Argentina ed Italia. Trasferitosi in Italia, insegn\u00f2 biliardo dapprima a Pompei, per poi spostarsi in Abruzzo. Muore il 25 gennaio 2018 a Scafati, dove aveva insegnato biliardo per tanti anni; il funerale venne celebrato il giorno dopo, nella Parrocchia di San Pietro Apostolo.\nPalmar\u00e8s.\n18 volte Campione Nazionale Argentino.\n5 Coppe Intercontinentali"}
{"id": "1619189", "revid": "22475", "url": "https://it.wikipedia.org/wiki?curid=1619189", "title": "The Onion Routing", "text": ""}
{"id": "1619198", "revid": "14691", "url": "https://it.wikipedia.org/wiki?curid=1619198", "title": "Maschera africana", "text": ""}
{"id": "1619199", "revid": "14691", "url": "https://it.wikipedia.org/wiki?curid=1619199", "title": "Maschere africane", "text": ""}
{"id": "1619200", "revid": "15756", "url": "https://it.wikipedia.org/wiki?curid=1619200", "title": "Baidu", "text": "Baidu () \u00e8 il principale motore di ricerca in lingua cinese in grado di ricercare siti web, file audio e immagini; ha anche una enciclopedia online scritta collaborativamente (Baidu Baike), e forum di discussione con ricerche basate su parole chiave.\nIl sito, classificato quinto nelle statistiche di Alexa, indicizza oltre 740 milioni di pagine web, 80 milioni di immagini e 10 milioni di file multimediali; nel dicembre 2007 \u00e8 stata la prima compagnia cinese ad essere inclusa nell'indice NASDAQ-100.\nNome.\nIl nome di \"Baidu\" (\u767e\u5ea6), letteralmente tradotto come \"cento volte\" o \"infinite volte\", \u00e8 stato ispirato da un poema della Dinastia Song composto in forma ci, scritto da Xin Qiji nel XII secolo.\nServizi.\nBaidu, fondata da Robin Li e il suo socio Erix Xu, ha cominciato con una caratteristica molto popolare per la ricerca della musica, chiamata \"MP3 Search\" (ricerca di MP3) e la sua \"Baidu 500\", una lista esauriente della musica pop cinese la cui classifica \u00e8 basata sul numero di download. Il motore \u00e8 in grado di trovare formati come MP3, WMA e SWF. La ricerca di file multimediali viene principalmente usata per le ricerche sulla musica pop cinese. Anche se questi lavori sono coperti da copyright dalla legge cinese, Baidu non infrange tecnicamente nessuna legge, secondo la loro interpretazione affermata nella loro pagina in \"legalese\".\nIl governo cinese e le sorgenti industriali hanno stabilito che Baidu ha ricevuto una licenza da Pechino che permette al motore di ricerca di diventare un sito web di notizie completo, quindi sar\u00e0 in grado di fornire le proprie notizie, oltre a mostrare certi risultati come motore di ricerca. La compagnia sta gi\u00e0 preparando questi nuovi reparti. Baidu \u00e8 il primo motore di ricerca cinese a ricevere questo tipo di licenza.\nBaidu ha cominciato a fornire il proprio motore di ricerca in Giappone, presso www.baidu.jp; \u00e8 il primo servizio regolare che la compagnia fornisce al di fuori della Cina. Include una barra di ricerca per pagine web ed immagini, oltre a link per l'aiuto agli utenti e ai servizi avanzati.\nLa ricerca MP3 di Baidu \u00e8 stata criticata dal Rapporto speciale 301 dell'Office of the United States Trade Representative, indicando che \u201cBaidu \u00e8 il pi\u00f9 grande di circa sette o pi\u00f9 \u2018motori di ricerca per MP3\u2019 cinesi che offrono collegamenti per il download di file musicali o per lo streaming\u201d. Baidu usa lo stesso modello per i ricavi pubblicitari \"Pay per click\" di Google. Nel 2011 ha distribuito Baidu Yi, un sistema operativo per dispositivi mobili basato su Android.\nCensura.\nIn accordo con le politiche della censura internet in Cina, la versione in lingua cinese di Baidu filtra il materiale controverso dai suoi risultati. \nQuesto non accade con la versione in lingua giapponese di Baidu, il quale doveva oltre il 60% del suo traffico proprio ad utenti cinesi, prima che in Cina venisse bloccato."}
{"id": "1619201", "revid": "15756", "url": "https://it.wikipedia.org/wiki?curid=1619201", "title": "Enzo Matteucci", "text": "Biografia.\n\u00c8 morto di SLA il 3 luglio 1992 a 59 anni ancora da compiere e la sua morte, al pari di altre, \u00e8 stata da alcuni messa in relazione con la sua militanza nella dei Vincenzi, Ocwirk (anch'essi morti di SLA), ed alla presunta assunzione di sostanze dannose. \"Morti sospette\" nel calcio italiano al centro di un'indagine del PM torinese Raffaele Guariniello.\nMatteucci era il portiere che, nella copertina della trasmissione \"Telesport\", in onda tutte le sere prima del Telegiornale negli anni sessanta, subisce il goal vestendo la maglia dell'Inter.\nCarriera.\nPortiere di statura relativamente ridotta, resta presto orfano di padre ed \u00e8 allevato dalla madre, che si impiega come donna di pulizie alla previdenza sociale. Cresce nella \"Feris\" per poi passare all' di Ancona in Promozione e poi alla Vigor Senigallia, e all'Anconitana in IV Serie. Successivamente va alla dove nel 1954 diventa titolare in Serie C conquistando l'anno successivo la storica promozione in Serie B che consente agli adriatici di giocare per la prima volta nella Serie cadetta.\nDopo due stagioni con i rossobl\u00f9 passa all', con cui esordisce in Serie A il 6 gennaio 1957 contro la . Divenuto titolare dopo la cessione di Giorgio Ghezzi, offre prestazioni soddisfacenti, pur senza eguagliare il predecessore.\nNel 1960 \u00e8 acquistato dalla , nell'ambito della trattativa che porta all'Inter Armando Picchi. Matteucci per\u00f2 si infortuna e resta spesso fuori, sostituito da Lidio Maietti. Addirittura riporta una frattura della volta cranica a Genova in uno scontro con il sampdoriano Luigi Toschi. Mazza a quel punto pensa di sostituirlo con un altro portiere della , immaginando di bissare il successo di Persico: Patregnani.\nMatteucci quindi va alla assieme a Carpanesi e nella capitale rimarr\u00e0 sino al 1966, per restare inesorabilmente chiuso da Fabio Cudicini. Acquistato per fare il secondo a Piero Battara alla , resta a Genova sino al 1968 per andare poi al ed iniziare successivamente una carriera di allenatore di diverse squadre di Serie C e D."}
{"id": "1619203", "revid": "599013", "url": "https://it.wikipedia.org/wiki?curid=1619203", "title": "Dolope", "text": ""}
{"id": "1619205", "revid": "11959", "url": "https://it.wikipedia.org/wiki?curid=1619205", "title": "Papa Silvestro II", "text": "Nato in Alvernia verso la met\u00e0 del X secolo, Gerberto di Aurillac fu un prolifico studioso: entr\u00f2 in contatto e investig\u00f2 la cultura araba, introducendone in Europa i saperi di aritmetica e astronomia, dimostrando una grande versatilit\u00e0 sia nelle scienze applicate, sia in quelle teorico-filosofiche. Si fece conoscere da papi e imperatori per la sua cultura, insegnando e raggiungendo i pi\u00f9 alti vertici ecclesiastici a Reims (il cui arcivescovado fu per\u00f2 contestato canonicamente), a Ravenna, e poi a Roma quale sommo pontefice, col nome di Silvestro II.\nGuida ed educatore del giovane imperatore Ottone III, cerc\u00f2 insieme a lui di restaurare l'ordine politico e religioso nell'Europa del \"Saeculum obscurum\", idealizzando una \"renovatio imperii\". Il suo pontificato, per quanto breve, fu estremamente attivo dal punto di vista missionario, nelle disposizioni canoniche relative alla morale religiosa e nella difesa della cristianit\u00e0 in generale. \nFu riabilitato da Cesare Baronio nei suoi \"Annales Ecclesiastici\", permettendo agli studiosi e al clero di scoprire l'alto valore intellettuale e politico di cui si fece portavoce.\nBiografia.\nGiovinezza.\nLe umili origini e la prima istruzione.\nGerberto, figlio di Agilberto secondo una lezione del \"Liber Pontificalis\", nacque in una famiglia umile tra il 940 e il 950 nell'attuale regione francese dell'Alvernia, allora parte del Ducato d'Aquitania. A tredici anni, Gerberto entr\u00f2 nell'monastero benedettino di San Geraldo di Aurillac in qualit\u00e0 di oblato, e fu allevato e istruito nelle arti liberali: la conoscenza della grammatica, della retorica, degli antichi classici (in special modo dell\"Ars Donati\"), impartiti dal maestro Raimondo di Lavaur, resero il giovane Gerberto dotato di una cultura assai avanzata. Il periodo nell'abbazia fu molto importante per Gerberto non solo per l'istruzione che vi ricevette, ma anche per le persone che conobbe: rest\u00f2 legato agli abati Geraldo e Raimondo da vincoli di stretta amicizia, come dimostrano varie lettere che scrisse loro. Qui, inoltre, il giovane fu ordinato monaco benedettino.\nIl soggiorno in Spagna e la cultura araba.\nNel 967 il duca Borrell II di Barcellona, potente feudatario ispanico cristiano, visit\u00f2 il monastero e chiese all'abate di portare con s\u00e9 Gerberto, che gi\u00e0 allora mostrava grande attitudine agli studi. L'abate Geraldo e i suoi confratelli acconsentirono alla richiesta di Borrell il quale, a sua volta, port\u00f2 il giovane in Catalogna (in mani cristiane), ove a sua volta raccomand\u00f2 Gerberto a Hatto, il vescovo di Vic, perch\u00e9 vi studiasse anche la matematica. Negli anni seguenti Gerberto studi\u00f2 nella citt\u00e0 di Barcellona ove entr\u00f2 cos\u00ec in contatto col mondo islamico, data anche la prossimit\u00e0 al confine con la Spagna islamica. In questa citt\u00e0 cos\u00ec fervida culturalmente, Gerberto conobbe il canonico della cattedrale Sunifred Lobet, autore del trattato \"De astrologia\"; sempre in Catalogna, inoltre, si trovava l'abbazia di Santa Maria di Ripoll, contenente codici di Boezio, di Isidoro di Siviglia, di trattati musicali, e opere di autori classici latini e greci. Insomma, nel giro di pochissimo tempo, il giovane Gerberto divenne un prodigio di conoscenza e di scienza, fattori che dopo la sua morte, nel corso del Basso Medioevo, favoriranno la nascita del mito secondo cui Gerberto fosse un mago o al servizio del demonio.\nProtetto papale.\nA Roma da Giovanni XIII.\nLa svolta, nella vita di Gerberto, giunse nel 970, allorch\u00e9 il conte Borrell e il vescovo Hatto compirono un pellegrinaggio a Roma, portando il giovane con loro. Scopo della missione era in realt\u00e0 soprattutto politico: Borrell e Hatto non desideravano che la diocesi di Vic divenisse suffraganea di quella di Narbona, e per questo si recarono da papa Giovanni XIII (965-972) per scongiurare che ci\u00f2 avvenisse. Se la missione politica fin\u00ec in modo fallimentare (Borrell ritorn\u00f2 in Catalogna deluso, mentre Hatto fu assassinato), la conoscenza di Gerberto col papa e l'imperatore Ottone I fu invece determinante. Richerio di Reims racconta, infatti:\nLa protezione di Ottone II e di Adalberone di Reims.\nDocente della Scuola Cattedrale.\nOttone impieg\u00f2, pertanto, Gerberto come cortigiano nella sua corte, destinandolo a tutore per il giovane figlio, il futuro Ottone II. Quest'incarico, per\u00f2, termin\u00f2 presto in quanto nel 972 il diciannovenne Ottone spos\u00f2 la bizantina Teofano, lasciando libero Gerberto da impegni di corte. Pertanto, dopo aver sentito parlare della famosa scuola cattedrale di Reims da parte del logico Geranno, Gerberto chiese a Ottone I di andarvi a conoscere l'arcivescovo Adalberone, ottenendo il beneplacito imperiale. Adalberone ne rimase talmente impressionato che lo nomin\u00f2 \"scholasticus\", cio\u00e8 docente della Scuola cattedrale: qui insegn\u00f2 filosofia, usando i commenti di Boezio alle opere di Aristotele e di Cicerone, retorica e autori pagani (generalmente non ammessi nei monasteri) quali Terenzio, Virgilio, Orazio, Lucano, Stazio, Persio e Giovenale. Il suo incarico di insegnante a Reims, che manterr\u00e0 fino alla morte di Adalberone avvenuta nel 989 (fuorch\u00e9 la permanenza a Bobbio dal 982 alla primavera del 984 e alcuni viaggi in Italia e in Germania), permise a Gerberto, nel frattempo sostenuto dal nuovo imperatore di Germania Ottone II (973-983), di farsi conoscere a livello internazionale per la sua erudizione e conoscenza, specialmente dopo la disputa filosofica con Otrico, \"scholasticus\" di Magdeburgo, avvenuta a Ravenna nel Natale del 980 e annotata dal fedele discepolo Richerio. Tra i suoi allievi furono: Gerardo, poi vescovo di Cambrai; Leuterico, poi arcivescovo di Sens; Bruno, poi vescovo di Langres; Roberto, poi re di Francia.\nAbate di Bobbio.\nDopo dieci anni di servizio a Reims, Gerberto fu nominato da Ottone II abate dei monaci colombaniani di Bobbio e conte di quel distretto; il prestigio culturale e morale dell'abbazia era all'epoca altissimo, e il suo \"scriptorium\" uno scrigno di conoscenze. Qui Gerberto pot\u00e9 consultare tra gli altri quello che oggi \u00e8 noto come \"Codex Arcerianus\" (VI-VII secolo), contenente frammenti in latino di autori romani e greci e di cui si serv\u00ec, insieme con il \"De arte arithmetica\" di Boezio, per la stesura - tra il 981 e il 983 - del suo \"De geometria\". \nI precedenti abati e vescovi commendatari avevano perso di autorit\u00e0 nei confronti dei vassalli, che spesso non rispettavano gli impegni derivanti dalla locazione delle terre dell'abbazia; a questo si aggiunga che Pietro Petroaldo, l'abate che precedette Gerberto, riservava per s\u00e9 una parte degli introiti dell'abbazia, sicch\u00e9 essa si trovava in gravi difficolt\u00e0 economiche. Al suo arrivo, Gerberto trov\u00f2 inoltre un clero eccessivamente rilassato, che non si dedicava pi\u00f9 alla coltivazione delle terre e non obbediva a Petroaldo: tent\u00f2 allora, senza gran successo, di vincere le resistenze interne e ricostituirne l'autorit\u00e0, contando soprattutto sull'appoggio di Ottone, ma per via dei suoi modi rigorosi e poco concilianti, fin\u00ec per crearsi vari nemici, tra cui l'imperatrice Adelaide e il vescovo di Pavia Pietro, il futuro papa Giovanni XIV. Con la morte di Ottone (avvenuta il 7 dicembre 983), i monaci si ribellarono a Gerberto, che allora prefer\u00ec fare ritorno a Reims, conservando il titolo, ma lasciando la gestione a Petroaldo; rimase abate commendatario di Bobbio fino al 999, quando, da papa, nomin\u00f2 definitivamente Petroaldo abate ed elev\u00f2 la cittadina, in accordo con l'imperatore, a Citt\u00e0 e Contea Vescovile.\nLa morte di Ottone II e i torbidi politici.\nLasciata Bobbio nella primavera del 984, Gerberto trov\u00f2 rifugio e accoglienza a Pavia, presso la madre di Ottone II, Adelaide di Borgogna, e la giovane vedova Teofano, nominata reggente in nome del figlioletto di tre anni Ottone III. Non sentendosi ancora al sicuro, Gerberto decise di ritornare a Reims dall'ormai anziano arcivescovo Adalberone, ove continu\u00f2 la sua attivit\u00e0 didattica ed eruditica da un lato, e la politica a favore della dinastia sassone e del pretendente al trono di Francia, Ugo Capeto, dall'altra. Proprio per il supporto all'imperatore, Adalberone fu accusato a pi\u00f9 riprese di tradimento verso la Francia, e in particolare verso il re Lotario IV. Gerberto scrisse alcune lettere in difesa di Adalberone, che per\u00f2 non furono sufficienti poich\u00e9 si decise di processare l'arcivescovo; questi riusc\u00ec a evitare il processo per via della morte di Lotario (marzo 986). Il nuovo re, il figlio di Lotario Luigi V, si mostr\u00f2 ancora pi\u00f9 ostile, definendo Adalberone un nemico dei Franchi e \u00abil pi\u00f9 colpevole degli uomini sulla terra\u00bb. L'arcivescovo doveva decidere se giurare fedelt\u00e0 a Luigi o lasciare la Francia, ma l'improvvisa morte del re (987) modific\u00f2 lo scenario, poich\u00e9 Luigi non aveva figli e con lui termin\u00f2 definitivamente la discendenza carolingia in Francia.\nGerberto si adoper\u00f2 inoltre, su richiesta di Adelaide, per garantire il supporto ecclesiastico a Ottone III e impedire che Enrico II ottenesse il controllo della Germania occidentale e della Lorena, riuscendo a portare dalla parte di Ottone vari vescovi tedeschi e franchi, tra cui Villigiso di Magonza, Teodorico di Metz e Notger di Liegi.\nLa lotta per l'arcivescovado di Reims (991-996).\nI contrasti con Ugo Capeto e l'elezione di Arnolfo.\nNonostante Gerberto e Adalberone avessero sostenuto Ugo Capeto, che fu incoronato da Adalberone stesso quale re di Francia il 3 luglio del 987, i rapporti tra l'arcivescovo di Reims e il novello sovrano si guastarono allorch\u00e9 il monarca fece consacrare anche il figlio, Roberto il Pio (e allievo anni prima di Gerberto), dalle mani del vescovo d'Orl\u00e9ans. Adalberone, difatti, considerava una prerogativa dell'arcivescovo di Reims consacrare i sovrani di Francia. La disputa tra i due dur\u00f2 per poco pi\u00f9 di un anno, in quanto Adalberone mor\u00ec il 23 gennaio 989. Gerberto era un candidato naturale alla successione, ma Ugo, viste le simpatie del defunto Adalberone e di Gerberto per il carolingio Carlo di Lorena, nomin\u00f2 Arnolfo, figlio illegittimo di Lotario IV e nipote di Carlo di Lorena, quale nuovo arcivescovo di Reims. Nel settembre dello stesso anno, Arnolfo permise a Carlo di entrare a Reims e qui fece prigionieri membri del clero e della nobilt\u00e0, tra cui Bruno di Roucy, vescovo di Langres, e lo stesso Gerberto, quindi permise ai suoi soldati di saccheggiare la citt\u00e0; Arnolfo, per mascherare la complicit\u00e0 con Carlo, accett\u00f2 di essere portato in cattivit\u00e0 a Laon. Nel maggio 990 Gerberto riusc\u00ec a fuggire a Senlis, dove il re Ugo, con il quale si era nel frattempo riconciliato, aveva convocato un sinodo: appresa la notizia del tradimento di Arnolfo, i vescovi riuniti scomunicarono i responsabili della presa di Reims.\nL'elezione di Gerberto e l'opposizione di Roma.\nArnolfo, per i suoi legami di parentela con Carlo e per sospetto tradimento nei confronti del re, fu deposto, senza attendere la risposta di papa Giovanni XV, nel 991 dai vescovi francesi riuniti al concilio di San Basilio di Verzy, nei pressi di Reims, e Gerberto venne allora eletto come suo successore il 17 luglio dello stesso anno; inizialmente rifiut\u00f2 la nomina, sia per umilt\u00e0 sia forse conscio delle difficolt\u00e0 che avrebbe comportato, ma poi decise di accettarla. Il papa, che aveva inviato il pallio nel 991 ad Arnolfo come segno del riconoscimento canonico da parte di Roma, protest\u00f2 vivacemente contro la nomina di Gerberto. Sostenuto da Ugo e dall'episcopato francese, che riunito in sinodo a Chelles aveva dichiarato nulle le proteste del papa, Gerberto cerc\u00f2 di resistere alle pressioni romane e pubblic\u00f2 gli atti del concilio che nel 991 aveva deposto Arnolfo, ma un ulteriore sinodo nel 995 tenutosi a Mouzon, sotto la presidenza di Leone, abate dei santi Bonifacio e Alessio di Roma, quale rappresentante del pontefice, dichiar\u00f2 non valida la deposizione di Arnolfo e fu lanciata la scomunica contro Gerberto.\nLa vittoria di Arnolfo.\nGerberto protest\u00f2 e continu\u00f2 a svolgere i suoi compiti di arcivescovo, ma Gregorio V, cugino del giovane imperatore Ottone III e successore di Giovanni XV nel 996, ribad\u00ec che Gerberto era un impostore nella sede di Arnolfo, vescovo legittimo di Reims; anche il viaggio che Gerberto fece a Roma presso il papa non serv\u00ec a ristabilire la sua posizione, anzi le condanne furono rinnovate in un sinodo tenuto a Pavia nel 997. Alla fine, quando Gerberto perse il favore anche del nuovo re di Francia e suo ex scolaro, Roberto II, per il suo concubinaggio con Berta di Borgogna, decise di abdicare alle sue pretese vescovili nel 997, mettendosi sotto la protezione dell'imperatore Ottone III, di cui divenne il precettore e da cui ricevette un terreno a Sasbach, un piccolo paese vicino a Strasburgo.\nIl riscatto di Gerberto.\nPrecettore di Ottone III.\nOttone, figlio di Teofano e di Ottone II, era un giovane di sedici anni circa quando incontr\u00f2 il suo vecchio maestro Gerberto a Magdeburgo. Ragazzo intelligente e nel contempo ambizioso, aveva ereditato quel gusto per la cultura e la concezione del potere dalla madre bizantina, cosa che lo rendeva un monarca assai pi\u00f9 raffinato del nonno e del padre. Infatti, Ottone coltivava l'intenzione di restaurare l'antico Impero romano d'Occidente, adottando stili di vita lontani da quelli germanici, e Gerberto, con la sua sapienza politica e intellettuale, era l'uomo giusto per affiancarlo in questo suo sogno. Grazie poi all'amicizia con il colto Adalberto vescovo di Praga, membro importante della corte, Gerberto rafforz\u00f2 la sua posizione al fianco dell'imperatore, ottenendo cos\u00ec una sua rivincita politica. Contemporaneamente, Gerberto si sottomise alle decisioni pontificie riguardo al caso di Reims, rientrando nel seno della Chiesa.\nArcivescovo di Ravenna e il presunto cardinalato.\nGrazie alla perfetta concordia che regnava tra Ottone e il suo maestro e consigliere Gerberto, lo stesso papa Gregorio V, che aveva tacciato Gerberto come arcivescovo illegittimo di Reims, lo nomin\u00f2 arcivescovo di Ravenna nell'aprile del 998, ricevendone il pallio il 28 aprile stesso. Quale arcivescovo di Ravenna, Gerberto rimase in carica meno di due anni, ma in questo breve periodo dimostr\u00f2 energia e forza d'animo per rimettere in ordine la situazione del clero secolare e regolare locale, che versava in pessime condizioni. Inoltre, come confermato da una lettera inviatagli da Gregorio V, l'arcivescovado di Ravenna non solo si rivide confermati tutti i possedimenti confermati a Giovanni da Besate (predecessore di Gerberto), ma anche l'aggiunta di Comacchio e del monastero di San Tommaso ed Eufemia martiri, i cui beni si estendevano nel riminese, nel pesarese (\"Pisaurensis comitatum\") e a San Leo (\"Monteferetrano\"). Infine, oltre a vari castelli, il pontefice \u00abconfirmamus etiam tibi tuaeque Ecclesiae in perpetuum donamus Caesenam, cum omnibus inibi pertinentibus...\u00bb, cio\u00e8 \"confermiamo anche a te e alla tua Chiesa doniamo in eterno Cesena, con tutte le realt\u00e0 a essa connesse\". Sotto Gerberto, il potere dell'arcivescovo di Ravenna si estese notevolmente.\nInfine, Lorenzo Cardella, sul finire del XVIII secolo, sostenne che Gerberto fu insignito anche della dignit\u00e0 cardinalizia ma l\"Annuaire Pontifical Catholique\" del 1901 nega che egli fosse stato insignito di tale onore.\nIl Pontificato (999-1003).\nL'elezione e il programma del pontificato.\nL'imperatore Ottone III, che era gi\u00e0 presente in Italia al momento dell'improvvisa scomparsa del cugino Gregorio V in una data imprecisata tra il febbraio e il marzo del 999, scelse come successore di Gregorio proprio l'arcivescovo di Ravenna Gerberto, il quale fu intronizzato il 2 aprile di quell'anno. Gerberto prese il significativo quanto inconsueto nome di Silvestro II, scelta dovuta a un'esigenza fondamentale: affermare il proprio legame con l'Imperatore Ottone III, il quale riteneva s\u00e9 stesso un secondo Costantino. Cos\u00ec, di riflesso, Gerberto prese il nome del pontefice Silvestro I che, vissuto al tempo di Costantino, secondo la leggenda tramandata dagli \"Actus Silvestri\", lo avrebbe guarito dalla lebbra e convertito al cristianesimo. Divenuto pontefice, Gerberto fu collaboratore attivo della \"Renovatio Imperii\", in cui papa e imperatore avrebbero governato armonicamente il mondo direttamente da Roma:\nL'azione di papa Silvestro al fianco di Ottone III.\nGoverno di Roma.\nLa sinergia tra imperatore e papa non si trasform\u00f2, al momento del trasferimento della corte imperiale sull'Aventino, in un rapporto di sudditanza: i due poteri universali del Medioevo si dovevano spartire i rispettivi campi di influenza, ove l'imperatore doveva governare il mondo e proteggere la Chiesa; il papa far s\u00ec che i popoli si avviassero verso la salvezza promessa da Cristo, il tutto in un clima di pace. Di conseguenza, nei primi tempi, il governo di Roma fu in mano all'imperatore tedesco, il quale si atteggi\u00f2 a novello imperatore romano sul modello tardo-antico. Solamente verso la fine del pontificato di Silvestro la morte prematura di Ottone determin\u00f2 la fine del sogno vagheggiato da papa e imperatore.\nGoverno della Chiesa.\nSubito dopo essere stato eletto, Silvestro inizi\u00f2 un pontificato estremamente attivo, sulla scia delle iniziative gi\u00e0 patrocinate dal predecessore Gregorio V. Innanzitutto, conferm\u00f2 il suo ex-rivale Arnolfo nella carica di arcivescovo di Reims, ponendo fine alle diatribe che scossero la sua esistenza negli anni addietro.\nIntu\u00ec la grande importanza della cristianizzazione delle terre slave, in particolare la Polonia, e dell'Ungheria, che stavano crescendo di importanza a est del regno tedesco, sostenendo l'istituzione di nuove Chiese nazionali. Nella futura Polonia, grazie alla collaborazione con Ottone III, fond\u00f2 l'arcidiocesi di Gniezno, dalla quale si irradi\u00f2 la cultura cristiano-romana in tutta l'area; in Ungheria, invece, concesse, attraverso il legato magiaro Astarico, la corona reale d'Ungheria al duca Stefano del casato degli Arp\u00e1d (che s'era convertito al cristianesimo l'anno precedente) costituendo cos\u00ec il Regno d'Ungheria (anno 1001). In Ungheria, inoltre, cre\u00f2 la sede metropolitana di Strigonio-Budapest.\nSi adoper\u00f2 inoltre per favorire e accrescere l'unit\u00e0 all'interno della Chiesa: promosse sinodi locali, grazie ai quali riteneva si potessero trovare pi\u00f9 facilmente le soluzioni a problematiche ecclesiali; ricompose vecchie questioni, grazie alla conferma di Arnolfo a Reims; cerc\u00f2 di appianare la disputa in corso tra Villigiso arcivescovo di Magonza e Bernoardo vescovo di Hildesheim sulla giurisdizione dell'abbazia di Gandersheim; sospese il vescovo Giselher di Magdeburgo, che, dopo essere diventato arcivescovo di Magdeburgo, aveva indebitamente diviso la diocesi di Merseburgo, sua precedente sede, tra altre due diocesi ed era accusato di essere a capo di due diocesi; sostenne sia le autorit\u00e0 civili sia religiose della Catalogna nell'attivit\u00e0 di espansione del cristianesimo.\nUltimo elemento di fondamentale importanza, fu il patrocinio che il papa continu\u00f2 ad assicurare alla Riforma cluniacense, combattendo il nicolaismo, la simonia e gli abusi degli ecclesiastici. Tra i provvedimenti liturgici, ci fu un incremento dei canti sacri durante la liturgia in onore degli angeli e dello Spirito Santo e (ma non \u00e8 certo) Silvestro II avrebbe reso obbligatoria la commemorazione dei defunti a tutta la Chiesa.\nInfine, alcuni storici attestano che Silvestro fu il primo pontefice a ideare il lancio di una sorta di crociata \"ante litteram\" per liberare Gerusalemme o quantomeno per proteggere i pellegrini in Terrasanta ed evitar loro esazioni e soprusi da parte dei musulmani. Nella \"Patrologia Latina\" curata da Jacques Paul Migne, per\u00f2, tale lettera (\"Ep. XXVIII, Ex persona Hierusalem devastatae universali Ecclesiae\") viene conservata tra le \"epistole ante summum pontificatum\", determinando piuttosto una presa di posizione che un ordine di conquista.\nIl declino dell'autorit\u00e0 imperiale e la morte di Ottone III.\nLa presenza semistabile della massima autorit\u00e0 politica occidentale in una citt\u00e0 come Roma, abituata da pi\u00f9 di un secolo e mezzo a governarsi in modo del tutto indipendente, cominci\u00f2 a risultare scomoda per l'aristocrazia romana. Quest'ultima e il popolino non si rivoltarono alla prima assenza dell'imperatore, avvenuta nella prima met\u00e0 del 1000 a causa di alcune pendenze politico-militari con Boleslao Chrobry di Polonia. I rapporti si deteriorarono tra l'agosto del 1000, quando Ottone rientr\u00f2 a Roma risparmiando, d'accordo con Silvestro II, la citt\u00e0 di Tivoli, nemica acerrima di Roma, e gli inizi del 1001. \nIl 16 febbraio di quell'anno la popolazione e la nobilt\u00e0 romane si rivoltarono contro l'imperatore costringendolo, insieme a papa Silvestro, a riparare a Ravenna, citt\u00e0 fedele agli Ottoni, ove celebr\u00f2 la Pasqua. Ottone guid\u00f2 senza successo due spedizioni per riavere il controllo della citt\u00e0, entrambe destinate a fallire: la seconda perch\u00e9 il ventiduenne Ottone mor\u00ec a Castel Paterno, localit\u00e0 laziale presso Faleria in provincia di Viterbo, il 23 gennaio del 1002, stroncato da febbri maligne o forse da veleno.\nGli ultimi mesi, la morte e l'epitaffio di Sergio IV.\nSilvestro, ormai solo e senza pi\u00f9 alcun sostegno temporale, ritorn\u00f2 a Roma poco dopo la morte di Ottone, dovendo sottomettersi alla potente famiglia dei Crescenzi, guidata da Giovanni Crescenzi III (\u2020 1012). Silvestro, ormai incapace di condurre un'audace politica ecclesiastica e politica, mor\u00ec poco pi\u00f9 di un anno dopo: il 3 maggio 1003, mentre celebrava la Messa a Santa Croce in Gerusalemme, fu colpito da un malore, che lo port\u00f2 rapidamente alla tomba il 12 maggio. Fu sepolto a San Giovanni in Laterano, e un epitaffio realizzato da Sergio IV ne ricorda cos\u00ec la figura:\nLa ricognizione del cadavere.\nNel 1648, per volere di papa Innocenzo X, la sua tomba venne aperta, ma il corpo, trovato ancora intatto, vestito dei paramenti pontificali, le braccia incrociate sul petto e sul capo la tiara, appena esposto all'aria, si mut\u00f2 in polvere. Cos\u00ec riporta il canonico Cesare Rasponi:\nL'intellettuale e le opere.\nGerberto \u00abscienziato\u00bb.\nGerberto fu una figura di massima importanza come religioso, politico e scienziato, che non pot\u00e9 essere ignorata dai suoi successori al soglio pontificio. Considerato il massimo esponente intellettuale del X secolo e uno dei pi\u00f9 importanti del Medioevo, poliedrico e profondo conoscitore delle arti del trivio e del quadrivio, Gerberto introdusse in Occidente, grazie al contatto con la pi\u00f9 avanzata cultura islamica, l'uso dell'orologio, di una sirena funzionante a vapore acqueo, e fu inventore di complicati strumenti musicali e astronomici, fra i quali l'organo a vapore, la clessidra ad acqua e sabbia, l'orologio notturno. Tutte invenzioni che utilizz\u00f2 a Reims per la didattica nella scuola cattedrale. Per esempio, Gerberto aveva costruito un complesso sistema di sfere celesti volte a far calcolare le distanze che intercorrevano fra i pianeti e, sempre in ambito astronomico, chiese in una lettera del 984 a Lupito di Barcellona la traduzione di un trattato arabo di astronomia, le \"Sententiae Astrolabii\". Sempre a Reims fece costruire un organo idraulico che eccelleva su tutti gli strumenti precedentemente noti, nel quale l'aria doveva essere pompata manualmente, e che nel XVI secolo era visibile ancora a Ravenna. Nel campo della matematica, a lungo si \u00e8 attribuita a Gerberto l'introduzione dei numeri arabi in Europa, merito di difficile attribuzione: sicuramente il giovane aquitano li conobbe alla scuola di Hatto a Vich, ma nulla autorizza a pensare che le abbia poi fatte conoscere nel vecchio continente. Di sicuro, Gerberto ebbe il grande merito di contribuire agli studi sull'astrolabio perfezionando a Bobbio l'astrolabio sferico e di reintrodurre l'abaco in Europa, di cui, secondo una cronaca antica, avrebbe appreso l'uso dagli Arabi.\nIl pensiero.\nL'intelligenza \"pratica\" di Gerberto era, ovviamente, sostenuta da una profondissima conoscenza dell'insegnamento degli antichi filosofi greci e latini. L'attivit\u00e0 scientifica di Gerberto, per\u00f2, non si limita soltanto alla dimensione pratica della conoscenza: molte delle sue cognizioni matematiche e astronomiche, secondo cui i numeri costituiscono fra di loro un movimento armonico dall'estensione universale, sono frutto della filosofia di Severino Boezio. Durante la sua permanenza a Reims, come ci ricorda il fedele allievo Richerio, Gerberto spieg\u00f2 e comment\u00f2 numerosi autori non conosciuti in Occidente, o la cui conoscenza era limitata:\nTra le opere e gli autori spiegati alla scuola di Reims, figurano le \"Categorie\" aristoteliche, conosciute limitatamente nell'Europa medievale, e che invece erano state raccolte e commentate nella loro completezza dai dotti islamici o che erano custodite nelle aree grecizzate del Mezzogiorno italiano. Proprio in quegli anni Giovanni di Gorze, monaco lorenese deceduto nel 976, era riuscito a riportare nel cuore dell'Europa dei manoscritti greci contenenti le \"Categorie\": \u00e8 molto facile che Gerberto sia entrato in contatto con questi codici.\nDalla disputa che Gerberto tenne nei confronti di Otrico a Ravenna, nel Natale del 981 davanti all'intera corte imperiale, si denota invece quanto l'aquinate conoscesse profondamente sia Aristotele, quanto sant'Agostino (e quindi tutta la derivazione neoplatonica di fondo). Partendo dal concetto di \"utilizzo della ragione\" Gerberto, a differenza di Otrico, si spinse oltre Aristotele, affermando che l'uomo, essere razionale per eccellenza, pu\u00f2 utilizzare tale facolt\u00e0 secondo le necessit\u00e0: e qui entra in gioco Agostino d'Ippona che, nel \"De ordine\", afferma: \u00ab\"Namque illud quod in nobis est rationale, id est quod ratione utitur\"\u00bb. Essendo questo predicato agostiniano non universale quanto quello aristotelico, Gerberto opera una divisione tra le sostanze sovrasensibili, incorruttibili ed eterne, ove l'uso della ragione \u00e8 sempre in atto; e quelle sensibili, soggette alla corruzione e tra le quali c'\u00e8 anche l'anima umana. Dal momento che le sostanze sensibili esulano dal necessario utilizzo della ragione, Gerberto conclude dicendo che l'uomo si pu\u00f2 servire della ragione, facolt\u00e0 presente in s\u00e9 stesso in potenza, in atto quando lo ritiene necessario.\nGli scritti.\nGerberto scrisse una serie di opere, che trattavano principalmente questioni di filosofia e le materie del quadrivio. Di lui ci restano parecchie lettere, una \"Vita di Sant'Adalberto, vescovo di Praga\", che per\u00f2 si tende a ritenere spuria, e alcune opere di matematica. Gli scritti di Gerberto furono stampati nel volume 139 della \"Patrologia Latina\".\nGerberto nella memoria dei posteri.\nLa leggenda nera di Gerberto.\nI \"Gesta Romanae Ecclesiae contra Hildebrandum\".\nCome si \u00e8 accennato nel paragrafo riguardante l'educazione spagnola, alcuni suoi contemporanei cominciarono a ritenere che Gerberto d'Aurillac fosse un mago, uno stregone dotato di poteri magici avuti in base al contratto con il demonio. L'immagine del \"papa mago\" che ne \u00e8 sorta si deve all'opera dello pseudocardinale Benone (XI secolo), fautore di Enrico IV di Svevia e dell'antipapa Clemente III. Benone scrisse, contro Gregorio VII, i \"Gesta Romanae Ecclesiae contra Hildebrandum\", in cui si propose di individuare i \"maestri diabolici\" di Ildebrando (nome secolare di Gregorio VII), risalendo, attraverso Gregorio VI e Benedetto IX, fino a Silvestro II, visto come il capostipite di questi pontefici diabolici e praticanti la magia. \nDal Basso Medioevo alla Riforma.\nSulla scia di questa letteratura calunniosa, si diffuse una ricca produzione tutta incentrata sulle arti magiche e la bassa moralit\u00e0 del pontefice francese: gi\u00e0 sul finire dell'XII secolo Ugo di Savigny afferm\u00f2 che Gerberto fosse stato espulso dal suo monastero di giovent\u00f9 per \"quibusdam praestigiis\", cio\u00e8 \"per alcuni giochi di prestigio\"\",\" e finendo in Spagna dove divent\u00f2 un negromante. \nA fianco di Ugo di Savigny, i contemporanei Sigebert di Gembloux e Vincenzo di Beauvais intensificarono con i loro scritti l'immagine propugnata da Benone. Guglielmo di Malmesbury, cronachista inglese del XII secolo autore dei \"Gesta regum anglorum\", incalz\u00f2 la dose narrando che il giovane Gerberto si fosse fatta amante una musulmana figlia di un mago, possessore di un libro di magie. Nel corso di una notte, grazie all'aiuto della donna stessa, Gerberto riusc\u00ec a rubare il libro ma, scoperto, si diede alla fuga chiedendo la protezione del demonio, il quale, palesandosi o sotto forma di donna (conosciuta col nome di Meridiana), o sotto quella di un \"golem\", gli rivel\u00f2, attraverso le tre lettere R, le sedi episcopali che avrebbe occupato (Reims, Ravenna, Roma) e la data della sua morte. Non c'\u00e8 da stupirsi che, nel XV secolo, l'aggiunta della breve biografia al \"Liber Pontificalis\" sia intrisa di queste leggende nate a posteriori, adottate anche da Martino Polono e dal Platina nelle sue \"Vite de' Papi\". Comunque, la libellistica antipapale contro Gerberto e il papato in generale prodotta nel Medioevo conflu\u00ec poi nelle \"Centurie di Magdeburgo\", sommo elaborato storico curato dal luterano Mattia Flacio Illirico.\nLa piena rivalutazione.\nLa prima grande opera che confut\u00f2 questa serie di leggende medievali fu l'imponente storia della Chiesa del cardinale Cesare Baronio, gli \"Annales Ecclesiastici\", scritti in opposizione alle \"Centurie\". Nel volume 16, infatti, il porporato analizza punto per punto le critiche pi\u00f9 feroci (la vendita dell'anima al diavolo, la creazione del golem) ridicolizzandole e accusando Benone di essere stato mosso da spirito partigiano, e non da una seria volont\u00e0 di ricostruzione storica.\nSilvestro II, dopo secoli in cui fu visto sotto le tinte pi\u00f9 fosche, ritrov\u00f2 cos\u00ec un notevole interesse da parte non solo della gerarchia ecclesiastica, ma anche degli stessi suoi concittadini di Aurillac. Costoro, come riporta dettagliatamente il Moroni, nel 1841 dedicarono la piazza centrale a Silvestro II, luogo che verr\u00e0 poi ornato di una statua, opera di David d'Angers, inaugurata il 16 ottobre 1851. Ai costi per la realizzazione non parteciparono soltanto i cittadini e le autorit\u00e0 locali, ma anche buona parte del clero francese e gli stessi papi Gregorio XVI e Pio IX.\nCanonizzazioni.\nSotto il pontificato di Silvestro II, fu canonizzato il vescovo di Praga Adalberto, martirizzato dai Prussiani mentre operava come missionario nell'Europa orientale. Non si conosce esattamente la data della canonizzazione, ma la sua memoria, nella Chiesa Cattolica, \u00e8 ricordata il 23 aprile.\nCardinali.\nLa figura del cardinale, inteso come ecclesiastico diretto collaboratore del vescovo di Roma in varie tipologie di mansioni, era una figura gi\u00e0 antica all'interno della sede romana. Soltanto, per\u00f2, con la riforma gregoriana, e pi\u00f9 precisamente sotto il pontificato di Niccol\u00f2 II (1059-1061), i cardinali vescovi assunsero grande influenza nella struttura gerarchica della Chiesa, perch\u00e9 gli unici che potevano procedere a una regolare elezione papale.\nAll'altezza del pontificato di Silvestro II, come riporta Salvador Miranda, l'ufficio di cardinale riguardava pi\u00f9 un'onorificenza che un titolo vero e proprio. Ruolo a parte, sotto il pontificato di Gerberto sono riportati tre cardinali che, come sottolinea ancora Miranda, vengono riportati in quanto vengono citati dai documenti pontifici per la prima volta, per cui si pu\u00f2 ipotizzare che il pontefice li abbia elevati a tale rango:\nBibliografia.\nDal 2010, rivista telematica internazionale dedicata alla scienza medievale e all'astronomia a cura di Costantino Sigismondi dell'ICRA (International Center for Relativistic Astrophysics) di Roma, creata per raccogliere gli studi promossi sulla figura di Gerberto d'Aurillac - Rivista \"Gerbertus\""}
{"id": "1619207", "revid": "74801", "url": "https://it.wikipedia.org/wiki?curid=1619207", "title": "Dick Ayers", "text": "Noto per la sua prolificit\u00e0 artistica, \u00e8 stato uno dei primi collaboratori della Marvel Comics lavorando come inchiostratore di Jack Kirby durante la Silver Age dei fumetti di supereroi."}
{"id": "1619208", "revid": "17204", "url": "https://it.wikipedia.org/wiki?curid=1619208", "title": "IMuse", "text": ""}
{"id": "1619211", "revid": "1428919", "url": "https://it.wikipedia.org/wiki?curid=1619211", "title": "In Plurimis", "text": "In Plurimis \u00e8 un'enciclica di papa Leone XIII, datata 5 maggio 1888, scritta per promuovere l'azione contro la schiavit\u00f9, considerata contro natura; il Papa sottolinea la libert\u00e0 predicata dal cristianesimo; e tra le moderne pratiche di schiavit\u00f9, ricorda la tratta dei negri, rimasta soprattutto a danno degli etiopi nei paesi a maggioranza musulmana del Nord Est dell'Africa.\nIl medesimo argomento verr\u00e0 ripreso da Leone XIII nell'enciclica Catholicae Ecclesiae del 1890."}
{"id": "1619214", "revid": "767487", "url": "https://it.wikipedia.org/wiki?curid=1619214", "title": "Villa di Massenzio", "text": "La villa di Massenzio \u00e8 una villa imperiale di Roma, costruita dall'imperatore romano Massenzio. Il complesso si trova tra il secondo e terzo miglio della via Appia antica, ed \u00e8 costituito da tre edifici principali: il palazzo, il circo di Massenzio ed il mausoleo dinastico, progettati in una inscindibile unit\u00e0 architettonica per celebrare Massenzio.\nStoria.\nI resti delle costruzioni massenziane si configurano come l'ultimo atto della trasformazione di una originaria villa rustica repubblicana (II secolo a.C.) costruita in posizione scenografica sul declivio di una collina rivolta verso i Colli Albani. \nAll'et\u00e0 giulio-claudia si ascrivono i due ninfei orientati verso la via Appia, a uno dei quali - ancora visibile e recentemente riscavato - si addoss\u00f2 molto pi\u00f9 tardi un casale. Nel II secolo poi la villa sub\u00ec una radicale trasformazione ad opera di Erode Attico che la inglob\u00f2 nel suo \"Pago Triopio\".\nLa propriet\u00e0 pass\u00f2 poi nel demanio imperiale, e fu a questo punto che, all'inizio del IV secolo, Massenzio vi fece costruire la villa, il circo e il mausoleo di famiglia, nel quale fu deposto (forse per primo) il figlio Valerio Romolo morto adolescente.\nLa sconfitta di Massenzio ad opera di Costantino determin\u00f2 probabilmente il precoce abbandono dell'impianto (si pensa che l'ippodromo non sia stato neppure mai usato, da Massenzio), e il fondo pass\u00f2 nel \"Patrimonium Appiae\" (citato gi\u00e0 al tempo di papa Gregorio I (alla fine del VI secolo) tra i \"patrimonia\" ecclesiastici). Il circo \u2013 detto \u00ab\"Girulum\"\u00bb - \u00e8 citato in un documento di permuta di terreni tra soggetti ecclesiastici dell'850.\nLa grande tenuta pass\u00f2 poi ai Conti di Tuscolo, poi ai Cenci, poi ai Mattei ai quali si riferiscono i primi scavi, nel XVI secolo.\nGli scavi.\nA met\u00e0 del Settecento una nuova costruzione rustica fu addossata al pronao del mausoleo; il resto del complesso antico - allora indicato come \"Circo di Caracalla\" - era pressoch\u00e9 totalmente interrato, se nel 1763 Giuseppe Vasi poteva descriverlo cos\u00ec:\nPoco dopo, nel 1825, la tenuta fu acquisita da Giovanni Torlonia (che una ventina d'anni prima aveva gi\u00e0 comprato la tenuta di Roma Vecchia e il relativo marchesato). Fu in quell'occasione che vennero condotti nel complesso i primi scavi sistematici voluti dal Torlonia (allora ancora solo duca di Bracciano), ma suggeriti, nei modi e nella finalizzazione, da Antonio Nibby. Alla fine di otto mesi di difficile scavo (in un terreno - annota il Nibby nella sua \"Dissertazione\" - \"\u00abmaligno e s\u00ec duro che il tufa stesso sarebbe sembrato pi\u00f9 molle\u00bb\") il circo era interamente riemerso fino alla Porta trionfale sulla via detta Asinaria. E proprio nei pressi di quella porta furono trovate due iscrizioni, una delle quali indicava Massenzio come committente e il figlio Romolo come dedicatario del monumento. Nel descrivere lo scavo, Nibby nota minuziosamente la mediocre qualit\u00e0 delle murature e delle stesse lastre di marmo delle iscrizioni, che data perci\u00f2 al IV secolo. Egli sottolinea, inoltre, come la fabbrica non sia mai stata restaurata, in antico.\nI Torlonia continuarono poi a far scavare lungo tutto l'Ottocento (1877, 1883).\nIl complesso archeologico venne infine acquisito per esproprio dal Comune di Roma nel 1943; nel 1960, in occasione delle Olimpiadi di Roma, si provvide allo sterro di tutto il circo nonch\u00e9 al consolidamento delle murature perimetrali, cui seguirono lo scavo parziale degli edifici del palazzo, il restauro della spina, del quadriportico e del mausoleo. Varie altre campagne di scavo e consolidamento si sono susseguite da allora, nel 1975-77, nel 1979 e nei primi anni 2000.\nDal 2008 la Villa di Massenzio fa parte del sistema dei Musei in Comune. Da Dicembre 2012 il sito fa parte del progetto Aperti per Voi del Touring Club Italiano dove decine di volontari si alternano per accogliere i visitatori, il cui numero \u00e8 in costante crescita anche grazie all'accesso gratuito entrato in vigore da fine Agosto 2014.\nComplesso.\nIl monumento pi\u00f9 noto di tutto il complesso \u00e8 il Circo di Massenzio, l'unico dei circhi romani ancora ben conservato in tutte le sue componenti architettoniche.\nAll'interno di un quadriportico allineato sulla via Appia antica, si erge il mausoleo dinastico, noto anche come tomba di Romolo dal nome di Valerio Romolo, giovane figlio dell'imperatore che qui fu presumibilmente sepolto.\nL'accesso al sito consente anche l'accesso al vicino complesso del Mausoleo di Cecilia Metella."}
{"id": "1619218", "revid": "117097255", "url": "https://it.wikipedia.org/wiki?curid=1619218", "title": "Libertas (enciclica)", "text": "Libertas \u00e8 un'enciclica di papa Leone XIII, datata 20 giugno 1888, di carattere politico.\nLa separazione fra Chiesa e Stato \u00e8 inaccettabile perch\u00e9 irragionevole, in quanto l'individuo singolo \u00e8 in s\u00e9 religioso e non si vede perch\u00e9 non debba esserlo un'intera societ\u00e0. Troviamo una lotta ai diritti umani in nome dei diritti di Dio: l'uomo \u00e8 libero di avere il diritto di non credere, ma \u2013 secondo Leone XIII \u2013 c'\u00e8 anche un diritto di Dio ad essere adorato. E questo diritto \u00e8 prevalente su quello di qualsiasi uomo. \u00c8 questo il cuore di tutta l'impostazione di Leone XIII. Con la sensibilit\u00e0 odierna non si pu\u00f2 parlare di un diritto di Dio se non in senso molto analogico: i diritti umani vengono riconosciuti e tutelati dalla legge perch\u00e9 possono essere violati e messi in difficolt\u00e0, ma nel caso di Dio non si pu\u00f2 dire assolutamente questo. Leone XIII risente ancora di una vecchia impostazione in cui la societ\u00e0 \u00e8 ancora in relazione a Dio. Per quel che riguarda l'idea gelasiana di Leone XIII, essa tenta di oltrepassare \u2013 senza riuscirci \u2013 l'ormai avvenuta divisione totale fra Stato e Chiesa. Ormai bisogner\u00e0 accettare quel che \u00e8 accaduto, cercando di assicurare la libert\u00e0 reciproca delle due parti. Queste due idee si trovano nella Immortale Dei. Nella \"Libertas\", invece, la separazione fra Chiesa e Stato viene considerata inaccettabile perch\u00e9 l'intera societ\u00e0 dev'essere considerata religiosa come il singolo uomo (estensione dei diritti di Dio alla societ\u00e0) e, inoltre, perch\u00e9 la religione dev'essere considerata come un bene comune della societ\u00e0. Leone XIII comincia a distinguere sulla libert\u00e0 di coscienza. Il concetto positivo \u00e8 fare tutto quel che piace. Quello negativo sta nel non subire impedimenti per scegliere la propria religione dentro uno Stato laico: questa libert\u00e0 si pu\u00f2 tollerare in base alla distinzione fra tesi e ipotesi. Non \u00e8 conforme a verit\u00e0 e giustizia dare a tutti la libert\u00e0 religiosa, ma viene tollerata tale situazione per via dei tempi gravi che si percorrono, ed in ragione della salvaguardia del bene comune."}
{"id": "1619219", "revid": "124943902", "url": "https://it.wikipedia.org/wiki?curid=1619219", "title": "Museo napoleonico di Roma", "text": "Il Museo napoleonico di Roma \u00e8 un museo storico dedicato ai cimeli napoleonici, principalmente derivanti dalla collezione del conte Giuseppe Primoli, donata alla citt\u00e0 di Roma nel 1927.\nStoria.\nGiuseppe Primoli (1851-1927) era figlio di Carlotta Bonaparte e discendente dunque dalla famiglia Bonaparte. Carlotta Bonaparte (1832-1901) era infatti figlia di Carlo Luciano Bonaparte, principe di Canino (1803-1857), e di Z\u00e9na\u00efde Bonaparte (1801-1854), tra loro cugini in quanto figli di due dei fratelli di Napoleone I, rispettivamente Luciano Bonaparte (1775-1840) e Giuseppe Bonaparte (1768-1844). Aveva sposato nel 1848 Pietro Primoli, conte di Foglia (1820-1883).\nLa sua collezione comprendeva opere d'arte e memorie familiari, ed era stata concepita pi\u00f9 come resoconto di storia familiare privata che come collezione di cimeli storici. Insieme alla collezione la donazione riguard\u00f2 il pianterreno del palazzo di famiglia, tuttora sede del museo.\nSede.\nPalazzo Primoli era stato edificato nel XVI secolo ed era stato di propriet\u00e0 della famiglia Gottifredi fino alla fine del XVIII secolo, quando pass\u00f2 ai Filonardi. Fu acquistato dal conte Luigi Primoli, padre di Pietro, tra il 1820 e il 1828. Giuseppe Primoli nel 1901 ne decise un radicale rimaneggiamento, resosi necessario a seguito della costruzione degli argini del Tevere e del ponte Umberto I, al quale arrivava la via Nicola Zanardelli. Il progetto fu affidato all'architetto Raffaello Ojetti: con i lavori protratti fino al 1911 venne demolita la precedente facciata, sostituita da una loggia, l'edificio fu sopraelevato e si cre\u00f2 un nuovo monumentale ingresso su via Zanardelli.\nIl Palazzo \u00e8 sede della Fondazione Primoli, creata sempre da Giuseppe Primoli, e della Biblioteca Primoli, che ospita circa 30.000 volumi. Vi ha inoltre sede il Museo Mario Praz, sezione distaccata della Galleria nazionale d'arte moderna.\nCollezione.\nLe raccolte del museo sono articolate in tre distinte sezioni, riguardanti:\nL'attuale sistemazione del museo, frutto dei recenti lavori di restauro delle sale, rispecchia nelle linee generali le indicazioni lasciate da Giuseppe Primoli. Gli ambienti conservano in alcune sale i soffitti settecenteschi a travetti dipinti, mentre i fregi che corrono lungo le pareti delle sale VIII, IX, X risalgono ai primi decenni dell'Ottocento, quando il palazzo era passato gi\u00e0 in propriet\u00e0 dei Primoli. I fregi della III e V sala, come indicano il \"leone rampante\" dei Primoli e \"l'aquila\" dei Bonaparte, sono successivi al matrimonio di Pietro Primoli con Carlotta Bonaparte."}
{"id": "1619221", "revid": "121636020", "url": "https://it.wikipedia.org/wiki?curid=1619221", "title": "John Spencer, I conte Spencer", "text": "Biografia.\nInfanzia.\nEra il figlio del politico John Spencer, e di sua moglie, Georgiana Carolina Carteret, figlia e co-erede del Conte Granville, e nipote di Charles Spencer, III conte di Sunderland.\nMatrimonio.\nNel 1754, incontr\u00f2 la diciassettenne Margaret Poyntz, figlia di Stephen Poyntz. I due furono immediatamente attratti l'un l'altro, ma Spencer, incerto di ottenere l'approvazione della sua famiglia, decise di trascorrere diversi mesi viaggiando fino al suo ventunesimo compleanno, quando la loro approvazione non sarebbe pi\u00f9 stata necessaria. Al suo ritorno la famiglia riconobbe che il loro amore era sincero e, poco dopo il suo compleanno, si sposarono in una cerimonia privata il 20 dicembre 1755 ad Althorp. La cerimonia, tenuta nella stanza da letto della madre, avvenne durante un ballo tenuto in onore di Spencer con cinquecento ospiti presenti.\nCarriera politica.\nSpencer fu membro del Parlamento della fazione dei Whig per Warwick dal 1756 al 1761. Egli fu anche Alto Steward di St Albans nel 1772 e Sindaco di St Albans nel 1779. Il 3 aprile 1761, venne creato Barone Spencer di Althorp e Visconte Spencer. Il 1 novembre 1765, venne creato Visconte di Althorp e Conte Spencer.\nMorte.\nJohn Spencer mor\u00ec il 31 ottobre 1783 e fu sepolto a Great Brington, nello Northamptonshire. Era il bis-bis-bis-bisnonno di Diana, principessa del Galles.\nDiscendenza.\nJohn Spencer e Georgiana Poyntz ebbero cinque figli:"}
{"id": "1619222", "revid": "44627", "url": "https://it.wikipedia.org/wiki?curid=1619222", "title": "Rotazioni", "text": ""}
{"id": "1619223", "revid": "122949154", "url": "https://it.wikipedia.org/wiki?curid=1619223", "title": "Epigeo", "text": "Nella mitologia greca, Epigeo era uno dei figli di Agacle. Ad Epigeo \u00e8 intitolato l'asteroide troiano 5259 Epeigeus.\nIl mito.\nEpigeo viveva tranquillamente nella grande citt\u00e0 di Budeo, (situata forse in Tessaglia, forse in Epiro o Magnesia) fin quando uccise un suo cugino. Pentendosi del gesto, dopo un esilio forzato chiese consiglio ad Achille che lo costrinse a venire con lui ed a partecipare alla guerra di Troia, scaturita per colpa di Paride figlio di Priamo che prese con s\u00e9 Elena moglie di Menelao. In una battaglia prima rimase ferito e poi Ettore lo uccise con una pietra. Patroclo al vederlo si infuri\u00f2 e cerc\u00f2 di vendicarlo."}
{"id": "1619224", "revid": "38120", "url": "https://it.wikipedia.org/wiki?curid=1619224", "title": "Torri costiere dello Stato dei Presidi", "text": "Le torri costiere dello Stato dei Presidi costituivano il sistema difensivo lungo la fascia costiera dell'antico Stato dei Presidi, antico Stato creato nel 1557 da re Filippo II di Spagna e riconosciuto ufficialmente dai trattati di Londra del 29 maggio e di Bruxelles del 3 luglio dello stesso anno.\nIl territorio dello Stato dei Presidi comprendeva parte della costa orientale e meridionale dell'Isola d'Elba, l'Isola di Giannutri e il litorale meridionale dell'attuale provincia di Grosseto (intero territorio comunale di Monte Argentario e gran parte dei tratti costieri dei comuni di Capalbio ed Orbetello); i territori meridionali appartenvano precedentemente alla decaduta Repubblica di Siena, mentre quelli elbani erano storicamente legati alla Repubblica di Pisa.\nIl sistema difensivo dello Stato dei Presidi fu realizzato mediante la costruzione di numerose fortificazioni e torri costiere in punti strategici, e attraverso la riqualificazione delle preesistenti strutture risalenti al periodo aldobrandesco o all'epoca della Repubblica di Siena; gran parte dei lavori furono condotti tra il 1557 e i primi decenni del secolo successivo."}
{"id": "1619225", "revid": "3115", "url": "https://it.wikipedia.org/wiki?curid=1619225", "title": "Geografia del Kosovo", "text": "Il Kosovo \u00e8 situato nella parte sud-occidentale della Penisola Balcanica.\nIl suo piccolo territorio \u00e8 prevalentemente montuoso ed \u00e8 senza sbocco al mare.\nIl paese \u00e8 situato fra i 41\u00b030' e i 43\u00b030' di latitudine nord e tra i 20\u00b0 e i 22\u00b0 di longitudine est. Il punto pi\u00f9 meridionale del paese \u00e8 a 41\u00b0 52' 30\" di latitudine nord, un picco che condivide il confine con Albania e Macedonia, nella municipalit\u00e0 di Dragash.\nDati generali.\nConfini.\nI confini del Kosovo si sviluppano per 700,7\u00a0km cos\u00ec ripartiti:\nIl Kosovo non si affaccia al mare quindi non ha costa.\nSuperficie.\nLa superficie complessiva del paese \u00e8 pari a \u00a0km\u00b2 (166\u00ba al mondo), paragonabile a quella dell'Abruzzo. Solo il Lussemburgo e i sei microstati europei (Andorra, Malta, Liechtenstein, San Marino, Monaco e Vaticano) hanno una superficie minore, nel Vecchio Continus clauusisio.\nMorfologia.\nIl Kosovo ha un territorio occupato in gran parte da rilievi, fra cui i principali sono il Kopaonik a nord, i Mali i sharrit (o Monti \u0160ar) a sud e sud-est e le Alpi Albanesi a ovest (con la cima pi\u00f9 elevata, la Gjeravica, 2.656 metri). Le pianure principali sono il bacino della Metohija / Dukagjin a ovest e la piana del Kosovo a est, separate da una zona di colline (Golak).\nIdrografia.\nLaghi.\nNonostante le sue piccole dimensioni, sono diversi i laghi che si possiamo incontrare in Kosovo.\nLaghi principali\nFiumi.\nTra i principali fiumi che solcano le vallate kosovare si ricordano il Drin Bianco, che sfocia nel Mar Adriatico, con il suo affluente Erenik, la Sitnica, la Morava Meridionale nelle colline del Golak, e i fiumi Ibar e Drenica.\nNotevoli sono le cascate del fiume Drin, alte 25 metri, che si formano alla bocca del fiume, e le Cascate Mirusha, una serie di cascate che prendono il nome dal fiume Mirusha, un tributario del Drin Bianco, nella municipalit\u00e0 di Malishev\u00eb, nel Kosovo occidentale, sul lato orientale della piana Dukagjin."}
{"id": "1619226", "revid": "1632387", "url": "https://it.wikipedia.org/wiki?curid=1619226", "title": "Treat", "text": "I Treat sono un gruppo musicale heavy metal formato a Stoccolma, Svezia, nel 1982.\nNati sulle scie stilistiche degli Europe, la band di Stoccolma risult\u00f2 come una delle formazioni pi\u00f9 di successo del filone del melodic metal svedese.\nStoria.\nFormati nel 1982, i Treat era inizialmente composti da Robert Ernlund ed il chitarrista Anders Wikstr\u00f6m assieme al chitarrista Lief Liliegen, il bassista Ken Siewertson e Mats William \"Dalton\" Dahlberg alla batteria. Trovato un accordo con la Mercury Records, la band pubblic\u00f2 diversi singolo prima di pubblicare nel 1984 il debutto dal titolo di \"Scratch And Bite\" che usc\u00ec nel gennaio di quell'anno. Per la promozione del nuovo lavoro, il quintetto partecip\u00f2 a diverse date live, tra cui una di supporto ai W.A.S.P.. Verso la fine del 1985 Mats \"Dalton\" Dahlberg venne sostituito dal batterista Leif Sundin che parteciper\u00f2 alle registrazione del secondo album, \"The Pleasure Principle\", pubblicato nel febbraio 1986. Dahlberg successivamente fonder\u00e0 i Dalton. Sundin rimase un anno nella formazione dei Treat poich\u00e9 venne sostituito da Jamie Borger (proveniente dalla prima incarnazione degli Swedish Erotica) che partecip\u00f2 al disco \"Dreamhunter\" (1987). Quello stesso anno i Treat fanno un'apparizione al Monsters Of Rock festival assieme a David Lee Roth e Kiss. Nel 1989 il gruppo pubblica il quarto album \"Organized Crime\". Ma la formazione che registr\u00f2 le sessioni fu nuovamente rivoluzionata. Ernlund, Wikstr\u00f6m e Borger vennero raggiunti dal bassista Joe Larsson e dal tastierista Patrik \"Green\" Appelgren. Ma a seguito della pubblicazione del disco, il frontman Ernlund abbandona il progetto e viene sostituito dall'ex singer dei Swedish Erotica Mats Lev\u00e9n. Con il nuovo cantante i Treat pubblicano l'omonimo \"Treat\" nel 1992, che venne prodotto da Joey Balin dei Warlock, che nonostante presentasse un'ottima produzione, non venne apprezzato soprattutto a causa delle nuove tendenze musicali capeggiate dal grunge. Il gruppo cos\u00ec si sciolse l'anno successivo.\nLev\u00e9n raggiunse poco dopo gli AB/CD, una band parodia degli AC/DC. Jamie Borger fond\u00f2 i Talisman nel 1993 con l'ex-bassista di Yngwie Malmsteen Marcel Jacob e l'ex cantante dei Yngwie Malmsteen Jeff Scott Soto. Lev\u00e9n, dopo aver chiesto di entrare nella nuova band dell'ex chitarrista dei Poison C.C. DeVille, raggiunse gli Abstrakt Algebra e dal 1997 entr\u00f2 nella formazione di Yngwie Malmsteen. Wikstr\u00f6m form\u00f2 la band Mental Hippie Blood mentre Appelgren raggiunse gli State of Mind. Nel 2000 la Death metal band In Flames registr\u00f2 una reinterpretazione del brano dei Treat \"World Of Promises\" come traccia bonus della versione limitata del loro album \"Clayman\". Jamie Borger entr\u00f2 nei Last Autumn Dream nel 2004, apparendo nel loro album dal titolo di \"II\". Nel primo 2006 Mats Lev\u00e9n fond\u00f2 una band dal nome di Fatal Force. Il gruppo pubblic\u00f2 un disco omonimo.\nNel 2006 i Treat si riformano composti dal vecchio cantante Robert Ernlund, Anders Wikstr\u00f6m alla chitarra, Patrick Appelgren alle tastiere, il bassista Nalle P\u00e5hlsson e Jamie Borger dietro i tamburi. Lo stesso anno viene pubblicata la raccolta \"Weapons Of Choice 1984-2006\".\nNel 2010 viene annunciata la pubblicazione del nuovo album dei Treat, \"Coup De Grace\", che sar\u00e0 distribuito in Europa dalla Frontiers Records a partire dal 19 marzo e negli Usa dal 6 aprile."}
{"id": "1619227", "revid": "327773", "url": "https://it.wikipedia.org/wiki?curid=1619227", "title": "Zinghenesta", "text": "La \u017dinghen\u00e9sta \u00e8 un'antica festa in maschera e si svolge a Canale d'Agordo (provincia di Belluno) l'ultima domenica di Carnevale.\nIl personaggio principale \u00e8 di sesso femminile e prende il nome dalla ragazza pi\u00f9 bella del paese, eletta annualmente regina della festa.\nStoria.\nI Carnevali di montagna sono da sempre vivi nelle vallate dolomitiche e hanno sempre rappresentato una grande occasione di aggregazione nei paesi, rimanendo per secoli le maggiori manifestazioni di gruppo al di fuori dell'ambito previsto dalla religione Cattolica, richiamando anche delle tradizioni pi\u00f9 pagane.\nIn diverse vallate, dall'Agordino al Cadore, dalla Val di Zoldo al Comelico, queste celebrazioni hanno sempre goduto di grande partecipazione da parte della popolazione attraverso i cortei mascherati espressi in momenti e modi diversi e confluenti di solito in una grande festa da ballo.\nPur essendo molto diverse nell'organizzazione, queste celebrazioni conservano delle caratteristiche comuni: maschere simili, atteggiamenti e significati sovrapponibili, presenza di musica e ballo, presenza dei coscritti. In tutti questi diversi Carnevali si possono riscontrare, pur con variazioni, due grandi gruppi di maschere: le maschere guida (accompagnate dalle maschere \u201cgaranti del corteo\u201d) e le maschere sociali, con diversi ruoli e significati.\nDescrizione dei personaggi.\nLe maschere Guida.\n\u00c8 il gruppo delle maschere principali, che ricalcano il significato propiziatorio di abbondanza e fertilit\u00e0 e devono pertanto dare l'idea di autorit\u00e0, potenza e bellezza. Sono caratterizzate infatti da elementi ricorrenti: abbigliamento prezioso, alto copricapo, presenza di un bastone/scettro di comando, perfezione nelle forme e nelle vesti, nastri, fiori e colori sgargianti, continuo movimento in corsa o ballo, suono gradevole dato da bronzine o campanelli, oro e oggetti preziosi.\nFanno parte di questo gruppo tutte le maschere con la radice \"Mata\" ossia i Mataz\u00ecn del Comelico, di Zoldo e Sottoguda, i Matac\u00ecnch di Laste e i Mati\u00e9i di Canale d'Agordo. A questo gruppo inoltre, per le citate caratteristiche, appartiene anche la Zinghen\u00e9sta di Canale. Queste figure solitamente non parlano ma si esprimono attraverso atteggiamenti e gesti. Proprio per questo, oltre che dalla musica, sono accompagnati spesso dal Lach\u00e8, che ha la funzione di aiutante e di tramite con il pubblico. Le maschere guida di solito restano isolate durante la sfilata e ballano tra di loro, ma in alcuni momenti come nelle soste in qualche piazza possono concedere un ballo agli astanti; vediamo brevemente le maschere di Canale d'Agordo che rientrano in questo gruppo.\nLa Zinghenesta.\n\u00c8 la maschera tipica del paese e prima maschera guida femminile dei carnevali di montagna. La Zinghen\u00e9sta \u00e8 la ragazza pi\u00f9 bella del paese, eletta annualmente regina della festa. \u00c8 vestita sfarzosamente, con un bianco corsetto, una gonna pieghettata da festa, fazzoletti colorati, nastri, collane, ciondoli, fiori e oggetti preziosi.\nIndossa il tipico \"Cappello dei Coscritti\" (un cappello nero con attorno delle rose di carta colorate e nella parte posteriore dei lunghi nastri variopinti), ai piedi porta gli \"scarp\u00e9t\" e delle sonagliere, mentre in mano regge un mazzo di fiori.\nSecondo la tradizione il corteo mascherato si reca nella sua casa per poi confluire nella piazza del paese. Assieme ai Mati\u00e9i e ai Lach\u00e8, la Zinghen\u00e9sta danza e salta a ritmo di musica.\nLa tradizione vuole che la zinghenesta assuma un ruolo sacro e propiziatorio.\nIl Mat\u00e8l.\nIl Mat\u00e8l di Canale d'Agordo \u00e8 la maschera guida pi\u00f9 tradizionale, le cui caratteristiche si possono ritrovare anche negli altri Carnevali delle Dolomiti. Indossa un cappello conico di circa 60\u00a0cm, ricoperto di tessuto e adornato di nastri colorati e fazzoletti frangiati. Il viso, incorniciato da un fazzoletto, quando non \u00e8 coperto da un volto ligneo \u201cda bello\u201d \u00e8 dipinto di bianco. Porta una lunga camicia bianca lasciata fuori dai pantaloni con dei nastri variopinti cuciti attorno al collo e una cintura anch'essa adornata di nastri e fazzoletti. Indossa un paio di pantaloni alla zuava coperti da due garm\u00e0i e due lunghi calzettoni di diverso colore: rosso a destra e blu a sinistra.\nCompletano la figura delle sonagliere di brond\u00ecne e un lungo bastone fornito di nastri, fazzoletti e campanelli. I vari Mati\u00e9i accompagnano la Zinghen\u00e9sta, saltando, danzando e facendo risuonare i campanelli in continuazione.\nIl Lach\u00e8.\nIl Lach\u00e8 \u00e8 del tutto simile al Mat\u00e8l, ma porta un cappello pi\u00f9 basso ed \u00e8 privo del bastone di comando.\nLe maschere Sociali.\n\u00c8 l'altro grande gruppo di maschere, il pi\u00f9 numeroso e composto da personaggi che rappresentano l'esagerazione dell'umanit\u00e0 e della quotidianit\u00e0 locale. Al suo interno troviamo una variet\u00e0 enorme di maschere dalle sembianze esagerate e grottesche che hanno lo scopo di compiere il vero senso del carnevale, ossia trarre in inganno il mondo esterno. Questo scopo viene raggiunto solamente quando i partecipanti non vengono riconosciuti, azzerando il proprio status sociale e dimostrando la potenzialit\u00e0 di rinnovamento, di cambiamento. Un tempo era importantissimo non essere riconosciuti e infatti anche i volti lignei venivano continuamente prestati da una famiglia all'altra per facilitare l'anonimato del portatore o addirittura bruciati alla fine del carnevale. La maschera inoltre ha sempre goduto di grande rispetto e libert\u00e0 in una societ\u00e0 nella quale certi comportamenti non erano di norma tollerati: la maschera (se il portatore non veniva riconosciuto) poteva entrare e sostare a piacimento nelle case, scherzare, giocare, ballare e vedere senza timore le ragazze, cose impensabili in altri periodi e in altre circostanze. Le maschere sociali sono composte quasi sempre da due gruppi di personaggi: i \u201cBelli\u201d vestiti elegantemente, con abiti da festa e volti lignei armoniosi e i \u201cBrutti\u201d vestiti in modo logoro, con abiti consunti e volti lignei deformi. Alcune tra le maschere sociali sono dette maschere \u201cgaranti del corteo\u201d, che hanno cio\u00e8 il compito di mantenere lo spazio vitale e una distanza tra le maschere guida e il pubblico presente, comportandosi anche in modo irriverente e ritualmente aggressivo, colpendo gli astanti con ramazze, sporcandoli con fuliggine o aspergendoli con liquame di vario genere. Tale comportamento assume anche un significato magico e propiziatorio. Le maschere che appartengono a questo gruppo sono pagliacci, diavoli, spazzacamini e altre figure simili. In particolare a Canale possiamo riscontrare le seguenti.\nIl Pai\u00e0zo.\nIl Pai\u00e0zo della Zinghen\u00e9sta indossa una tunica di colore neutro decorata con nastri e fiori colorati e indossa una maschera lignea con baffi. Porta un copricapo conico coperto di piume di cappone e un\nbastone fornito di campanelli. Il Pai\u00e0zo precede il corteo mascherato correndo avanti e indietro e facendosi largo tra la gente.\nI P\u00f9ster.\nI P\u00f9ster sono le maschere \u201cda brutto\u201d garanti del corteo, vestite con i pi\u00f9 logori e vecchi abiti quotidiani. Portano un volto deforme e sporcano gli astanti con liquame o con la cenere.\nGli Spazzacamini.\nSono vestiti di nero, hanno il volto annerito e sporcano con la fuliggine tutti i presenti. Possono inoltre portarsi appresso gli strumenti del mestiere.\nI B\u00e8r.\nSono delle figure pastorali, con cappelli conici e abiti coperti di pellame. Portano delle pesanti sonagliere di bronzo e un bastone di frassino gemmato con cui \u201cchiamano l'erba\u201d novella. Si muovono lentamente, con piccoli saltelli in modo da far suonare i campanelli all'unisono.\nI Sas\u00ecgn, i Giand\u00e0rmi e il Caor\u00f3n Spi\u00f3n.\nNelle descrizioni di Edoardo Casal sono presenti queste figure che sono strettamente legate fra loro, creando una sorta di coreografia. I Sas\u00ecgn, armati fino ai denti e dal volto dipinto, approfittano della confusione generale per rovesciare cataste di legna e rubare qualche biscot\u00e8r. Ma il Caor\u00f3n Spi\u00f3n, con una maschera raffigurante il muso di una pecora e munito di un lungo cannocchiale, vede tutto ci\u00f2 che accade e riferisce i fatti ai Giand\u00e0rmi (all'epoca vestiti all'Austriaca, ora all'Italiana, da Carabinieri) che arrestano i Sas\u00ecgn. Volendo fare una precisazione, il ruolo dei Giand\u00e0rmi non \u00e8 assolutamente un ruolo di scherno, bens\u00ec di stima verso le forze della pubblica sicurezza.\nAltri personaggi.\nLa bellezza intrinseca del carnevale sta proprio nella fantasia di chi vi partecipa (che chiunque pu\u00f2 inventare e divertirsi a realizzare), pertanto sono sempre presenti figure mascherate diverse e di origine sconosciuta come:"}
{"id": "1619228", "revid": "627593", "url": "https://it.wikipedia.org/wiki?curid=1619228", "title": "118 - Emergenza Sanitaria", "text": ""}
{"id": "1619231", "revid": "1776051", "url": "https://it.wikipedia.org/wiki?curid=1619231", "title": "Screaming Blue Murder (Blue Murder)", "text": "Screaming Blue Murder \u00e8 un album live dei Blue Murder, pubblicato nel 1994 per la Geffen Records."}
{"id": "1619240", "revid": "486946", "url": "https://it.wikipedia.org/wiki?curid=1619240", "title": "Mus\u00e9e Nationale du Moyen Age", "text": ""}
{"id": "1619241", "revid": "486946", "url": "https://it.wikipedia.org/wiki?curid=1619241", "title": "Museo nazionale del Medioevo", "text": ""}
{"id": "1619247", "revid": "125264362", "url": "https://it.wikipedia.org/wiki?curid=1619247", "title": "Letteratura persiana", "text": "La letteratura persiana, o meglio neo-persiana, nasce a partire dall'incontro/confronto fra la tradizione persiana propriamente detta e la cultura linguistica e letteraria degli Arabi conquistatori, che abbatterono l'impero sasanide nel 640 d C.Questo evento traumatico port\u00f2 a grandi trasformazioni sia nella lingua (introduzione dell'alfabeto arabo) che nella letteratura (introduzione di generi e metri poetici arabi). La letteratura precedente in pahlavi, o medio-persiano, continuer\u00e0 essenzialmente come espressione degli ambienti zoroastriani fino al X secolo e oltre, ma l'arabo soppianter\u00e0 il medio-persiano come lingua delle scienze religiose, naturali e filosofiche.Gi\u00e0 alla fine dell'VIII secolo abbiamo i primi documenti di una lingua neo-persiana, ampiamente arabizzata nel lessico e scritta in alfabeto arabo modificato, che lentamente diviene anche lingua letteraria, soprattutto a partire dalla prima grande scuola dei poeti della corte samanide di Bukhara (X secolo). A quell'epoca in territori iranici si pu\u00f2 dire che gli intellettuali usassero l'arabo per trattare argomenti scientifici e religiosi e il neo-persiano per la poesia e la storiografia. Dal periodo selgiuchide in poi la letteratura neo-persiana si diffuse dalla culla centro-asiatica al resto dei territori iranici occidentali e, in seguito, grazie anche all'immenso prestigio acquistato dai suoi autori, innumerevoli cultori di questa letteratura si troveranno in un'area vastissima, dalla Istanbul ottomana sino alla Delhi dei Moghul.\nI. La letteratura persiana antica (V sec. a. C. - VIII sec. d. C.).\nIl persiano, appartenente al complesso delle lingue iraniche, \u00e8 una lingua indoeuropea e la sua evoluzione pu\u00f2 essere suddivisa in tre fasi:\nII. La letteratura neopersiana classica (secc. IX-XVIII): considerazioni generali.\nLa metrica.\nBisogna fare qui, tuttavia, una specificazione importante: gli studiosi europei, infatti, definiscono versi quelli che sono, in verit\u00e0, gli emistichi (mezzi versi) dei poemi islamici: quando parlano di una poesia di 80 versi, quindi, bisogner\u00e0 intendere di 40 versi doppi, se di 30 versi, 15 versi doppi. Questa singolare abitudine \u00e8 invalsa anche nella trascrizione delle poesie, dove gli emistichi sono riportati l'uno sotto l'altro, come fossero versi autonomi, dando l'impressione, poich\u00e9 in genere il primo emistichio non ha rima, che il componimento sia a rime alternate (a, b, a, c, a, d, a, e...). Non \u00e8 cos\u00ec: i versi sono doppi e ogni secondo emistichio del verso rima con il precedente: tutti i versi, quindi, rimano fra loro (b-a, c-a, d-a, e-a...). Possono semmai rimare \"anche\" gli emistichi fra loro, aggiungendo rime all'ordine stabilito (tipo: a-a, b-a, b-a, c-a, c-a...), ma non \u00e8 pensabile che si possa uscire fuori dello schema che impone la rima a tutti i versi. Questo accade anche nel \"mathnavi\" (poema), che non \u00e8 composto a rime baciate (a, a, b, b, c, c...), come si dice in genere, ma tutti dove gli emistichi rimano fra loro e ogni verso ha una nuova rima (a-a, b-b, c-c, d-d...), anche se gli emistichi appaiono trascritti spesso l'uno sotto l'altro. Eccezioni ci sono: la \"robai\" (quartina) persiana, infatti, \u00e8 chiamata cos\u00ec perch\u00e9, anche se era costituita originariamente da due versi doppi (schema: a-a, x-a), ogni emistichio fini' per venire considerato come un verso indipendente dagli stessi persiani (cio\u00e8 come: a, a, x, a), ma \u00e8 eccezione. Il \"robai\" e il \"mathnavi\" a loro volta, lo si dica per inciso, sono generi ignoti alla poesia araba e sono invenzioni proprie della poesia persiana.\nI principali generi di poesia.\nL'ode panegiristica (\"qaside\").\nLa qa\u1e63\u012bda, genere principe della poesia araba, \u00e8 un'ode panegiristica, che conta da poche decine a diverse centinaia di versi. Tutti i versi sono doppi (emistichi) e rimano fra loro, tranne il primo, nel quale rima anche il primo emistichio (schema: a-a, b-a, c-a, d-a...). La \"qaside\" tipica possiede un preludio (detto \"nasib\") di carattere lirico, in cui si descrive in modo alquanto stilizzato un giardino primaverile e i suoi vari elementi (rami, fiori, uccelli, temporali ecc.), segue un verso di passaggio (\"gorizgah\") che abilmente introduce la lode (\"mad\u012b\u1e25\") finale del mecenate o patrono dell'autore\nIn questo genere eccellono i poeti samanidi: Rudaki, nato nelle vicinanze di Samarcanda (m. 941), Asjadi di Marv (m. 1031), Farrokhi del Sistan (m. 1038), 'Onsori di Balkh (m. 1049 ca.) e Manu\u010dehri di Damghan (m. 1041). Dopo di loro, si distinsero: Qatran di Tabriz (m. 1072), Amir Mo'ezzi (m. 1147) panegirista dei sovrani selgiuchidi Malekshah e Sanjar, Mas'ud-e Sa'd-e Salman di Lahore (m. 1131), Azraqi di Herat (m. 1132 ca.), Adib Saber di Termez (m. 1147), Rashidoddin Vatvat (m. 1182), panegirista dei sovrani del Khw\u0101rezm, Zahir Faryabi (m. 1201), il grande Anvari di Abivard (m. 1191), il panegirista favorito di Sanjar, e Khaqani di Shirvan (m. 1191 ca.), questi ultimi due annoverati come il vertice del genere. \nLa \"qaside\" conosce anche destinazioni diverse dall'encomio al patrono di turno, si pensi ad esempio alla \"qaside\" religiosa di un Naser-e Khosrow, di Sana'i di Ghazna, di Farid al-Din 'Attar o dal citato Khaqani; o alla \"qaside\" allegorica ed eroicomica \"Mush o qorbe\" (\"Il gatto e il topo\") del poeta satirico Ubayde Z\u0101k\u0101ni di Shiraz (m. 1371 ca.), che sottilmente dipingeva nel gatto tiranno dei topi un crudele e bigotto regnante di Shiraz. \nLa qaside scritta in onore di un qualche augusto defunto (di solito un nobile patrono, un sovrano, oppure un religioso, un imam ecc.) si chiama \"marthiye\" (elegia).\nIl \"ghazal\".\nIl ghazal \u00e8 un tipo di componimento di lontana origine araba, nato come una variazione della \"qaside,\" ma deivenuto principe in quella persiana: la qaside si apre infatti con un preludio amoroso (\"nasib\") che lentamente, intorno al IX secolo, \u00e8 diventato un genere indipendente, il \"ghazal\" appunto. Il ghazal \u00e8 un tipo di componimento breve, dai 5 a 15 versi, tipo un sonetto, di carattere bacchico o erotico. Nella forma ha conservato lo stesso schema della \"qasida\": tutti i versi sono doppi e rimano fra loro, tranne il primo, nel quale rima anche il primo emistichio (a-a, b-a, c-a, d-a...). Nell'ultimo verso, nella struttura classica almeno, il poeta inserisce a mo' di firma il proprio pseudonimo poetico (\"takhallos\"). In genere nel \"ghazal\" il poeta si atteggia ad amante (\"\u02bfasheq\") di un'innominata e pressoch\u00e9 ineffabile persona amica, dalle sfuggenti fattezze, in cui si son voluti riconoscere personaggi disparati, i pi\u00f9 frequenti e tradizionali dei quali sono il principe-patrono e la divinit\u00e0.\nIl genere, introdotto in Persia da Sana'i di Ghazna (m. 1140 ca), fu perfezionato in direzione mistica da Farid al-Din 'Attar (m. 1220 ca), Sa\u02bfdi di Shiraz (m. 1291) e da Gialal al-Din Rumi (m. 1273), meglio noto come \"Molavi o Mawlana\", autore di un celeberrimo canzoniere detto \"Divan-e Shams-e Tabriz\", uno dei vertici della poesia di tutti i tempi. Il \"ghazal\" fu poi ulteriormente sviluppato da Khwaju di Kerman (m. 1352), da Salman di Save (m. 1376), e trov\u00f2 la sua perfezione in Hafez di Shiraz (m. 1390), considerato il pi\u00f9 grande poeta persiano: il suo \"Canzoniere\" (\"Div\u0101n\") \u00e8, assieme a quello di Rumi, uno dei grandi capolavori immortali della poesia persiana, noto in tutto il mondo, imitato ed ammirato anche da Goethe, cui ispiro' il proprio \"West-\u00f6stlicher Divan\", oltre che dal \"padre\" della nascente letteratura nordamericana, Ralph Waldo Emerson. Il \"Div\u0101n\" di Hafez comprende circa 500 \"ghazal\" in cui si combinano toni diversi, di solito ma non sempre esattamente definiti erotici e mistici, e temi che spaziano da un supposto edonismo al panegirismo. Pi\u00f9 giusto \u00e8 affermare che i temi dominanti di questo poeta vanno visti nell'esperienza gnostica (e non mistica), nell'affascinante avventura del conoscere, di cui la persona amata si fa poetica sostituta, e nell'asserzione della libert\u00e0 come attributo ineliminabile dei processi cognitivi. \nIl genere fu ulteriormente coltivato, ma ormai a livelli inevitabilmente inferiori seppur sempre apprezzabilissimi, da Kamal di Khojand (m. 1406) in Transoxiana e dal famoso Giami a Herat.\nLa quartina (\"roba\u02bfi\").\nLa quartina \u00e8 componimento breve formato da quattro versi (\"a, a, b, a;\" oppure: \"a,\" \"a,\" \"a,\" \"a\"; o anche: \"a,\" \"b,\" \"b,\" \"a\"). Questo genere \u00e8 ignoto alla poesia araba e si pu\u00f2 dire che sia invenzione prettamente persiana che rivela semmai l'influenza di certa poesia cinese o delle quartine tipiche della poesia indonesiana. Di carattere spesso gnomico-sentenzioso, o talora quasi filosofico, nel genere eccelse \u02bfOmar Khayy\u0101m (m. 1126 ca.), poeta cantore del vino e del \"carpe diem\" reso noto in Occidente dalle traduzioni di Edward FitzGerald e Nicholas della seconda met\u00e0 dell'Ottocento, avvicinabile per certi aspetti alla sensibilit\u00e0 dell'autore del Qohelet. Da ricordare le quartine religiose di tono mistico del santo sufi Abu Sa'id (m. 1048), di Baba Taher (XI secolo) e di Baba Afzal (XIII secolo); pi\u00f9 originale \u00e8 la quartina di tono realistico della poetessa Mehsati di Ganja (XII secolo), la prima figura femminile di qualche consistenza delle lettere persiane.\nIl poema (\"mathnav\u00ec\").\nIl \"mathnavi\" \u00e8 il poema lungo, dalle centinaia di versi fino alle decine di migliaia, in versi doppi, dove ogni verso ha una rima diversa e gli emistichi rimano fra loro (a-a, b-b, c-c, d-d...), di vario argomento: epico, romanzesco, mistico, satirico, didattico ecc. . \u00c8 un genere nuovo inventato dai Persiani, assente nella poesia araba classica, che tratteremo a seconda dell'argomento:\nLa poesia strofica (\"band\").\n\u00c8 un genere essenzialmente nuovo, di invenzione persiana, poich\u00e9 poco coltivato dalla letteratura araba. Il genere si realizza in varie forme, ad esempio con la \"mosammat\", che tradizionalmente si ritiene sia stata creata dal citato Manuchehri, di varia foggia e lunghezza: \"morabba\u02bf\" (ovvero un quartetto di quattro emistichi con rima: aaaa, bbba, ccca...), \"mokhammas\" (quintetto di emistichi con rima: aaaaa, bbbba, cccca...), \"mosaddas\" (sestetto di emistichi con rima: aaaaaa, bbbbba, ccccca...); e ancora: la \"tarji'- e band\" (strofe con rima del tipo-qasida, unite da un verso ritornello: aa, ba, ca... xx; ee, fe, ge... xx e cos\u00ec via); la \"tarkib-e band\" (come la precedente, ma i versi che uniscono le strofe non sono un ritornello, bens\u00ec diversi l'uno dall'altro anche se rimano internamente: ...xx...yy...zz ecc.).\nIl frammento (\"qet'e\").\nBrano di pochi versi, concepibile come un brano di qaside, privata per\u00f2 del verso iniziale a rima interna (tipo: aa) detto \"matla'\"; \u00e8 spesso usata come tipico componimento d'occasione per una variet\u00e0 di scopi, ad esempio in ringraziamento, in rimprovero, in lode o in morte di qualcuno, ma anche come veicolo di poesia di tono scherzoso o schiettamente pornografico, come si vede in Suzani di Nasaf (m. 1174), ma anche in certi frammenti composti da Sa\u2018di (v. infra) e numerosi altri poeti (i versi di contenuto osceno, detti comunemente \"hazliyyat\" o \"motayebat\", sono peraltro composti anche in tutte le altre forme illustrate in questa sezione). Il frammento di un solo verso \u00e8 detto \"fard\".\nDescrizione per scopi.\nA questa suddivisione per generi, la tradizione esegetica orientale affianca anche una suddivisione alternativa che risponde a una descrizione degli \u201cscopi\u201d (aqraz) della poesia, secondo criteri tassonomici autoctoni e pi\u00f9 tradizionali (fonte: Zayn al-\u02bfAbidin Mu\u02betaman, \"She\u02bfr va adab-e farsi\", Jahan Book, Tehran 1986, p.\u00a08): 1. \"mad\u1e25\" (panegirico) 2. \"resa\" o \"marsiya\" (elegia, lamentazione) 3. \"vasf\" (descrizione, fisica di persone o paesaggi) 4. \"tasavvof\" (mistica) 5. \"she\u02bfr-e akhl\u0101q\u012b\" (poesia morale) 6. \"she\u02bfr -e falsaf\u012b\" (poesia filosofica) 7. \"she\u02bfr-e rava\u02be\u012b\" (poesia narrativa) 8. \"ghazal\" (lirica amorosa) 9. \"khamriyye\" (poesia bacchica) 10. \"monazere\" (tenzone o contrasto) 11. \"hasb-e hal\" (poesia autobiografica) 12. \"hamase va mofakhere\" (epica e vanto) 13. \"shakv\u00e0\" (lagnanza) 14. \"e\u02bfteraz\" (apologia) 15. \"heja va hazl va motayebe\" (satira, facezia, scherzo) 16. \"loghz va mo\u02beamma\" (emigmi e indovinelli).\nI principali generi di prosa.\nGli inizi della prosa persiana sono rappresentati da traduzioni dall'arabo di opere religiose, come ad esempio il \"Tafs\u012br\" o esegesi del Corano, di traduttore anonimo e il \"Ta\u02ber\u012bh al-Mul\u016bk wa al-Anbiy\u0101\u02be \"(\"Cronaca dei re e dei profeti\", alquanto rielaborata dal traduttore Bal\u02bfami, X secolo), i cui originali erano entrambi opere del persiano \u1e6cabar\u012b (m. 923) che scriveva per\u00f2 in arabo. A queste si possono aggiungere altre opere scientifiche di astronomia, di farmacologia o di geografia come le \"\u02bfAj\u0101\u02beib al-Buld\u0101n\" (\"Le meraviglie dei paesi\") di Ab\u016b l-Mo\u02beayyad di Balkh (X secolo), e di storia come l'anonimo \"Ta\u02berikh-e Sistan\" (Storia del Sistan) scritta a met\u00e0 dell'XI secolo In seguito si sviluppano vari generi:\nLa storiografia.\nOpere di epoca ghaznavide: il \"Ta'rikh-e Ghaznaviyan\" (\"Storia dei Ghaznavidi\") di Beyhaqi (m. 1077), lo \"Zayn al-Akhbar\" (\"L'ornamento delle notizie\", una storia della Persia sin dalle mitiche origini) di Abu Sa\u02bf\u012bd Gard\u012bz\u012b scritta intorno al 1050.\nLa trattatistica politico-moralistica.\nSi possono ricordare: il \"Q\u0101b\u016bs-n\u0101me\" del principe Kaika'us b. Iskandar (m. 1085), uno \u201cspecchio per principi\u201d scritto per il figlio e quasi un codice della civilt\u00e0 persiana medievale, il \"Siy\u0101sat-n\u0101me\" (\"Il libro della politica\") del grande visir selgiuchide Nizam al-Mulk (m. 1082) forse il massimo teorico dell'arte politica in terre musulmane, l\"Akhlaq-e N\u0101\u1e63eri\" (\"L'etica di N\u0101\u1e63er\", dal nome di un mecenate) di Nasir al-Din al-Tusi (m. 1274) celebre moralista, il famosissimo \"Golestan\" (\"Roseto\") di Sa\u02bfdi di Shiraz (m. 1291), in prosa mista a versi, forse l'opera pi\u00f9 letta, amata e citata dell'intera letteratura persiana, l\"Akhl\u0101q al-Ashr\u0101f\" (\"L'etica dei notabili\"), opera satirica di 'Obeyd Zakani (m. 1371) che fustiga amabilmente i corrotti costumi della corte di Shiraz; \"Akhlaq-e Jalali\" di Davvani (m. 1502) e \"Akhlaq-e Mohseni\", del grande poligrafo vissuto alla corte di Herat Va'ez Kashefi (m. 1504), il \"Baharestan\" del citato Giami (m. 1492), che riprende il modello del \"Golestan\" di Sa\u02bfdi.\nLa retorica.\nTra le opere si ricordano: il \"Tarjuman al-Balagha\" (\"L'interprete dell'eloquenza\") di 'Umar al-Raduyani (m. 1114), \"Hada'iq al-Sihr\" (\"I giardini della magia\") del retore e poeta Rashid al-Din Vatvat, (m. 1182), \"Chahar maqale\" (I quattro discorsi, dedicati alle professioni del segretario, del poeta, del medico e dell'astrologo) di Nezami 'Aruzi di Samarcanda (m. 1174), infine \"al-Mu\u02bfjam f\u012b ma'ayir ash\u02bfar al-\u02bfajam\" di Shams-e Qeys (XIII secolo).\nLa trattatistica scientifica-filosofica.\nSi possono ricordare: il \"Danesh-name\" (\"Libro della sapienza\"), un'enciclopedia scientifica del grande Ibn Sina ovvero Avicenna (m. 1037) che scrisse prevalentemente in arabo, il \"Kimiya-e Sa\u02bfadat\" (\"L'alchimia della felicit\u00e0\"), riassunto in persiano di una summa teologica in arabo del celebre teologo Abu Hamid al-Ghazali (m. 1111), il \"Zij-e Ilkhani\", un almanacco astronomico del citato Nasir al-Din al-Tusi, il \"Nowruz-name\" (\"Il libro del Nowruz\", il Capodanno persiano) del citato poeta e astronomo-matematico \u02bfOmar Khayy\u0101m.\nLa trattatistica religiosa.\nSi possono ricordare: il \"Ketab-e goshayesh o rahayesh\" (\"Il libro dello scioglimento e della liberazione\") del citato poeta, nonch\u00e9 filosofo e missionario ismailita Naser-e Khosrow (m. 1088), il \"Kashf al-Mahjub\" (\"La rivelazione del recondito\") di Hojviri (m. 1073, operante alla corte di Lahore) una summa del sapere mistico del tempo, il \"Sad meydan\" (\"Le cento pianure spirituali\") del santo sufi Ansari di Herat (m. 1088) che descrive il cammino spirituale del mistico viandante, il \"F\u012bhi m\u0101 f\u012bhi\" (\"C'\u00e8 quel che c'\u00e8\") del citato mistico Gialal al-Din Rumi; il \"Mirsad al-\u02bfIb\u0101d\" (\"La specola dei devoti\") del religioso e mistico Najmoddin Razi Daye (XIII secolo) che si segnala anche per l'abbondanza delle citazioni poetiche, le \"Awsaf al-ashr\u0101f\" (Descrizioni dei nobili) un trattato di sufismo del citato Naseroddin Tusi, il \"Sawanih al-\u2018Ushshaq\" (\"I casi degli amanti\") di Ahmad Ghazali (XII secolo), fratello minore del teologo sopra citato e autore con quest' opera del pi\u00f9 noto trattato sull'eros mistico del medioevo persiano, i racconti mistico-visionari del filosofo e gnostico Sohravardi (m. 1191) celebre teorico e caposcuola di una \"sapienza illuminativa\" (\"\u1e25ikmat al-ishr\u0101q\") o \"orientale\", i \"Lama'at\" (\"Bagliori\") del citato \u02bfEraqi di Hamadan, che sar\u00e0 acutamente commentato da Giami \nDa ricordare inoltre la vasta letteratura del commento (\"tafsir\") al Corano, normalmente scritta in arabo, che conobbe per\u00f2 anche opere tradotte o riassunte in persiano.\nIl diario di viaggio.\nGenere creato con il \"Safar-name\" (\"Libro di viaggio\") del citato missionario ismailita Naser-e Khosrow che ebbe modo di peregrinare tra l'Asia Centrale e l'Egitto dei Fatimidi.\nIl romanzo popolare.\nBen rappresentato dalla saga di \"Samak-e \u02bfayyar\" (\"Samak il brigante\"), raccolta e fissata intorno al 1190 da tale Faramorz, che sistem\u00f2 una ricca tradizione orale precedente.\nLa favolistica.\nQui si pu\u00f2 ricordare: il \"Marzban-name\", un rifacimento della raccolta indiana del \"Kalila e Dimna\", di Sa'doddin Varavini (XIII secolo) riccamente ornata di versi arabi e persiani, \"Jawami\u2018 al-hikayat wa lawami\u2018 al-riwayat\" (\"Le collane degli aneddoti e gli splendori dei racconti\") di 'Owfi di Bukhara (XII-XIII secolo, operante alla corte di Lahore) il pi\u00f9 ampio e noto repertorio persiano medievale di storie e aneddoti, \"Anv\u0101r-e Soheyli\" (\"I bagliori di Canopo\") altro rifacimento dell'indiano \"Kalila e Dimna\" del citato poligrafo Va'ez Kashefi; a questi si pu\u00f2 aggiungere il \"Sendbad-name\" (Libro di Sindbad) di Zahiri (XII secolo) un'opera, forse di origini indiane, costruita con la tecnica della storia-cornice e che si collega a un ben noto ciclo medievale con notevoli appendici europee (\"Storia dei sette savi\", \"Gli inganni delle donne\" ecc.).\nLa prosa d'arte.\nDa ricordare: le \"Maqamat-e Hamidi\" di Hamidoddin (m. 1164), largamente ispirate a modelli arabi.\nLe biografie di santi.\nTra cui sono da ricordare: \"Asr\u0101r al-taw\u1e25id\" (\"I segreti dell'Unicit\u00e0 Divina\") di Ebn-e Monavvar (XII secolo), biografia del santo e poeta sufi Abu Sa'id, la \"Tadhkirat al-Awliya\u2019\" (\"Il memoriale dei santi\"), raccolta di biografie di celebri sufi del citato poeta mistico Faridoddin 'Attar di Nishapur, il \"Nafahat al-\u2018Uns\" (\"Sospiri di intimit\u00e0\"), pure opera di agiografia sufi del citato Jami.\nLe antologie e biografie poetiche.\nDa ricordare: il \"Lubab al-alb\u0101b\" (\"L'essenza dei cuori\") del citato \u2018Owfi di Bukhara, la \"Tadhk\u012brat al-Shu\u02bfar\u0101\u02be\" (\"Memoria dei poeti\") di Dowlatshah di Samarcanda, composta verso il 1490, le \"Maj\u0101lis al-\u02bfushsh\u0101q\" (\"Le sedute degli amanti\"), biografie panegiricizzate di poeti del citato principe e mecenate timuride Hosseyn Bayqara di Herat.\nLa prosa scherzosa.\nDi tono satirico, esemplarmente rappresentata dalla raccolta di aneddoti ameni e barzellette spesso esplicitamente pornografiche \"Resale-ye delgosha\" (\"Dissertazione letifica\") del citato 'Obeyd Zakani di Shiraz, che prende di mira gli ambienti corrotti e le ipocrisie della nobilt\u00e0 cortigiana e soprattutto del clero di Shiraz.\nProfilo storico della letteratura neopersiana classica.\nA differenza dei precedenti, i paragrafi seguenti non si muoveranno secondo i diversi generi letterari ma secondo i vari periodi storici, per facilitare la comprensione generale dell'argomento, dei percorsi artistici, dei generi, delle tendenze stilistiche e delle singole figure poetiche. Si tenga presente che il sistema dei generi persiani classici rimarr\u00e0 immutato dal IX secolo al XVIII secolo e oltre, praticamente mille anni. Solo nel XIX secolo, infatti, sotto la dinastia Qajar, il sistema tradizionale dei generi ha iniziato a vacillare e ha lasciato spazio ai generi moderni 'europei' (\"commedia, romanzo, dramma sacro\" etc...).\nEt\u00e0 samanide (819-999).\nFinch\u00e9 l'impero arabo fu in espansione sotto la dinastia degli Omayyadi (661-750), gli Arabi riuscirono a tenere abbastanza saldo il potere attorno alla capitale di Damasco. Tuttavia, appena terminato il ritmo spettacolare delle conquiste e che la capitale fu spostata a Baghdad sotto la dinastia degli Abbasidi (nel 750, che aveva preso il potere grazie all'appoggio dei persiani), i vari popoli in seno all'impero, ormai arabizzati e islamizzati, rialzarono il capo. Di fatto il califfo divenne dopo al-Mutawakkil, un'autorit\u00e0 puramente formale sul piano politico a 100 anni dalla fondazione dell'impero, e non appena la capitale venne spostata a Baghdad, la classe dirigente divenne persiana anche se di lingua araba (uno per tutti il celebre poeta arabo Abu Nuwas). \nIntorno all'800 in sostanza (anche) la Persia era gi\u00e0 passata di fatto sotto il dominio di altri signori, solo formalmente soggetti al califfo, la dinastia iranica dei Samanidi, con capitale a Bukhara, in Transoxiana (odierno Uzbekistan), che dar\u00e0 avvio al millenario dominio straniero, specie turco, in Persia. \nRuotano attorno alla corte samanide i padri della letteratura persiana: il famoso Rudaki (m. 941) di Samarcanda, autore di \"qasida\" encomiastiche e di un \"mathnavi\" romanzesco, perduto, su \"Khalil e Dimna\", e Abu Mansur Daqiqi (m. 980), autore del \"mathnavi\" epico intitolato \"Shahnam\u00e8\", parzialmente rimasto perch\u00e9 inglobato poi da Firdusi nel suo poema omonimo. Si ricordi anche la poetessa Rabia Balkhi.\nIn prosa si ricorda Bal\u02bfami, che tradusse, intorno al 963, la \"Storia\" (\"Ta'rikh al-rusul wa-l mul\u016bk\"), scritta in arabo dal persiano \u1e6cabar\u012b.\nEt\u00e0 ghaznavide (999-1037).\nNel 999 il grande Mahmud di Ghazna, turco, spodesta i Samanidi e d\u00e0 inizio alla dominazione turca in Persia, sempre formalmente soggetto anche lui, come i Samanidi, al califfo di Baghdad. \nLa dinastia da lui fondata fu breve ma essenziale per lo sviluppo della poesia persiana. Nella Qa\u1e63\u012bda si distinguono Asjadi di Marv (m. 1031), Farrokhi del Sistan (m. 1038), poeta laureato di Ghazna, 'Onsori di Balkh (m. 1049) e il grande Manucehri di Damghan (m. 1041). Prima alla corte samanide e poi in quella di Ma\u1e25m\u016bd vissero anche il sommo Firdusi di \u1e6c\u016bs (940-1026), il Dante persiano, autore del poema epico Sh\u0101h-N\u0101meh, il poema nazionale iranico, e il filosofo Avicenna (980-1037) di Bukhara, autore anche di varie \"roba\u2019i.\"\nNasce grazie a Manuhceri la poesia strofica (\"mosammat\"), ignota alla poesia araba classica (ma non a quella di Spagna, vedi il paragrafo apposito alla voce poesia araba).\nNella prosa storiografica si ricorda il \"Ta'rikh-e Ghaznaviyan\" (\"Storia dei Ghaznavidi\") di al-Bayhaqi (m. 1077)\n2) Periodo formativo: l'et\u00e0 selgiuchide (1037-1219).\nNel 1037 il turco selgiuchide Toghrul Beg penetra in Persia, spodesta gli ultimi Ghaznavidi, giunge a Baghdad a minacciare il califfo e lo costringe a farsi riconoscere come sultano di Persia, creando in questo modo un regno autonomo soggetto solo religiosamente al califfo sunnita. Del quale, anzi, i selgiuchidi, signori in breve di tutto l'impero fino alla Siria e all'India, divengono i protettori. \nL'et\u00e0 selgiuchide comprende due secoli di estrema vivacit\u00e0 culturale e in qualche modo si stabilit\u00e0 politica nei quali il genio iranico crea tra i suoi pi\u00f9 grandi scrittori. In questo periodo si possono rintracciare tre tendenze generali: quella oratoria-epica, che prosegue la tradizione araba della Qa\u1e63\u012bda e del mathnavi di carattere eroico, quella del mathnavi didattico (religioso, spesso mistico), e quella pi\u00f9 'sperimentale', inaugurata dalle strofe di Manuhceri, di ambientazione pi\u00f9 quotidiana e di lessico pi\u00f9 comune, fuori dalla tradizione aulica. \u00c8 in questa epoca che entra nella poesia persiana il \"ghazal\" e si inventano il \"mathnavi\" didattico e \"roba\u2019i,\" la quartina, destinati divenire i generi principi della poesia persiana\".\"\nI sette grandi di quest'epoca sono: \nNella Qa\u1e63\u012bda si distinguono ancora Qatran di Tabriz (m. 1072), Amir Mo\u2019ezzi (m. 1147), panegirista di Malik Shah I e di Sanjar, Mas'ud-e Sa'd-e Salman, attivo in India, presso gli ultimi Ghaznavidi di Lahore (m. 1131), Azraqi di Herat (m. 1132), panegirista di Tughanshah, Adib Saber di Termez (m. 1147), Rashidoddin Vatvat (m. 1182), panegirista dei sovrani della Corasmia (Khwarezm, in Uzbekistan), Zahir Faryabi \nNel \"mathnavi\" epico, dopo Firdusi, si ricordano Asadi (m. 1073), autore di un \"Garshasp-n\u0101me\" dedicato alla mitica figura di un sovrano iranico, e Gorgani (m. 1080), autore del famoso \"Vis o Ramin, un mathnavi romanzesco\" di antica origine partica che presenta notevoli affinit\u00e0 con Tristano e Isotta. \nOriginale \u00e8 la quartina di tono realistico della poetessa Mehsati di Ganja (XII secolo), la prima figura femminile di qualche consistenza delle lettere persiane.\nNella prosa storica ci sono lo \"Zayn al-Akhbar\" (\"L'ornamento delle notizie\", una storia della Persia sin dalle mitiche origini) di Abu Sa\u2019id Gardizi scritta intorno al 1050; il \"Q\u0101b\u016bs-n\u0101me\" del principe Kaikaous Iskandar (m. 1085), uno \u2018specchio per principi\u2019 dedicato al figlio, e il \"Siy\u0101sat-n\u0101me\" (\"Il libro della politica\") del gran visir selgiuchide Nizam al Muluk (m. 1082) forse il massimo teorico dell'arte politica in terre musulmane; il Nezamolmolok (1018-1072), un trattato di governo di Hasan di Tus, ministro di Alp Arslan e Malikshah; i \"Cinque discorsi\" di Nezami Aruzi (1155); il \"Ta\u02berikh-e Beyhaq\" (\"Storia di Beyhaq\") di Ebn Fondoq (m. 1170), il \"Ta\u02berikh-e Yamini\" di Zafar Jarfadqani (tradotta nel 1206 da un originale arabo di \u2018Utbi), il \"Rahat al-Sudur\" (\"Il sollievo dei petti\") scritta tra il 1202 e 1204 da Ali Ravandi; l\"Akhlaq-e N\u0101\u1e63eri\" (\"L'etica di N\u0101\u1e63er\") di Nasir Al-Din al-Tusi (m. 1274) celebre moralista.\nNella prosa religiosa, dopo Naser-e Khosrow e Farid al-Din 'Attar, vi sono i \"Segreti dell\u2019Unit\u00e0 divina\", biografia del quartinista Abu Sai'd, redatta dal pronipote Ebn \u2013e Monavvar (XII secolo), il \"Kashf al-Mahjub\" (\"La rivelazione del recondito\") di Hojviri (m. 1073, alla corte di Lahore), una \"summa\" del sapere mistico del tempo, il \"Sad meydan\" (\"Le cento pianure spirituali\") del santo sufi Ansari X Prize di Herat (m. 1088), il \"Mirsad al-\u02bfIb\u0101d\" (\"La specola dei devoti\") di Najmoddin Razi Daye (XIII secolo), le \"Awsaf al-ashr\u0101f\" (\"Descrizioni dei nobili\"), un trattato di sufismo di Naseroddin Tusi, il \"Sawanih al-\u2018Ushshaq\" (\"I casi degli amanti\") di Ahmad Ghazali (XII secolo), il pi\u00f9 noto trattato sull'eros mistico del medioevo persiano, e i racconti mistico-visionari del filosofo e gnostico Sohravardi (m. 1191), caposcuola di una \"sapienza illuminativa\" (\u1e25ikmat al-ishr\u0101q) od \"orientale\".\nDa ricordare inoltre la vasta letteratura del commento (\"tafsir\") al Corano, normalmente scritta in arabo, che conobbe per\u00f2 anche opere tradotte o riassunte in persiano.\nl romanzo popolare, ben rappresentato dalla saga di \"Samak-e \u02bfayyar\" (\"Samak il brigante\"), raccolta e fissata intorno al 1190 da tale Faramorz, che sistem\u00f2 una ricca tradizione orale precedente\nPrima et\u00e0 mongola: Hulagu e gli Ilkhanidi (1219-1380).\nLa dominazione mongola dura tre secoli che storicamente e politicamente si possono dividere in due periodi: il primo (1219-1380) comprende la dominazione instaurata sulla Persia dai Hulagu Khan, nipote di Gengis Khan, che intorno al 1219 aveva iniziato ad invadere le province dell'Iran orientale, nel 1258 aveva espugnato Baghdad, ucciso l'ultimo califfo, e aveva trasformato l'Iran in un khanato mongolo; khanato, per altro, non solo destinato a divenire entro breve autonomo da Pechino ma anche politicamente effimero poich\u00e9 destinato a frantumarsi in un insieme di piccole citt\u00e0 stato e province indipendenti sotto l'egemonia dei discendenti di Hulagu, estinti nel 1380.\nQuesta fu per la cultura persiana l'et\u00e0 dello splendore, nella quale il genio iranico si espresse al massimo dopo i gi\u00e0 eccellenti risultati dell'et\u00e0 selgiuchide. Si accentua in questo periodo al massimo la tendenza al simbolismo: \u00e8 l'et\u00e0 della grande poesia mistica per cui l'Iran \u00e8 famoso nel mondo. Decade lentamente la \"qaside\" panegiristica, quindi, in favore del \"ghazal\" d'amore, del \"mathnavi\" mistico e della grande prosa storica.\nI cinque grandi di questa epoca sono: \nNel \"mathnavi didattico\" si ricordano, assieme a Attar, Sa\u2019di e Rumi, il famoso Eraqi di Hamadan (m. 1289), autore dell\"Oshshaq-name\" (\"Il libro degli amanti\") e del famoso \"Lama\u2019at\" (\"Bagliori\"), Owhadoddin di Kerman (m. 1298), autore del \"Misbah al-arw\u0101h\" (\"La nicchia delle luci\"), Shabestari (m. 1320), autore di un \"Golshan-e raz\", compendio di dottrine sufi, Owhadi di Maraghe (m. 1338), autore del \"Jam-e Jam\" (\"La coppa di Jamshid\", uno dei temi pi\u00f9 cari alla poesia persiana).\nNella prosa storiografica si deve ricordare la \"Ta\u02berikh-e Jahan-goshay\" (\"Storia del conquistatore del mondo\") di Gioveini (Joveyni, 1226-1283) dedicata a Gengis Khan, il \"Jami\u02bf al-Taw\u0101r\u012bkh\" (\"Raccolta delle storie\") di Rashid al-Din Hamadani (1306-1312), di Tabriz; la \"Tajziyat al-Amsar\" (\"Analisi dei paesi\") di Vassaf (1300 - 1312), il \"Ta\u02berikh-e gozide\" (\"Storia scelta\") di Mostowfi (m. 1349). Della stessa epoca sono anche opere di storiografi operanti in India: le \"\u1e6cabaq\u0101t-e N\u0101\u1e63eri\" (\"Genealogie di N\u0101\u1e63er\", o \"Menhaj-e Seraj\", per Naseroddin sultano) di Juzjani del 1260, il \"Ta\u02berikh-e Firuzshah\" (\"Storia di re Firuz\", sultano di Delhi m. 1357) di Ziya al Din Barani (XIV secolo).\nQui si pu\u00f2 ricordare nella novella il \"Marzban-name\", un rifacimento della raccolta indiana del \"Kalila e Dimna\", di Varavini (XIII secolo) riccamente ornata di versi arabi e persiani, \"Jawami\u2018 al-hikayat wa lawami\u2018 al-riwayat\" (\"Le collane degli aneddoti e gli splendori dei racconti\") di \u2018Owfi di Bukhara (XII-XIII secolo, operante alla corte di Lahore) il pi\u00f9 ampio e noto repertorio persiano medievale di storie e aneddoti, \"Anv\u0101r-e Soheyli\" (\"I bagliori di Canopo\"), altro rifacimento di \"Khalil e Dimna\" del poligrafo Va'ez Kashefi; il \"Sendbad-name\" (\"Libro di Sindbad\") di Zahiri (XII secolo) un'opera, forse di origini indiane, costruita con la tecnica della storia-cornice\nLe antologie e biografie poetiche, da ricordare: il \"Lubab al-alb\u0101b\" (\"L'essenza dei cuori\") del citato \u2018Owfi, la \"Tadhk\u012brat al-Shu\u02bfar\u0101\u02be\" (\"Memoria dei poeti\") di Dowlatshah di Samarcanda, composta verso il 1490, le \"Maj\u0101lis al-\u02bfushsh\u0101q\" (\"Le sedute degli amanti\"), biografie panegiricizzate di poeti del citato principe timuride di Herat.\nSeconda et\u00e0 mongola: Tamerlano e i Timuridi (1380-1501).\nLa seconda fase classica (1380-1501), invece, inizia col grande turco Tamerlano, il signore di Samarcanda che, estinti i discendenti di Hulagu, riconquisto' per s\u00e9 tutta la Persia facendone il cuore di un gigantesco impero, e termina, anche in questo caso, con le vicende dei suoi successori, i Timuridi, estinti nel 1501. \nDopo Hafez il \"ghazal\" viene ancora coltivato, a livelli inevitabilmente inferiori seppur sempre apprezzabilissimi, da Kalman di Khojand (m. 1406)\nIl \"mathnavi\" didattico prosegue con il \"Dastur-e 'Oshsh\u0101q\" (\"Grammatica degli amanti\") di Fattahi di Nishapur (m. 1449), e si sviluppa con lo \"Hal-name\" (\"Libro dell'estasi\") di \u2018Arefi di Herat (m. 1449). \nL\u2019et\u00e0 classica in poesia si conclude con il brillante Giami (1414-1492), del Khorasan, che oper\u00f2 per i timuridi di Herat, in Afghanistan: egli compose un \"Settetto\" (\"Sab\u2019\u00e8\", sul modello di Nezami, che comprende il famoso \"Libro della sapienza di Alessandro\" e il \"Giuseppe e Zoleikha\"), un \"Baharistan\" (\"Giardino\") in prosa sulle orme del \"Golestan\" di Sa\u2019di, il \"Nafahat al-\u2018Uns\" (\"Sospiri di intimit\u00e0\"), prosa agiografica di santi sufi. A lui si deve anche un commento al \"Lama'at\" (\"Bagliori\") di \u02bfEraqi di Hamadan. \nIn prosa ci sono lo \"Zafar nam\u00e8\" (\"Libro della vittoria\"), biografia del Tamerlano di Sramanera (1401\u00a0\u2013 1404), rifatto poi da Sharaffoddin 'Ali Yazdi nel 1424; il \"Majma\u02bf al-taw\u0101r\u012bkh\" (\"Raccolta delle storie\") di Hafez-e Abru (m. 1430) in quattro volumi che vanno dalla Creazione all'epoca dell'autore, il \"Matla\u02be al-Sa\u02bfdayn\" (\"Il sorgere dei due pianeti fortunati\") di Abdorrazaq di Samarcanda (m. 1482), fonte di prim'ordine; il \"Raw\u017cat al-\u1e63af\u0101\" (\"Il giardino della purit\u00e0\") di Mirkhwand di Bukhara (m. 1498), altra storia del mondo dagli inizi sino al regno del timuride Hossey Bayqara, signore di Herat.\n4) Et\u00e0 safavide: lo stile indiano (1501-1722).\nL'et\u00e0 safavide dura due secoli e corrisponde alla nascita dell'Iran moderno: fu Sci\u00e0 Isma'il, infatti, ipotetico discendente dei sassanidi sebbene fosse turco azeri, a fondare la nuova dinastia da Esfahan e a dare alla Persia una sua specifica identit\u00e0 in seno all'ecumene islamica: egli fece leva da un lato sull'aspetto etnico (essendo i persiani ariani) e dall'altro su quello religioso, facendo convertire la Persia, unico fra i paesi islamici, allo sciismo. L'et\u00e0 safavide fu un'era di splendore in cui l'influenza culturale della Persia sull'oriente, come paese dell'eleganza e del gusto, giunse al suo apice, specie in India, in quei secoli regnata dalla dinastia dei Moghul (Mongoli) di schietto gusto persiano: esempio ne \u00e8 il celebre Taj Mahal, di chiaro gusto safavide. \nLa maggior parte dei poeti persiani di questo periodo infatti visse e lavor\u00f2 presso Delhi e Lahore. Lo stile che contraddistingue questa epoca non poteva svilupparsi, d'altronde, che fuori dalla Persia, essendo uno stile fuori dai modelli classici. La poesia diviene ora complessa e lambiccata, il senso dell'equilibrio si perde volutamente, le rigorose associazioni metaforiche della poesia classica divengono arbitrarie e inusitate, mentre le immagini vengono miniaturizzate e descritte in modo sempre pi\u00f9 preciso venendo ad inserire in poesia una miriade di oggetti e di parole nuove; comune \u00e8 la tendenza ad utilizzare personificazioni di cose o di entit\u00e0 astratte, specie di stati d'animo o di movimenti.\nMaestri in poesia dello stile indiano sono Feghani di Shiraz (m. 1519) tradizionalmente considerato l'iniziatore, 'Orfi (m. 1590) e Feyzi (m. 1595), entrambi vissuti in India alla corte di Akbar; il famoso Sa'eb di Tabriz (1601-1677) e in Abdul-Q\u0101dir B\u0113dil (morto a Delhi nel 1721), autore quest'ultimo - poeta, mistico e filosofo - particolarmente amato in terre indiane e iranico-orientali (Afghanistan, Tagikistan). \nNel \"mathnavi\" romanzesco si ricorda Hatefi (m. 1521), attivo a Her\u0101t, autore del T\u012bm\u016br-n\u0101me dedicato a Tamerlano.\nIl \"mathnavi\" didattico prosegue con lo \"Sh\u0101h o gada\" (\"Il re e il mendicante\") di Helali di Asterabad (m. 1529) e con il \"Sham' o Parvane\" (\"La candela e la falena\") di Ahli di Shiraz (m. 1536)\nIn epoca safavide si sviluppa un'ampia letteratura religiosa ispirata ai temi dello sciismo. In particolare vengono composti \"mathnavi\" epici che narrano le imprese degli imam sciiti sin da \u02bfAli e \u1e24osseyn; si sviluppa inoltre il genere delle lamentazioni sciite, a partire dal modello fornito da un celebre componimento, il \"Row\u017cat al-Shuhad\u0101\u02be\" (\"Il giardino dei martiri\") del citato Hosseyn Va'ez Kashefi (m. 1504), che trover\u00e0 poi il suo pi\u00f9 rinomato rappresentante in Mohtasham di Kashan (m 1588), panegirista di Shah Tahmasp e autore di un celebrato poemetto strofico, un'elegia in onore degli imam sciiti martirizzati, detto \"Haft-band\", composta da dodici strofe di sette versi ciascuna. Nella prosa si sviluppa il genere delle biografie dei dottori sciiti, a partire dalle \"Maj\u0101lis al-Mu\u02bemin\u012bn\" (\"Le assemblee dei credenti\", 1582) di Nurallah b. Sharif di Shustar; si pu\u00f2 ancora ricordare l'originale autobiografia del sovrano safavide Shah Tahmasp e il brillante \"Badayi' al-waqayi\u02bf\" (\"Racconti meravigliosi\") un centone di notizie storiche, letterarie e di costume di Vasefi di Herat (m. 1550 ca.), definito un Benvenuto Cellini centrasiatico\nNella prosa si ricordano Akhlaq-e Jalali di Davvani di Davvani (m. 1502) e l'opera \"Akhlaq-e Mohseni\" del grande poligrafo vissuto alla corte di Herat Vae\u2019z Kashefi (m. 1504).\nDa ricordare, in epoca ormai post-safavide, \u00e8 anche lo splendido poemetto strofico (\"tarji'-e band\") sul tema dell'unit\u00e0 divina di Hatef di Isfahan (m. 1783), scritto in un linguaggio erotico-mistico che risente per\u00f2 l'influsso del nuovo stile.\nIII. La letteratura neopersiana contemporanea (secc. XVIII-XXI).\nNadir Shah (1722-1747), l'et\u00e0 Zand (1748-1794) e l'et\u00e0 Qajar (1794-1925).\nNel 1722 l'Iran subisce un'invasione degli Afghani che fanno crollare la dinastia safavide. Segue un periodo di confusione politica che termina con l'elevazione al trono del turco Nadir Shah, grande conquistatore che lasci\u00f2 la Persia povera e indebolita tanto da finire i suoi giorni ucciso. Alla sua morte prende il potere la dinastia Zand che regn\u00f2 solo un cinquantennio (1748-1794), la prima dinastia persiana dai tempi dei Samanidi dopo 1000 anni di dominazione straniera. Alla fine il potere passa alla Dinastia Qajar (1794-1925), di origine turco-azeri, che sposta la capitale a Teheran e segna forse uno dei punti pi\u00f9 bassi della storia persiana.\nNella lirica si ha un vistoso ritorno al classicismo, non quello lirico dell'et\u00e0 mongola ma quello encomiastico e celebrativo delle qaside dell'et\u00e0 samanide e ghaznavide: dominano la figura di Qa'ani di Shiraz (m. 1854) poeta laureato di Mohammad Shah, e, in India, quella di Ghalib (morto nel 1869 a Delhi). \nNella prosa invece, grazie ai contatti sempre pi\u00f9 frequenti con la cultura europea, soprattutto francese e russa, si sviluppano la commedia (con l'iniziatore Mirza Aqa Tabrizi autore di tre commedie scritte prima del 1870) e il romanzo: \"Siyahat-name-ye Ebrahim Beyg\" (\"Diario di viaggio di Ebrahim Beyg\") di Zeyn ol-'Abedin di Maraghe m. 1912, \"Mas\u0101lik al-muhsin\u012bn\" (\"Le vie dei virtuosi\") di Najjarzade Talebof, m. 1910, che rivelano un intento satirico o di critica sociale. \nHa grande sviluppo inoltre il diario o resoconto di viaggio, anche a seguito delle sempre pi\u00f9 numerose missioni in Europa di diplomatici e nobili persiani (ben noti sono i diari del sovrano qajar Naseroddin Shah). \nAl contempo si comincia a trascrivere i canovacci di un'antica forma di dramma sacro, la \"ta'ziye\", che metteva in scena il dramma della battaglia e morte dell'Imam \u1e24osseyn (\u1e24usayn) a Kerbela (680 d.C.) e altri episodi della leggenda sciita delle origini, e verranno anche allestiti appositi teatri. Continua il genere delle biografie dei dottori, tra cui sono da menzionare le \"Qi\u1e63a\u1e63 al-\u02bfulam\u0101\u02be\" (Storie dei dottori) di Mohammad b. Soleyman Tonakaboni (m. 1873) con le biografie di 153 \u02bfulam\u0101\u02be e giureconsulti sciiti.\nL'et\u00e0 Pahlavi (1925-1979) e la modernit\u00e0 (1979-2000).\nNel 1925 la Dinastia Qajar viene sgominata con un colpo di Stato dai Pahlavi, l'ultima dinastia sul trono di Persia. I Pahlavi sebbene non fossero di origine iranica furono intenti a differenziare sempre di pi\u00f9 il paese e ad isolarlo dalle potenze vicine reclamando una propria specificit\u00e0 etnica, come \u00e8 evidente dal cambiamento del nome della Persia in Iran (cio\u00e8 Paese degli Ariani) o nel calendario (non pi\u00f9 lunare, come quello islamico, ma solare, come quello di tradizione indoeuropea) e a perseguire una massiccia europeizzazione e laicizzazione dei costumi sul modello di Mustafa Kemal Atat\u00fcrk, occidentalizzazione superficiale che cre\u00f2 un profondo malcontento nel clero e nella popolazione. In politica estera gli iraniani si destreggiarono fra l'Inghilterra e la Russia che durante i conflitti mondiali invasero l'Iran pi\u00f9 volte, temendo un allineamento con Hitler per cui i re mostravano simpatia contro gli inglesi. I quali, a loro volta, erano ai ferri corti con gli Iraniani dopo la nazionalizzazione del petrolio voluta dal ministro Mohammad Mossadeq. La dinastia venne rovesciata in ultimo nel 1978 con la rivoluzione, voluta soprattutto dal clero sciita nella persona dell'ayatollah Ruhollah Khomeyni, appoggiato dai francesi, che instaur\u00f2 in Iran la Repubblica teocratica sciita, forma di governo che \u00e8 ancora quello dell'Iran odierno.\nA partire dagli anni 20 del Novecento ha luogo un radicale rinnovamento della lirica, che abbandona i generi e i metri classici a favore di forme pi\u00f9 libere con Nima Yushij (m. 1960) e si apre, anche per l'influenza della Rivoluzione Russa, ai temi sociali e politici; si adegua almeno nei contenuti anche un custode del classicismo come il poeta laureato Mohammad Taq\u012b Bah\u0101r (m. 1951), autore di 30000 versi e di un notevole manuale di \"Sabk-shenasi\" (\"Stilistica\"), nonch\u00e9 fondatore dell'influente giornale letterario \"Nowbahar\" (\"La primavera\"). \nSi elevano anche originali voci poetiche femminili come quelle di Parvin E'tesami (m. 1941) e soprattutto di Forough Farrokhzad (m. 1967) e di Simin Behbahani (m. 2014). Tra le voci maschili emergono quelle di Ahmad Shamlu m. 2000 e di Sohrab Sepehri m. 1980, forse i poeti pi\u00f9 amati dalle giovani generazioni dell'Iran odierno. \nLa prosa, in parte per l'influsso della scrittura giornalistica, stilisticamente si semplifica e si rinnova con 'Ali Akbar Dehkhoda (m. 1956), animatore del giornale critico-satirico \"Sur-e Esrafil\", e con la novella realistica introdotta da Seyyed Mohammad 'Ali Jamalzade (m. 1997) e sviluppata da Sadeq Chubak (m. 1998, pregevole autore anche di teatro) e altri; inoltre accoglie suggestioni provenienti anche da altre correnti di pensiero europee come il simbolismo o l'esistenzialismo, percepibili ad esempio nei racconti e romanzi di Sadeq Hedayat (\"La civetta cieca\"), morto suicida a Parigi nel 1951. \nGrande sviluppo ha pure la letteratura per l'infanzia, e fama universale otterr\u00e0 la fiaba di sapore iniziatico \"Il pesciolino nero\" di Samad Behrangi (m. 1968), in cui \u00e8 facilmente ravvisabile un piano di lettura simbolico-politico. \nLa letteratura persiana continua, sia pure con minor slancio, a venire coltivata anche in terre indiane, ad esempio dal celebre Muhammad Iqbal (m. 1939), poeta e padre della patria del futuro Pakistan, autore di un \"mathnavi\", il \"Javed-name\" (\"Il poema eterno\"), liberamente e originalmente ispirato a Dante e Goethe. \nLa letteratura pi\u00f9 recente si arricchisce dell'apporto di numerosi scrittori esuli per motivi politici, a partire dall'epoca della deposta dinastia Pahlavi. Un po' ovunque, in Iran come nella diaspora iraniana in Europa e in America, si segnalano oggigiorno voci di autori e autrici che mettono sempre pi\u00f9 in primo piano i temi caldi della differenza (religiosa, politica e di genere) e dei diritti umani, e che talora scrivono anche in lingue europee."}
{"id": "1619248", "revid": "1992900", "url": "https://it.wikipedia.org/wiki?curid=1619248", "title": "Live in Japan (Blue Murder)", "text": "Live In Japan \u00e8 un bootleg live dei Blue Murder, pubblicato nel 1994. Le tracce sono state registrate ad Ariake, Tokyo, durante il concerto del 20 agosto 1989."}
{"id": "1619249", "revid": "124123", "url": "https://it.wikipedia.org/wiki?curid=1619249", "title": "Jacques Nicolas Fleuriot de La Fleuriais", "text": "In seguito alla Rivoluzione, divent\u00f2 un capo vandeano dell'Esercito cattolico e reale.\nSotto l\"'Ancien r\u00e9gime\" serv\u00ec nell'esercito reale in cui divent\u00f2 capitano di cavalleria nel 1780, fu anche fatto cavaliere di San Luigi, venne poi nominato maresciallo delle guardie del corpo del re nel 1785. Quando scoppi\u00f2 la Guerra di Vandea raggiunse l'esercito vandeano, dove combatt\u00e9 sotto gli ordini di Stofflet. \nPartecip\u00f2 alla \"Vir\u00e9e de Galerne\" durante la quale, alla traversata della Loira ad Ancenis, fu separato dai suoi capi La Rochejaquelein e Stofflet. Fleuriot, preferito al principe de Talmont, si mise alla testa di quello che rimaneva dell'esercito vandeano, lo condusse a Blain quindi a Savenay allo scopo di fare attraversare la Loira ai suoi uomini e tornare in Vandea. Tuttavia, i repubblicani li raggiunsero e li massacrarono nella Battaglia di Savenay. Fleuriot riusc\u00ec a sfuggire al massacro, attraversare la Loira e raggiungere l'esercito di Fran\u00e7ois Charette, e si mise ai suoi ordini. Sopravvissuto alla guerra, mor\u00ec nel 1824."}
{"id": "1619259", "revid": "72396", "url": "https://it.wikipedia.org/wiki?curid=1619259", "title": "Il Brescia", "text": ""}
{"id": "1619260", "revid": "1776051", "url": "https://it.wikipedia.org/wiki?curid=1619260", "title": "Nomad (Di'Anno)", "text": "Nomad \u00e8 un album dei Di'Anno pubblicato nel 2000, dopo lo scioglimento del gruppo."}
{"id": "1619264", "revid": "1745361", "url": "https://it.wikipedia.org/wiki?curid=1619264", "title": "Stichio", "text": "Nella mitologia greca, Stichio di Atene era il nome di uno dei valorosi greci che si distinsero durante la guerra di Troia, part\u00ec insieme al suo amico Menesteo con cinquanta navi provenienti dal loro regno.\nIl mito.\nQuando Paride figlio di Priamo re di Troia prese con s\u00e9 Elena moglie di Menelao, scoppi\u00f2 una guerra fra la Grecia e i troiani. Fra i tanti eroi che risposero all'appello del fratello di Agamennone Stichio era presente. L'eroe greco, grande comandante degli ateniesi, si fa notare in guerra portando in salvo i feriti e recuperando i morti fra cui Anfimaco. Riusc\u00ec con il suo esercito dapprima a resistere fino a respingere l'attacco che Ettore port\u00f2 alle navi. In seguito, durante una battaglia nella quale Apollo mand\u00f2 una nebbia che faceva fuggire tutti i greci, si ritrov\u00f2 davanti Ettore e per mano sua trov\u00f2 la morte."}
{"id": "1619266", "revid": "52953", "url": "https://it.wikipedia.org/wiki?curid=1619266", "title": "Giustificazione (tipografia)", "text": "In tipografia, la parola giustificazione indica l'impaginazione di una colonna di testo in modo che tutte le righe siano allineate verticalmente fra loro sia lungo il margine sinistro, sia lungo quello destro. Ci\u00f2 si ottiene calibrando opportunamente l'ampiezza degli spazi vuoti tra le parole.\nAlla regola dell'allineamento di tutte le righe viene generalmente fatta eccezione all'inizio e alla fine di ogni paragrafo: la riga iniziale viene spesso indentata, vale a dire fatta incominciare pi\u00f9 a destra rispetto alle altre, di una certa quantit\u00e0 fissa; alla riga finale, invece, si richiede solo l'allineamento a sinistra (non pu\u00f2 per\u00f2 essere pi\u00f9 lunga delle altre, ma solo pi\u00f9 corta). Queste eccezioni servono a rendere immediatamente visibile al lettore la separazione tra i paragrafi.\nNel caso di testo stampato in un carattere tipografico a spaziatura variabile (\"proportional font\"), nel quale cio\u00e8 le diverse lettere possono avere diverse larghezze, in tutti gli intervalli tra le parole di una stessa riga viene inserito uno spazio vuoto della stessa lunghezza, calcolata in modo da dare alla riga la lunghezza desiderata. Quando invece si usa un carattere a spaziatura fissa (\"monospace font\"), la riga viene allungata raddoppiando alcuni degli spazi: in genere si incomincia dallo spazio tra le ultime due parole della riga e si risale all'indietro fin dove necessario, come nel seguente esempio.\n Questo \u00e8 un esempio di testo giustificato\n scritto in un carattere a spaziatura fissa.\n La giustificazione in questo caso viene\n ottenuta inserendo un numero opportuno di\n doppi spazi. La prima riga \u00e8 indentata;\n l'ultima va allineata solo a sinistra.\nNel caso della spaziatura fissa, se la colonna di testo \u00e8 molto stretta e vi sono parole lunghe, possono essere necessari spazi tripli, quadrupli o ancora pi\u00f9 ampi. In tali casi, nel momento di stampa, gli spazi tra alcune parole possono essere annullati dal computer. \u00c8 preferibile perci\u00f2 andare a capo nel mezzo di una parola in modo da ridurre la spaziatura.\nNel testo giustificato, inoltre, \u00e8 anche pi\u00f9 facile che si crei l'effetto visivo dei cosiddetti canaletti, ovvero di solchi bianchi che attraversano verticalmente la pagina scritta, causato da spazi posti nello stesso punto su diverse righe. \nI moderni programmi di videoscrittura permettono solitamente di scegliere l'allineamento del testo fra quattro alternative: giustificazione, allineamento a sinistra, allineamento a destra, centratura. Per il testo giustificato, alcuni software consentono di ovviare all'eccessiva distanza fra le parole di una riga - solitamente dovuta a parole lunghe o colonne strette - riducendo per piccoli passi la spaziatura complessiva tra tutte le parole della riga stessa; ci\u00f2 pu\u00f2 costituire una soluzione pi\u00f9 leggibile, rispetto all'andare a capo a met\u00e0 parola."}
{"id": "1619270", "revid": "367445", "url": "https://it.wikipedia.org/wiki?curid=1619270", "title": "Chiara Castellani", "text": "Dopo aver conseguito la laurea in medicina e chirurgia nel 1981, si specializza in ginecologia e ostetricia nel 1986.\nL'esperienza in Nicaragua.\nInteressata fin dall'infanzia all'azione missionaria, intraprende il corso di studi in Medicina e Chirurgia presso l'Universit\u00e0 Cattolica del Sacro Cuore di Roma, con l'ideale di aiutare le vittime della rivoluzione Sandinista in Nicaragua. Non appena laureata, nel 1983, prende parte a un programma di volontariato civile del MLAL (Movimento Laici per l'America Latina), un'organizzazione non governativa. Con il marito inizia a lavorare nell'ospedale di Matagalpa, cittadina nel cuore del Nicaragua, dove passa gran parte del proprio tempo dedicandosi alla vaccinazione pediatrica. Successivamente si trasferisce a Terrabona, una cittadina pi\u00f9 a sud, verso Managua, dove condivide l'esperienza con altri giovani volontari europei. \nNel febbraio del 1984, la separazione dal marito la porta a tornare momentaneamente in Italia. Ripreso il suo lavoro a Matagalpa, nel 1986 \u00e8 inviata dal MINSA (Ministerio de Salud de Nicaragua) nell'ospedale Fidel Ventura di Waslala, nello Zelaya centrale. Gestisce i reparti di Ostetricia, Ginecologia, Chirurgia d'urgenza e il programma di salute materno infantile. Qui diventa un medico \"mutilante\", occupandosi di ricomporre corpi sfigurati e amputare arti.\nNel 1988, terminata la rivoluzione in Nicaragua, Chiara Castellani partecipa intensamente ad un progetto di sviluppo integrale del territorio e l'iniziativa di solidariet\u00e0 da lei lanciata giunge fino in Italia attraverso le comunit\u00e0 religiose.\nL'ospedale di Kimbau.\nConclusa nel 1990 la missione in America Latina, parte per l'Africa. L'Associazione italiana amici di Raoul Follereau (AIFO) le affida la direzione di un ospedale abbandonato dai Belgi a Kimbau, regione del Bandundu facente parte della diocesi di Kenge, nello Zaire (oggi Repubblica Democratica del Congo), con lo scopo di collaborare alla ricostruzione dell'ospedale e di realizzare un progetto di assistenza sanitaria sul territorio. L'AIFO la sostiene dall'Italia con l'invio di medicinali e strumenti sanitari per riattivare i servizi essenziali.\nNel 1991 viene rimpatriata dalle autorit\u00e0 a causa dei gravi disordini scoppiati in Zaire. Poco dopo si reca ad Anversa dove frequenta un corso per la cura delle malattie tropicali.\nFa ritorno a Kimbau nell'ottobre del 1992. Il 6 dicembre dello stesso anno, percorrendo in autoambulanza una strada dissestata, tra Kinshasa e Kimbau, rimane vittima di un incidente stradale che le provoca gravissime lesioni al braccio destro. A Kinshasa subisce l'amputazione dell'arto ed \u00e8 quindi costretta a rientrare in Italia dove viene ricoverata al Policlinico A. Gemelli di Roma.\nNel 1994 viene inviata dall'AIFO prima in Mali per una missione valutativa e poi in Angola come medico capo per la direzione di un progetto sanitario. Nel luglio dello stesso anno torna a Kimbau.Nel 1997 dopo la sconfitta di Mobutu, dittatore della Repubblica Democratica del Congo e la salita al potere di Laurent Kabila, la guerra imperversa anche nella diocesi di Kenge; questa volta per\u00f2 la dottoressa rifiuta di essere rimpatriata. Pu\u00f2 cos\u00ec portare avanti l'impegno nella formazione di infermieri attraverso l'ISTM (Istituto superiore di scienze infiermeristiche della diocesi di Kenge), di cui viene nominata direttrice generale dal Vescovo monsignore Gaspard Mudiso.\nLa collaborazione con la Diocesi di Kenge, nel cui comprensorio \u00e8 ubicata Kimbau, la porta ad assumere lo status di \"missionaria laica\" e nel luglio 2002 pronuncia i voti di povert\u00e0 e di obbedienza al Vescovo di Kenge.\nNel corso di questi anni Chiara Castellani intraprende altre iniziative, destinate allo sviluppo dell'assistenza e dell'educazione sanitaria, nonch\u00e9 al miglioramento delle strutture ospedaliere. Su richiesta di Chiara, recentemente l'Associazione Seniores dell'Enel (ANSE) ha inviato in Congo un cospicuo lotto di generatori elettrici.\nAttualmente nell'ospedale di Kimbau \u00e8 l'unico medico curante per 150.000 abitanti in un territorio di 5.000 chilometri quadrati.\nAmbiti di intervento.\nAssistenza Medica nel Carcere di Kenge.\nIl carcere di Kenge \u00e8 un edificio costruito nel 1955 dai Belgi e attualmente ospita circa settanta persone di tutte le et\u00e0, compresi i bambini. Lo stato non fornisce alcun tipo di genere alimentare, n\u00e9 assistenza medica per i detenuti.\nLa prima visita di Chiara Castellani nel carcere \u00e8 nel 2003 con il segretario del Vescovo Yves Kingata, con lo scopo di donare alla struttura una biblioteca con opere selezionate dalle suore Paoline di Kinshasa per affrontare il disagio psicologico della vita in carcere. Presto si accorgono che il pi\u00f9 grande disagio cui si dovesse far fronte era di tipo alimentare.\nIn seguito alla visita viene creato un gruppo di donne chiamato \"Amici della prigione\", con l'impegno di preparare il pasto domenicale ai detenuti. Tale gruppo si occupa anche di affrontare le problematiche dei figli delle carcerate, offrendo loro la possibilit\u00e0 di istruirsi e usufruire di una prevenzione sanitaria.\nNel 2015 sono stati eseguiti lavori di adeguamento per l'ambulatorio medico del carcere ed acquistati farmaci.\nCentri Assistenza al Parto e Alla Gestazione.\nChiara Castellani porta avanti progetti per l'istruzione di levatrici ed infermiere nella zona di Kalenge, oltre a creare dei centri d'assistenza al parto e alla gestazione, che permettano a chi ha terminato il percorso di studio di assumere un impegno concreto all'interno della propria comunit\u00e0. Un piccolo centro medico \u00e8 gi\u00e0 stato creato a circa due ore da Kenge."}
{"id": "1619273", "revid": "1776051", "url": "https://it.wikipedia.org/wiki?curid=1619273", "title": "The World's First Iron Man", "text": "The World's First Iron Man \u00e8 stato il primo album solista di Paul Di'Anno, pubblicato nel 1997."}
{"id": "1619276", "revid": "1305772", "url": "https://it.wikipedia.org/wiki?curid=1619276", "title": "Minni &amp; Company", "text": "Minni &amp; Company \u00e8 stata una rivista di fumetti edita da Disney Italia con periodicit\u00e0 mensile che conteneva storie inedite. In totale ne sono stati pubblicati 94 albi: il primo \u00e8 del giugno 1993, l'ultimo del marzo 2001. A partire dall'aprile 2001 la testata viene sostituita da \"Minni amica del cuore\". Quest'ultima pubblicazione terminer\u00e0 ufficialmente nel settembre 2008.\nFormato.\n\"Minni &amp; Company\" \u00e8 stata la prima rivista di fumetti italiana ad essere stampata in \"pentacromia\": oltre ai quattro colori classici della quadricromia (ciano, magenta, giallo e nero), veniva aggiunto un quinto colore brillante (in alcuni albi oro, in altri argento) per far risaltare alcuni dettagli in copertina e negli angoli delle pagine del fumetto. Altra caratteristica, introdotta per la prima volta in una pubblicazione periodica Disney, erano le alette segnalibro incorporate nella prima e quarta di copertina, decorate con immagini di Minni o Paperina (i soggetti principali delle copertine).\nContenuti.\nSi tratta essenzialmente di un periodico rivolto alle bambine: il target \u00e8 individuato nella fascia dai 6 ai 10 anni.\nLa maggior parte delle storie a fumetti pubblicate ruotano intorno a personaggi Disney femminili, in modo particolare Minni, ma anche Paperina, Nonna Papera, Brigitta McBridge, Clarabella, Trudy, Amelia, Nocciola, Maga Mag\u00f2 e altri personaggi creati appositamente.\nNon mancano comunque storie incentrate su personaggi maschili, come ad esempio la serie \"Paperino Agente Segreto Preistorico\", con protagonista Paperino, di Fran\u00e7ois Corteggiani e Silvia Ziche (i primi due episodi sono stati pubblicati per la prima volta su \"Topolino\", i successivi quattro su \"Minni &amp; Company\")."}
{"id": "1619277", "revid": "547034", "url": "https://it.wikipedia.org/wiki?curid=1619277", "title": "Gaspard de Bernard de Marigny", "text": "Biografia.\nPrima della rivoluzione, era tenente di vascello e comand\u00f2, nel 1784, la spedizione navale inviata contro il forte portoghese di Cabinda. Nel 1792, partecipa alla difesa del Palazzo delle Tuileries con Louis Marie de Lescure e Henri de La Rochejaquelein. Quando scoppiarono le Guerre di Vandea, raggiunse il campo dell'esercito vandeano e divenne il comandante dell'artiglieria.\nSi distinse soprattutto nella Battaglia di Thouars, nella Battaglia di Saumur ed in occasione della Vir\u00e9e de Galerne. Nell'aprile 1794, firm\u00f2 un trattato d'alleanza con Fran\u00e7ois Charette, Jean Nicolas Stofflet e Charles Sapinaud. Ma si un\u00ec a Stofflet, che volle dargli un ruolo secondario e per questo Marigny lasci\u00f2 l'esercito vandeano\nVenne quindi organizzato un consiglio di guerra per giudicarlo, e il 25 aprile 1794 verr\u00e0 condannato a morte in contumacia per tradimento, con 22 voti favorevoli, tra cui quelli di Charette e di Stofflet, contro 10 contrari, tra cui quello di Sapinaud. \nMarigny nel frattempo aveva continuato da solo a combattere le truppe repubblicane, ma poco dopo cadde malato e si rifugi\u00f2 nel castello de La Girardi\u00e8re, vicino a Combrand. Verr\u00e0 poi trovato dagli uomini di Stofflet e fucilato. Il resto del suo esercito raggiunse successivamente Sapinaud, che aveva votato contro l'esecuzione."}
{"id": "1619279", "revid": "3115", "url": "https://it.wikipedia.org/wiki?curid=1619279", "title": "Baul\u00e9", "text": "I baul\u00e9 (scritto talvolta \"baoul\u00e9\", o \"baule\") sono un gruppo etno-linguistico della Costa d'Avorio che rappresenta il 23% della popolazione del paese (circa ), principalmente nella regione compresa fra i fiumi Como\u00e9 e Bandama. La lingua baul\u00e9 \u00e8 una lingua del gruppo akan.\nStoria.\nSi ritiene che i baul\u00e9 siano discendenti dei profughi che fuggirono dal Ghana in Costa d'Avorio nel XVII secolo, durante l'ascesa del regno ashanti. Questa origine \u00e8 ricordata nella tradizione orale baul\u00e9 con una leggenda. Si tramanda che essi fuggirono dal Ghana sotto la guida di una regina chiamata Pokou. Inseguiti dall'esercito ashanti, giunsero presso un grande fiume che non poteva essere attraversato. Pokou comprese che si richiedeva un sacrificio propiziatorio, e scelse di rinunciare alla cosa che le era pi\u00f9 cara, affogando nel fiume il proprio figlio. Come ricompensa per il suo gesto, gli ippopotami salirono in superficie, formando un ponte su cui i baul\u00e9 attraversarono il fiume. Dopo aver attraversato il fiume, la regina era affranta, e l'unica cosa che riusc\u00ec a dire \u00e8 \"bauli\", \"il bambino \u00e8 morto\". Da questo lamento deriverebbe il nome \"baul\u00e9\".\nArte.\nLa produzione artistica \u00e8 strettamente collegata sia alle esigenze agricole sia alla tradizionale religione ancestrale. Il prodotto tipico \u00e8 la maschera, suddivisa in due categorie: la prima prevede raffigurazioni di animali, ed \u00e8 caratterizzata da policromia e grande risalto plastico; la seconda rappresenta figure umane impreziosite da elementi simbolici, come il sole, la fecondit\u00e0 e la potenza. Tra quest'ultimo tipo di maschere, celebre \u00e8 quella denominata di \"Gu\", realizzata in legno scuro e presentante le classiche scarificazioni tribali e la capigliatura a mezzaluna.\nSpesso le statuette, di una altezza poco inferiore al mezzo metro, rappresentano figure legate al culto degli antenati e richiedono l'espletamento di particolari riti, come offerte e preghiere da parte degli adepti. Queste opere rivelano un gusto naturalistico ed una particolare raffinatezza sia per la ricerca geometrica e delle forme e sia per il peculiare cromatismo. Vi si avvertono influssi sudanesi che si sono miscelati con la cultura delle foreste. Le sculture di legno evidenziano una grande cura dei particolari, dalla levigatura alle patine e difatti venivano immerse per settimane nel fango per essere poi rifinite a cera. Caratteristico sono il dio-scimmia (\"gbreke\") e le grandi porte da granaio arricchite da raffigurazioni naturalistiche.\nMolto diffusa \u00e8 anche la produzione di oggetti di valore decorativo oltrech\u00e9 di uso quotidiano, come gioielli e pendenti."}
{"id": "1619280", "revid": "188323", "url": "https://it.wikipedia.org/wiki?curid=1619280", "title": "Cambio epicicloidale", "text": ""}
{"id": "1619281", "revid": "1776051", "url": "https://it.wikipedia.org/wiki?curid=1619281", "title": "The Living Dead (Paul Di'Anno)", "text": "The Living Dead \u00e8 il quarto ed ultimo album solista di Paul Di'Anno, pubblicato nel 2006."}
{"id": "1619282", "revid": "92723", "url": "https://it.wikipedia.org/wiki?curid=1619282", "title": "Saepe Nos", "text": "Saepe Nos \u00e8 un'enciclica di papa Leone XIII, datata 24 giugno 1888, e indirizzata ai cattolici irlandesi.\nIl Pontefice affronta il problema delle vicende indipendentiste d'Irlanda, e, pur sottolineando la vicinanza della Santa Sede, non ammette in alcun modo la liceit\u00e0 di azioni delittuose per conseguire il fine dell'indipendenza:\n\"\u00ab Non possiamo nascondere la profonda angoscia che Ci proviene dalle recenti vicende. Ci riferiamo a quella inattesa concitazione degli animi, sorta all'improvviso in seguito al decreto del Santo Ufficio che nella lotta contro i nemici della chiesa proibisce di usare quel metodo che si chiama piano di campagna e boicottaggio a cui molti avevano cominciato a far ricorso\u2026 Noi abbiamo fiducia che Voi, uniti, come \u00e8 necessario, da idee e volont\u00e0 comuni, e sorretti non solo dalla vostra ma anche dalla Nostra autorit\u00e0, conseguirete i migliori risultati e specialmente quello di impedire che le tenebre delle passioni offuschino ancora la facolt\u00e0 di distinguere il vero e soprattutto che i sobillatori del popolo si pentano di aver agito in modo temerario. Siccome sono molti coloro che sembrano cercare pretesti per sfuggire ai doveri, anche i pi\u00f9 elementari, fate in modo di non concedere spazio all'ambiguit\u00e0 circa l'efficacia di quel decreto. Comprendano tutti che non \u00e8 assolutamente lecito adottare una linea di condotta che Noi abbiamo interdetta. Cerchino tutti, onestamente, beni onesti, e soprattutto, come si addice ai cristiani, serbando intatte la giustizia e l'obbedienza alla Sede Apostolica: in queste virt\u00f9 l'Irlanda ha trovato in ogni tempo conforto e forza d'animo\u2026 \u00bb\"."}
{"id": "1619283", "revid": "287204", "url": "https://it.wikipedia.org/wiki?curid=1619283", "title": "Yssouf Kon\u00e8", "text": ""}
{"id": "1619285", "revid": "124123", "url": "https://it.wikipedia.org/wiki?curid=1619285", "title": "Ulrich R\u00fcck", "text": "Vita.\nInsieme a suo fratello Hans Ulrich R\u00fcck continu\u00f2 la collezione di strumenti musicali storici che il padre Wilhelm R\u00fcck aveva fondato a Norimberga intorno all'anno 1880. Soprattutto negli anni trenta la ingrand\u00ec notevolmente. Poco prima della sua morte trasfer\u00ec la collezione, costituita da 1500 oggetti, al Germanisches Nationalmuseum di Norimberga. Dopo la Seconda guerra mondiale fu l'ultima collezione privata di strumenti musicali storici di questa dimensione ed importanza in Europa. Altres\u00ec, Ulrich R\u00fcck promosse l'esecuzione degli strumenti musicali storici. Collaborar\u00f2 con musicisti di tutta l'Europa e mantenne relazioni con restauratori, soprattutto con Otto Marx che gi\u00e0 ebbe cura della collezione Heyer (Colonia/Lipsia). Uno dei progetti pi\u00f9 importanti organizzati da R\u00fcck fu il restauro del pianoforte a coda di Wolfgang Amadeus Mozart nel patrimonio del Mozarteum di Salisburgo nell'anno 1937. Informazioni sulla storia della collezione e dei lavori di restauro danno le note, le fotografie e la vasta corrispondenza dell'eredit\u00e0 di R\u00fcck che va conservata al Germanisches Nationalmuseum di Norimberga."}
{"id": "1619286", "revid": "287204", "url": "https://it.wikipedia.org/wiki?curid=1619286", "title": "Bernhard von Bulow", "text": ""}
{"id": "1619288", "revid": "125613311", "url": "https://it.wikipedia.org/wiki?curid=1619288", "title": "Lefkimmi", "text": "Lefkimmi () \u00e8 un ex comune della Grecia nella periferia delle Isole Ionie (unit\u00e0 periferica di Corf\u00f9) con 6.704 abitanti secondo i dati del censimento 2001.\nStoria.\nIl comune autonomo \u00e8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Corf\u00f9.\nLocalit\u00e0.\nLefkimmi \u00e8 suddiviso nelle seguenti localit\u00e0 (i nomi dei villaggi tra parentesi):"}
{"id": "1619292", "revid": "110157", "url": "https://it.wikipedia.org/wiki?curid=1619292", "title": "Agios Georgios (Isole Ionie)", "text": "Agios Georgios () \u00e8 un ex comune della Grecia nella periferia delle Isole Ionie (unit\u00e0 periferica di Corf\u00f9) con 4.958 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Corf\u00f9.\nLocalit\u00e0.\nAgios Georgios \u00e8 suddiviso nelle seguenti comunit\u00e0 (i nomi dei villaggi tra parentesi):"}
{"id": "1619296", "revid": "1568601", "url": "https://it.wikipedia.org/wiki?curid=1619296", "title": "Monte John Laurie", "text": "Il monte John Laurie \u00e8 una montagna appartenente alle Montagne Rocciose Canadesi, localizzata nella provincia canadese dell'Alberta. Ha un'altezza di sul livello del mare.\n\u00c8 anche conosciuta con il nome di monte Laurie e pi\u00f9 spesso con il nome in lingua nativa di Yamnuska (traducibile come \"muro di pietra\")."}
{"id": "1619305", "revid": "640277", "url": "https://it.wikipedia.org/wiki?curid=1619305", "title": "Esplorazione di Giove", "text": "Lesplorazione di Giove attraverso sonde automatiche \u00e8 iniziata nel 1973 con il fly-by della sonda Pioneer 10.\nLa quasi totalit\u00e0 delle sonde che hanno visitato il pianeta hanno effettuato dei \"fly-by\", cio\u00e8 hanno osservato Giove senza entrare in orbita zenocentrica. Le uniche eccezioni sono rappresentate dalla sonda Galileo, rimasta in orbita attorno a Giove per oltre 7 anni, e la sonda Juno per l'osservazione di Giove ad alte latitudini, il cui lancio \u00e8 avvenuto il 5 agosto 2011 ed \u00e8 tuttora operativa. Entrambe hanno ampliato notevolmente le nostre conoscenze sul pianeta e sui suoi quattro satelliti principali, Io, Europa, Ganimede e Callisto.\nGiove \u00e8 un gigante gassoso e non ha una vera e propria superficie solida: un atterraggio sulla sua superficie \u00e8 quindi impossibile. Ciononostante, la sonda Galileo ha trasportato sul pianeta una seconda sonda robotica che \u00e8 penetrata nell'atmosfera del pianeta, rivelandone la composizione, eseguendo misure di pressione e temperatura, della velocit\u00e0 dei venti ed in generale del grado di attivit\u00e0 dell'atmosfera.\nProprio le numerose scoperte avvenute grazie alla missione Galileo hanno rafforzato l'interesse della comunit\u00e0 scientifica per il gigante gassoso ed il suo sistema. Fin dalla conclusione della missione si \u00e8 iniziato a pensare ad un suo successore, che avrebbe dovuto avere una maggiore disponibilit\u00e0 di manovra e la possibilit\u00e0 di entrare in orbita attorno ad alcuni dei principali satelliti del pianeta od anche trasportarvi un \"lander\". Tuttavia le difficolt\u00e0 economiche della NASA (l'ente spaziale americano e principale contributore nelle missioni esplorative di Giove) hanno impedito a lungo che una tale missione si realizzasse.\nLa \"Europa Jupiter System Mission\", che prevedeva l'utilizzo di due sonde automatiche focalizzate allo studio dei quattro satelliti galileiani ed il cui lancio era previsto nel 2020, e' stata cancellata . Si prevede per\u00f2 il lancio nel 2022 della Jupiter Icy Moons Explorer (\"Esploratore delle lune ghiacciate di Giove\") dell' ESA per l'esplorazione di Callisto, Ganimede ed Europa. La sonda Juno della NASA ha la caratteristica di portare avanti l'esplorazione di Giove ad un costo ridotto. l\"Europa Jupiter System Mission\", invece, era un progetto ambizioso che richiedeva per la sua realizzazione una collaborazione internazionale.\nGiove \u00e8 un punto nodale nelle rotte delle sonde esplorative dirette verso il sistema solare esterno, per la sua grande forza di gravit\u00e0 e la conseguente capacit\u00e0 di agire da fionda gravitazionale per le sonde: tutto ci\u00f2 rappresenta quindi un'ulteriore opportunit\u00e0 per l'osservazione del pianeta.\nEsigenze tecniche.\nRaggiungere un altro pianeta del sistema solare richiede un elevato costo energetico. Perch\u00e9 una sonda spaziale possa raggiungere Giove dall'orbita terrestre, \u00e8 necessaria la stessa quantit\u00e0 di energia richiesta per portare in un'orbita terrestre bassa (LEO) la stessa massa. In astrodinamica tale energia richiesta \u00e8 descritta in termini di cambio netto nella velocit\u00e0 della sonda, o \u0394v (Delta-v). L'energia richiesta per raggiungere Giove dall'orbita della Terra \u00e8 pari ad un \u0394v di circa 9\u00a0km/s, confrontabile con il valore di 9,7\u00a0km/s di \u0394v richiesto per raggiungere un'orbita terrestre bassa dalla superficie del nostro pianeta. Tuttavia, l'utilizzo di manovre di fionda gravitazionale durante la fase di crociera pu\u00f2 ridurre il quantitativo di energia richiesto al lancio, sebbene a prezzo di un maggiore tempo di volo per raggiungere Giove.\nUna volta raggiunto il sistema di Giove una delle principali problematiche che si trova ad affrontare una sonda \u00e8 l'elevato quantitativo di radiazione ivi presente, intrappolata dalla magnetosfera gioviana. Per esempio, la sonda \"Galileo\", nei sette anni che ha orbitato attorno al pianeta, ha superato notevolmente la dose di radiazioni per la quale era stata progettata e come risultato ha manifestato una serie di guasti di sistema attribuibili all'effetto delle stesse.\nI primi fly-by.\nFly-by delle Pioneer.\nLa Pioneer 10 nel dicembre del 1973 \u00e8 stata il primo oggetto costruito dall'uomo a raggiungere il sistema gioviano, seguita dalla Pioneer 11 a distanza di un anno esatto. \nLa Pioneer 10 ha ottenuto le prime immagini ravvicinate di Giove e dei satelliti galileiani, ha studiato l'atmosfera del pianeta, rilevato il suo campo magnetico, osservato le Fasce di van Allen e scoperto che Giove \u00e8 principalmente liquido. La Pioneer 11 invi\u00f2 a Terra immagini significative della Grande Macchia Rossa, le prime osservazioni delle regioni polari del pianeta e dati sufficienti a determinare la massa di Callisto.\nFly-by delle Voyager.\nLa sonda Voyager 1 ha raggiunto Giove nel marzo del 1979, seguita dalla Voyager 2 nel luglio dello stesso anno. Le sonde hanno raccolto immagini del pianeta e dei satelliti galileiani ad una risoluzione nettamente maggiore rispetto a quanto fatto della sonde Pioneer che le avevano precedute. Furono cos\u00ec rivelate le prime informazioni sui processi fisici, atmosferici e geologici che avvengono sul pianeta, sui suoi satelliti principali e che interessano la magnetosfera gioviana. Ci\u00f2 che pi\u00f9 sorprese gli scienziati fu scoprire il vulcanismo di Io: un fenomeno tanto intenso da influenzare tutto il sistema gioviano ed il primo caso di vulcanismo attivo osservato su un corpo del Sistema solare differente dalla Terra. La Voyager 1 fotograf\u00f2 9 vulcani attivi, 8 la Voyager 2. Entrambe le sonde rilevarono il toro ionico che circonda Giove in corrispondenza dell'orbita della luna e minime quantit\u00e0 del materiale eruttato - in particolare atomi di ossigeno, sodio e zolfo - in corrispondenza del confine esterno della magnetosfera. Furono inoltre scoperti gli anelli di Giove e fu raccolta la prima immagine ravvicinata dell'atmosfera del pianeta, misurata la temperatura delle nubi, osservato il movimento dei venti nelle bande e nelle zone, rilevati fulmini nell'emisfero buio e misurata la velocit\u00e0 della materia che costituisce la Grande Macchia Rossa, rivelandone la natura anticiclonica. Infine, destarono interesse le prime immagini della superficie di Europa, le cui strutture sembravano essere state dipinte sulla luna, e fu misurata la massa di Ganimede, allora ritenuto pi\u00f9 piccolo di Titano.\nFly-by della Ulysses.\nNel febbraio del 1992 la sonda Ulysses \u00e8 passata a 409.000\u00a0km da Giove. La manovra, necessaria per spostare la sonda su un'orbita polare intorno al Sole, le ha permesso di studiare la magnetosfera gioviana a latitudini che non erano state percorse dalle sonde precedenti. Inoltre, \"Ulysses\" ha attraversato il toro di plasma intorno all'orbita di Io in direzione nord-sud, rispetto all'attraversamento equatoriale della \"Voyager\" 1. Durante il sorvolo, \"Ulysses\" ha rilevato un segnale radio proveniente dal polo sud del pianeta che presentava una certa ripetitivit\u00e0. Il segnale si ripeteva ogni 40 minuti per alcune ore, per poi interrompersi e riprendere successivamente con la stessa modulazione. Alla ricezione del segnale, chiamato QP-40 (dove QP sta per \"quasi periodico\"), erano associate violente emissioni di elettroni altamente energetici. Nel febbraio del 2003 un segnale analogo proveniente per\u00f2 dal polo nord del pianeta \u00e8 stato rilevato dal telescopio orbitante Chandra. Questi fenomeni sembrano originati dall'interazione del vento solare con la magnetosfera di Giove ed abbinati al fenomeno delle aurore polari sul pianeta. Poich\u00e9 la sonda non aveva fotocamere a bordo, non \u00e8 stata scattata nessuna immagine.\nNel febbraio del 2004 Ulysses si \u00e8 trovata di nuovo nei pressi di Giove, ma questa volta ad una distanza molto maggiore: circa 240 milioni di km. Durante questo incontro si \u00e8 prestata particolare attenzione alla ricezione del segnale radio QP-40 proveniente dal polo nord del pianeta, rilevato infine nell'ottobre del 2003.\nFly-by della Cassini.\nNel 2000 la Cassini-Huygens, in viaggio verso Saturno, ha incontrato Giove e ci ha fornito alcune delle immagini a pi\u00f9 alta risoluzione del pianeta. Il massimo avvicinamento \u00e8 stato raggiunto il 30 dicembre 2000, ma le osservazioni scientifiche sono durate diversi mesi. Sono state raccolte 26.000 immagini del pianeta che hanno permesso di realizzare un'immagine di Giove - la pi\u00f9 grande disponibile - con una risoluzione di 60\u00a0km.\nUna delle maggiori scoperte dell'incontro, annunciata il 6 marzo 2003, riguarda la circolazione atmosferica del pianeta. Nell'atmosfera di Giove le \"bande\" scure si alternano alle \"zone\" pi\u00f9 chiare e gli studiosi ritenevano che le zone, che devono il loro colore alla presenza di nubi, fossero sede di moti ascensionali, in parte perch\u00e9 sulla Terra la maggior parte delle nuvole si formano appunto quando l'aria sale. Ma, dall'analisi delle immagini della sonda Cassini, risulta che nelle bande sono presenti celle convettive di aria ascendente che conducono alla formazione di nuvole chiare, sebbene troppo piccole perch\u00e9 siano riconoscibili dalla Terra. Anthony Del Genio del \"Goddard Institute for Space Studies\" della NASA ha dichiarato: \"le bande devono essere aree [...] dove il moto netto dell'aria \u00e8 ascensionale, [quindi] il moto netto dell'aria nelle zone deve essere discensionale\".\nAltre importanti osservazioni sono quelle relative ad una scura macchia ovale, denominata Grande Macchia Scura (\"Great Dark Spot\"), delle dimensioni della Grande Macchia Rossa individuata da \"Cassini\" in prossimit\u00e0 del polo nord di Giove. Le immagini nell'infrarosso mostrano che l'atmosfera intorno ai poli segue un moto circolatorio, con bande che si muovono in direzioni fra loro opposte.\nNello stesso articolo, sono stati presentati i risultati di alcune osservazioni relative agli anelli di Giove. Dal modo i cui le particelle degli anelli riflettono la luce, si \u00e8 potuto dedurre che esse devono avere forma irregolare (piuttosto che sferica) e ci\u00f2 suggerisce che siano state generate da impatti di micrometeoriti sulle lune di Giove, probabilmente Metis ed Adrastea.\nInfine, il 19 dicembre 2000 la sonda Cassini ha anche ottenuto un'immagine a bassa risoluzione del satellite Imalia, ma era troppo distante per poter mostrare qualche struttura superficiale.\nFly-by della New Horizons.\nNel febbraio 2007 la sonda New Horizons, nel suo viaggio verso Plutone, \u00e8 passata vicino a Giove per eseguire una manovra di fionda gravitazionale. La sonda ha perfezionato la conoscenza delle orbite dei satelliti interni di Giove, in particolare Amaltea.\nLe fotocamere della New Horizons hanno misurato la fuoriuscita di plasma dai vulcani di Io e studiato anche gli altri satelliti galileiani. Inoltre ha raccolto le prime immagini ravvicinate di una nuova grande formazione atmosferica su Giove, la Macchia Rossa Jr., che ha iniziato a rafforzarsi ed a colorarsi di rosso dopo il \"fly-by\" della Cassini, nel 2000. Infine, per una fortunata coincidenza, la traiettoria di allontanamento dal pianeta seguita dalla sonda, ha permesso di studiare la coda della magnetosfera gioviana per mesi. La sonda ha anche esaminato il lato notturno del pianeta per rilevare aurore e fulmini.\nLa cometa Shoemaker-Levy.\nTra il 16 e 22 luglio 1994 oltre 20 frammenti della cometa Shoemaker-Levy 9 hanno colpito Giove. Sebbene una cometa non sia una sonda spaziale, gli impatti hanno fornito molti dati sulla composizione dell'atmosfera gioviana.. Data la sua grande massa e la sua vicinanza alle regioni interne del sistema solare, Giove, tra i pianeti, subisce infatti la maggior frequenza di impatti cometari.\nStudi spettroscopici condotti dopo la collisione della cometa hanno permesso di dare uno sguardo alla composizione del pianeta sotto lo strato nuvoloso. Si \u00e8 cos\u00ec rivelata per la prima volta la presenza su Giove di zolfo diatomico (S2) e solfuro di carbonio (CS2) (era peraltro solo la seconda volta che venisse rivelato lo zolfo diatomico su un oggetto celeste); si \u00e8 inoltre riscontrata la presenza di altre molecole come ammoniaca (NH3) e solfuro di idrogeno (H2S), mentre non \u00e8 stata rivelata la presenza di composti dell'ossigeno, come l'anidride solforosa (SO2), con una certa sorpresa da parte degli astronomi.\nLa missione Galileo.\nFino al 2016 l'unica sonda entrata in orbita a Giove era la sonda Galileo, che vi \u00e8 entrata il 7 dicembre del 1995. Ha orbitato il pianeta per oltre 7 anni, compiendo \"fly-by\" di tutti i satelliti galileiani e di Amaltea, prima di essere inghiottita da Giove in un impatto controllato, avvenuto il 21 settembre 2003 e che ha impedito che la sonda potesse cadere successivamente su Europa, contaminandola.\nDurante il lungo periodo di attivit\u00e0, la sonda ha raccolto un gran numero di dati ed informazioni sul sistema gioviano, sebbene avrebbe potuto raccoglierne un numero maggiore se non fosse fallito il dispiegamento della grande antenna ad alto guadagno nel 1991. Per ovviare all'inconveniente la NASA potenzi\u00f2 gli strumenti di ricezione del \"Deep Space Network\", a Terra. Nel 1994, durante la fase di avvicinamento a Giove, la sonda assistette inoltre all'impatto della cometa Shoemaker-Levy 9 sul pianeta.\nUno degli obiettivi di missione della sonda Galileo \u00e8 stato quello di trasportare nel sistema gioviano una sonda atmosferica che, lanciata nel luglio del 1995, \u00e8 entrata nell'atmosfera di Giove il 7 dicembre con una velocit\u00e0 di km/h. Dopo una rapida fase di decelerazione atmosferica, durante la quale sono state raggiunte temperature corrispondenti a quelle rilevabili sulla superficie del Sole, la sonda atmosferica ha dispiegato il paracadute ed ha raccolto dati su flusso di calore, irraggiamento solare, velocit\u00e0 dei venti, rilevazione di fulmini, pressione, temperatura e composizione atmosferica per 57,6 minuti prima di essere schiacciata dalla pressione a cui era sottoposta. La sonda ha cessato le trasmissioni quando ha raggiunto la pressione di circa 22 bar e la temperatura di 153\u00a0\u00b0C, 132\u00a0km al di sotto dello zero altimetrico, identificato (nella letteratura scientifica) con lo strato atmosferico cui corrisponde la pressione di 1 bar e la sommit\u00e0 visibile delle nubi. A quel punto, la sonda potrebbe essersi fusa o vaporizzata. Una sorte simile deve essere toccata alla sonda Galileo quando \u00e8 precipitata sul pianeta a 50\u00a0km/s.\nI principali risultati scientifici della missione Galileo includono:\nLa missione Juno.\nLa missione \"Juno\", della NASA, il cui lancio \u00e8 avvenuto il 5 agosto 2011 da Cape Canaveral, ha come obiettivi misurare la composizione di Giove, il campo gravitazionale, il campo magnetico e la magnetosfera polare. Cercher\u00e0 anche indizi su come si \u00e8 formato il pianeta, incluso se ha un nucleo roccioso, la quantit\u00e0 di acqua presente nell'atmosfera profonda, la distribuzione della massa e i suoi venti in profondit\u00e0, che possono raggiungere velocit\u00e0 fino a .. La sonda ha raggiunto Giove il 5 luglio 2016; \u00e8 posta in orbita polare e da questa unica prospettiva di vista studia la magnetosfera e l'atmosfera di Giove. Inoltre, \u00e8 anche la prima sonda per lo studio di Giove ad essere dotata di pannelli fotovoltaici, nell'intenzione di ridurre i costi della missione. \"Juno\" ha meno strumenti della Galileo, che aveva 15 strumenti principali e una sonda da rilasciare nell'atmosfera gioviana, tuttavia i componenti e i sistemi di \"Juno\" sono di gran lunga pi\u00f9 sofisticati, visto che la Galileo era stata costruita nella prima met\u00e0 degli anni ottanta. \nNel luglio del 2021 la missione principale \u00e8 terminata con successo, ha anche chiarito i dubbi relativi alla presunta mancanza d'acqua nell'atmosfera di Giove che era stata riscontrata dalla Galileo, scoprendo che la presenza di questo elemento \u00e8 piuttosto variabile e che la sonda rilasciata dalla Galileo fosse stata semplicemente \"sfortunata\" nel penetrare in una zona dove l'acqua era 10 volte meno del previsto. La missione \u00e8 stata estesa fino al 2025 periodo nel quale la sonda oltre a studiare Giove da diverse angolazioni effettuer\u00e0 diversi sorvoli ravvicinati dei satelliti medicei.\nMissioni future.\nLa missione \"Galileo\" ha fornito numerosi indizi sulla possibilit\u00e0 dell'esistenza di un oceano liquido su Europa, ha rivelato come Ganimede sia un mondo complesso ed affascinante, ha confermato la straordinariet\u00e0 del vulcanismo di Io, oltre ad aver aperto nuove possibilit\u00e0 nella modellazione dell'interno del pianeta. La comunit\u00e0 scientifica ha manifestato grande interesse per lo studio del sistema di Giove ed ha chiesto alle principali agenzie spaziali che fosse diretta verso il pianeta una grande missione esplorativa che permettesse di indagare simultaneamente tutti questi aspetti.\nSono state avanzate numerose proposte di missione dalla conclusione della missione \"Galileo\", tra le quali il \"Jupiter Icy Moons Orbiter\" aveva raggiunto il miglior grado di definizione ed una certa notoriet\u00e0 perch\u00e9 prevedeva l'utilizzo di un innovativo propulsore nucleare a ioni. La missione prevedeva la possibilit\u00e0 di spostare l\"orbiter\" da una luna all'altra e studiare in questo modo in dettaglio i satelliti galileiani (con particolare attenzione ad Europa - per il quale in alcune versioni della missione era previsto anche un \"lander\"). Sebbene il lancio fosse previsto per il 2012, la missione \u00e8 stata ritenuta troppo ambiziosa e cancellata nel 2006.\nL'interesse della comunit\u00e0 scientifica per il sistema di Giove non \u00e8 scemato, una nuova ambiziosa missione era stata proposta per il 2020, la \"Europa Jupiter System Mission\". La proposta era stata vagliata da una commissione congiunta della NASA e dell'ESA.\nLa \"Europa Jupiter System Mission\" prevedeva l'utilizzo di due sonde robotiche per l'esplorazione del sistema gioviano. Ad ESA e NASA era stata affidata rispettivamente la costruzione del \"Jupiter Ganymede Orbiter\" (JGO) e del \"Jupiter Europa Orbiter\" (JEO). Il JGO si sarebbe concentrata sullo studio di Ganimede e Callisto e della magnetosfera gioviana. Entrato in orbita attorno a Giove, nel primo anno di attivit\u00e0 avrebbe completato alcune orbite che avrebbero consentito di eseguire una decina di sorvoli ravvicinati di Callisto, prima di entrare in orbita attorno a Ganimede.Il JEO, invece, si sarebbe concentrato sullo studio di Europa ed Io: entrato in orbita attorno a Giove, avrebbe eseguito alcuni sorvoli di Io (con la possibilit\u00e0 dell'attraversamento di un pennacchio vulcanico) prima di entrare in orbita attorno ad Europa. Era stata avanzata la possibilit\u00e0 che l'Agenzia Spaziale Giapponese (JAXA) partecipasse al progetto con la costruzione di una terza sonda, il \"Jupiter Magnetospheric Orbiter\", che avrebbe avuto quale obiettivo primario lo studio della magnetosfera gioviana da un'orbita attorno al pianeta. Le due sonde (eventualmente tre) sarebbero state lanciate separatamente, indicativamente nel 2020 e avrebbero dovuto raggiungere il sistema di Giove dopo sei anni di crociera, nel 2026. A causa di tagli del budget della NASA la missione, di classe Flagship venne rimandata e l'ESA prefer\u00ec proseguire per suo conto per una missione che riprendeva il \"Jupiter Ganymede Orbiter\".\nPer il 2022 \u00e8 previsto il lancio della Jupiter Icy Moons Explorer (JUICE) dell'Agenzia Spaziale Europea per l'esplorazione delle tre lune galileiane pi\u00f9 esterne del sistema di Giove, le quali potrebbero contenere acqua allo stato liquido sotto la loro crosta ghiacciata. Si tratterebbe dell'unica sonda esclusivamente europea destinata al Sistema Solare esterno (oltre la fascia principale degli asteroidi). L'arrivo su Giove \u00e8 previsto per il 2031. Dal canto suo la NASA lancer\u00e0 una propria sonda l'anno successivo, la Europa Clipper, per lo studio di Europa tramite una serie di sorvoli ravvicinati."}
{"id": "1619310", "revid": "729019", "url": "https://it.wikipedia.org/wiki?curid=1619310", "title": "Stazione di Treviglio Ovest", "text": "La stazione di Treviglio Ovest \u00e8 la fermata ferroviaria del comune di Treviglio situata lungo la linea Milano-Bergamo, e origine della linea per Cremona.\nTreviglio Ovest \u00e8 collegata alla ferrovia Milano-Venezia in direzione sud-ovest, tramite una diramazione della linea verso la localit\u00e0 di servizio denominata \"Bivio Adda\", permettendo un efficiente instradamento dei treni lungo la direttrice Milano-Treviglio-Bergamo. Quest'ultimo itinerario \u00e8 indicato sui tabelloni degli orari ferroviari con la dicitura \"via Treviglio Ovest\", per distinguerlo dall'altro itinerario, \"via Carnate\", che prevede l'instradamento dei convogli sulla Seregno-Bergamo e sulla Milano-Carnate-Lecco. Questo secondo tragitto \u00e8 chilometricamente vantaggioso.\nStoria.\nLa stazione di Treviglio Ovest fu aperta il 3 novembre 1908 assieme al breve tronco ferroviario che la raccorda con il \"Bivio Bergamo\", denominazione indicante la localit\u00e0 ferroviaria dove si separano le linee ferrovia Milano-Venezia e la Milano-Bergamo.\nLa stazione sostitu\u00ec il dismesso impianto della seconda stazione di Treviglio, il cui fabbricato viaggiatori sorge nei pressi, utilizzato come abitazione per i ferrovieri.\nA seguito del processo di raddoppio della linea Bergamo-Treviglio, completato nel 2007, nel corso del 2009 si \u00e8 proceduto al rinnovo del nodo di Treviglio. Il 21 giugno \u00e8 stato chiuso il \"Bivio Bergamo\" che \u00e8 stato sostituito nelle sue funzioni dal \"Bivio Adda\". Il 1\u00ba agosto invece \u00e8 stato introdotto l'Apparato Centrale Computerizzato (ACC) presso la stazione \"Treviglio Centrale\". A conseguenza di ci\u00f2, l'impianto di \"Treviglio Ovest\" \u00e8 stato inserito nella giurisdizione di quest'ultima ed \u00e8 stato tramutato in fermata impresenziata.\nCaratteristiche.\nLa stazione \u00e8 dotata di un fabbricato viaggiatori composto da tre corpi a due livelli. L'edificio \u00e8 collegato ai binari tramite un sottopasso, che funge anche da collegamento pedonale e ciclabile fra il centro storico di Treviglio e i quartieri occidentali della citt\u00e0.\nIl piazzale \u00e8 composto dai due binari di corsa della linea proveniente da \"Bivio Adda\" che proseguono, senza soluzione di continuit\u00e0, in direzione della stazione di Bergamo. Dal lato sudest, si dirama un binario in direzione della vicina stazione di Treviglio Centrale, per proseguire fino alla stazione di Cremona, sempre a binario semplice.\nL'interconnessione fra la Bivio Adda \u2013 Treviglio e la Milano\u00a0\u2013 Venezia attualmente (2009) avviene tramite un'intersezione a raso. \u00c8 in progetto la realizzazione di un'intersezione a livelli sfalsati, detta convenzionalmente \"salto di montone\", sebbene manchino i fondi per iniziare i lavori.\nMovimento.\nLa stazione \u00e8 servita dai treni RegioExpress RE2 Bergamo - Pioltello - Milano.\nServizi.\nLa fermata ferroviaria \u00e8 posta all'interno della giurisdizione della stazione di Treviglio, per cui la circolazione \u00e8 regolata dall'apparato centrale computerizzato e dalla dirigenza locale di quest'ultimo impianto.\nLa fermata \u00e8 servita dai treni regionali Trenitalia della direttrice Treviglio \u2013 Bergamo, che viaggiano a cadenza oraria tutti i giorni dell'anno. La frequenza diventa semioraria nell'ora di punta dei giorni feriali. A Treviglio i treni sono in coincidenza con la Linea S5, coi treni Regionali per Cremona e con i treni regionali (ex interregionali) per Milano, Brescia e Verona.\nLa stazione dispone di:"}
{"id": "1619315", "revid": "741864", "url": "https://it.wikipedia.org/wiki?curid=1619315", "title": "Paterna Caritas", "text": "Paterna Cariats \u00e8 un'enciclica di papa Leone XIII, datata 25 luglio 1888, ed indirizzata ai cattolici armeni di Roma.\nProprio sotto papa Leone XIII viene istituito a Roma il Pontificio collegio armeno, a cui viene donata la chiesa di San Nicola da Tolentino. Il Sommo Pontefice nell'enciclica \"Paterna caritas\" motiva la sua decisione \u00ab \"perch\u00e9 si rispettasse, doverosamente, la lingua e la liturgia dell'Armenia, cos\u00ec commendabile per l'antichit\u00e0, l'eleganza ed il gran numero di insigni scrittori; e molto pi\u00f9 perch\u00e9 un Vescovo del vostro rito dimorasse costantemente a Roma per iniziare alle cose sante tutti gli alunni che il Signore chiamasse al suo particolare servizio. A tale effetto era stata fondata da lungo tempo anche una scuola nel Collegio Urbaniano per l'insegnamento della lingua Armena, e Pio IX, Nostro Predecessore, aveva provveduto a che nel ginnasio del Seminario pontificio romano vi fosse un professore per insegnare agli alunni del paese la lingua, la letteratura e la storia della nazione Armena \u00bb\"."}
{"id": "1619319", "revid": "729019", "url": "https://it.wikipedia.org/wiki?curid=1619319", "title": "Ferrovia Treviglio-Bergamo", "text": "La ferrovia Treviglio\u2013Bergamo \u00e8 una linea ferroviaria italiana di propriet\u00e0 statale a scartamento ordinario che collega la citt\u00e0 di Treviglio al capoluogo orobico.\nLa gestione dell'infrastruttura e degli impianti ferroviari \u00e8 affidata a RFI SpA, societ\u00e0 del gruppo Ferrovie dello Stato, che definisce la linea come complementare.\nStoria.\nLa Treviglio-Bergamo fu progettata come parte della linea ferroviaria Milano-Venezia, allo scopo di permettere alla citt\u00e0 di Bergamo di essere servita dall'importante infrastruttura.\nNei progetti originari degli anni quaranta del XIX secolo, la Milano-Venezia escludeva la citt\u00e0 orobica: fu per questo motivo che nel 1846 era stato costruito e inaugurato il tratto Milano-Treviglio. Tuttavia, negli anni successivi, il notabilato bergamasco rimarc\u00f2 la necessit\u00e0 che la linea dovesse passare nei pressi del capoluogo. Grazie alla risoluzione sovrana del 12 novembre 1853, i bergamaschi ottennero che la Milano-Venezia sarebbe passata lungo la direttrice Monza-Bergamo-Coccaglio, piuttosto che attraverso la Treviglio-Brescia.\nCon la convenzione del 14 marzo 1856, il governo austriaco aveva ceduto la propriet\u00e0 delle linee ferroviarie del Lombardo-Veneto e degli stati emiliani e toscani al gruppo bancario dei Rothschild che costitu\u00ec la Imperial Regia Privilegiata Societ\u00e0 delle ferrovie lombardo-venete poi confluita nella IRP Societ\u00e0 delle ferrovie meridionali dello Stato, del Lombardo-Veneto e dell'Italia centrale (\"S\u00fcdbahn\"). Pochi mesi dopo, la societ\u00e0 austriaca ottenne di poter utilizzare il tratto gi\u00e0 costruito fino a Treviglio, limitandosi a realizzare una linea ferroviaria che da questa cittadina si unisse alla stazione di Bergamo. La convenzione del 27 novembre 1856 sanc\u00ec questa modifica e la ferrovia fu inaugurata il 12 ottobre dell'anno successivo\nNei decenni successivi, la linea segu\u00ec le vicende delle propriet\u00e0 ferroviarie dei Rothschild. Con la convenzione dal 1865 fu gestita dalla Societ\u00e0 per le Ferrovie dell'Alta Italia, la quale fu acquistata dallo Stato nel 1875. Conseguentemente il Governo procedette al riscatto della strada ferrata.\nNel 1878 con il completamento della linea diretta Treviglio-Rovato, il nodo riguardante le stazioni trevigliesi fu rivoluzionato. Fu realizzata la nuova stazione, e il tronco per Bergamo fu declassato a linea di interesse locale.\nA seguito delle convenzioni ferroviarie del 1885, la ferrovia entr\u00f2 nella Rete Adriatica, esercita dalla Societ\u00e0 Italiana per le strade ferrate meridionali. Dal 1905, per il processo di statizzazione delle ferrovie, fu esercita dalle Ferrovie dello Stato.\nNel 1908 fu aperta la stazione di Treviglio Ovest e il raccordo fra questa e il Bivio Bergamo, che permetteva di evitare il regresso ferroviario per i convogli che da Bergamo erano diretti a Milano e viceversa.\nIl tratto Treviglio\u2013Bergamo rimase dotato di due binari fino al 1919, quando si decise di disarmarne uno perch\u00e9 era ritenuto troppo oneroso per una linea declassata a \"provinciale\".\nIl 3 ottobre 1954 fu attivata l'elettrificazione della linea.\nNei decenni successivi, l'aumento del traffico pendolare fece considerare l'idea di riattivare il raddoppio della linea. Il progetto fu approvato nel 2001 dall'amministrazione regionale. Il doppio binario fu attivato nel dicembre 2004, sulla tratta Treviglio-Verdello, e nel luglio dell'anno seguente fino a Bergamo.\nIl 13 luglio 2008 furono attivate le fermate di Stezzano, Levate e Arcene, che iniziarono ad essere servite da treni passeggeri solo a partire dal 6 settembre dell'anno successivo.\nCaratteristiche.\nLa linea \u00e8 una ferrovia a doppio binario ed \u00e8 elettrificata a 3000 volt in corrente continua.\nIl distanziamento dei treni \u00e8 regolato dal blocco automatico banalizzato a correnti codificato a quattro codici.\nLa stazione di Verdello-Dalmine \u00e8 dotata di apparato ACEI adeguato al prossimo SCC-M della tratta Torino-Padova, la quale comprende la diramazione per Bergamo, sebbene la stazione di questa citt\u00e0 risulti esclusa dallo stesso.\nLa velocit\u00e0 massima della linea, secondo i ranghi, \u00e8 di 150\u00a0km/h.\nTraffico.\nLa linea \u00e8 servita da due categorie di treni esercite da Trenord:"}
{"id": "1619321", "revid": "110157", "url": "https://it.wikipedia.org/wiki?curid=1619321", "title": "Portel (Brasile)", "text": "Portel \u00e8 un comune del Brasile nello Stato del Par\u00e1, parte della mesoregione di Maraj\u00f3 e della microregione di Portel."}
{"id": "1619322", "revid": "76069", "url": "https://it.wikipedia.org/wiki?curid=1619322", "title": "Portel (Par\u00e0)", "text": ""}
{"id": "1619331", "revid": "108107", "url": "https://it.wikipedia.org/wiki?curid=1619331", "title": "Amplificatori", "text": ""}
{"id": "1619335", "revid": "2226591", "url": "https://it.wikipedia.org/wiki?curid=1619335", "title": "Assino", "text": "L'Assino \u00e8 un torrente umbro, che attraversa i comuni di Gubbio e Umbertide in provincia di Perugia. A met\u00e0 percorso bagna Camporeggiano scorrendo esattamente ai piedi della piccola collina di Monte Cavallo, sulla cui vetta sono visibili i ruderi del Castello donato a San Pier Damiani da Rozia Gabrielli.\nIl poeta umanista, storico ed archeologo tedesco Georg Fabricius, nel suo \"Itinerum liber unum\" (Basilea 1549), dove possiamo ripercorrere, in latino, la narrazione del suo Viaggio in Italia, ci lascia una descrizione del fiume Assino molto poetica. Il germanico viaggiatore incontra questo corso d'acqua provenendo da Fabriano, quindi Gubbio, per dirigersi verso Perugia. Nel passo che interessa, l'Assino \u00e8 descritto come lo sfondo fluente e croccante delle montagne.\nPercorso.\nIl torrente nasce presso il monte Collarino, ad un'altitudine sul livello del mare di 798\u00a0m circa.\nIl corso d'acqua ha una lunghezza di 23,8\u00a0km. \u00c8 un affluente di sinistra del fiume Tevere, che incontra in una zona leggermente pi\u00f9 a valle rispetto al territorio dove sorge la cittadina di Umbertide."}
{"id": "1619338", "revid": "2181160", "url": "https://it.wikipedia.org/wiki?curid=1619338", "title": "Chiesa di Santa Maria ad Pontem", "text": "La chiesa di Santa Maria \"ad Pontem\" \u00e8 una chiesa trecentesca sconsacrata, in stile romanico, posta all'estremit\u00e0 nord orientale del borgo medievale di Fiano Romano nella Citt\u00e0 Metropolitana di Roma Capitale.\nStoria.\nIl nome della chiesa \"sul ponte\" deriva dalla sua posizione rispetto all'Abbazia di Farfa, il principale centro religioso dell'area che controllava il territorio tiberino, ossia in quanto posta al di l\u00e0 del ponte sul Tevere.\nLa struttura nasce come monastero della Congregazione Silvestrina, ordine monastico benedettino fondato da Silvestro Guzzolini. Sotto il generalato del quarto priore, Andrea di Giacomo da Fabriano, viene aperto questo monastero nel 1303, posto sotto la diocesi di Nepi, in un periodo in cui la congregazione era in forte espansione, raggiungendo i 30 monasteri ed oltre i 200 monaci. \nIl primo impianto della chiesa, sulla base dei documenti storici, \u00e8 per\u00f2 sicuramente pi\u00f9 antico: si parla di una \"Sanctae Marie quae est ad pontem\" \"de Flaiano\" in un documento del 939-942 in cui la chiesa, con le relative pertinenze, fu ceduta dai Conti Girardo e Teodora di Galeria all'Abbazia di Farfa.\nTra la fine del XIV e l'inizio del XV l'ordine dei Silvestrini attravers\u00f2 un periodo di decadenza: nel 1428 i monasteri erano scesi a 25 e i monaci a 70 e cos\u00ec i monasteri furono quindi via via ceduti: quello di Santa Maria ad Pontem sar\u00e0 ceduto nel 1436.\nUna prima opera di restaurazione fu fatta eseguire dal Cardinale Barberini e, nell'occasione, furono staccati alcuni affreschi trecenteschi che ne ornavano le pareti portandoli nella Chiesa di Santo Stefano Nuovo, mentre, secondo un manoscritto del XVII secolo di Giuseppe Camassei, la Chiesa ospitava anche un'immagine della Madonna affrescata e nel campanile annesso una campana proveniente dall'Inghilterra dopo lo scisma di Enrico VIII.\nAcquisita alla propriet\u00e0 comunale alla fine del XX secolo e sconsacrata, la chiesa ha subito una riedificazione in occasione del Giubileo del 2000 in cui si \u00e8 ripristinato l'originario impianto, con il transetto dell'antico monastero, testimoniato dal grande arco sul lato nord, dove un tempo doveva esserci l'incrocio con la navata. \nNel 2005 \u00e8 stata destinata ad ospitare la mostra permanente del pittore Ettore de Conciliis e come sala per incontri culturali e mostre, mentre il giardino, con uliveto, nelle sue pertinenze utilizzato per spettacoli musicali ed eventi.\nNel 2016 la chiesa \u00e8 stata danneggiata dagli eventi sismici del terremoto del centro Italia, per questo non \u00e8 utilizzabile in attesa di restauro."}
{"id": "1619340", "revid": "247640", "url": "https://it.wikipedia.org/wiki?curid=1619340", "title": "Sergio Tazzer", "text": "Biografia.\nLaureato in scienze della comunicazione, all'inizio degli anni settanta \u00e8 stato borsista all'istituto di giornalismo dell'universit\u00e0 di Varsavia.\nGiornalista, \u00e8 stato direttore della sede regionale RAI del Veneto, capo della redazione giornalistica per il Trentino, responsabile dell'agenzia nazionale della TGR a Roma, sempre in RAI. Ha fondato nel 1995, curato e condotto fino al luglio 2011 il settimanale radiofonico mitteleuropeo \"Est Ovest\". \n\u00c8 medaglia \u201cJan Masaryk\u201d del Ministero degli Esteri della Repubblica Ceca; membro onorario della Spolo\u010dnos\u0165 Milana Rastislava \u0160tef\u00e1nika, di Brezov\u00e1 pod Bradlom (SK); accademico ordinario dell\u2019Accademia Italiana della Vite e del Vino; socio ordinario e membro del Direttivo dell\u2019Ateneo di Treviso."}
{"id": "1619343", "revid": "226458", "url": "https://it.wikipedia.org/wiki?curid=1619343", "title": "Studio-museo raccolta Ettore de Conciliis", "text": ""}
{"id": "1619348", "revid": "26891", "url": "https://it.wikipedia.org/wiki?curid=1619348", "title": "Landgravio", "text": ""}
{"id": "1619350", "revid": "1718925", "url": "https://it.wikipedia.org/wiki?curid=1619350", "title": "Il grande Fausto", "text": "Il grande Fausto \u00e8 una miniserie televisiva italiana del 1995.\nLa fiction ripercorre la vita di Fausto Coppi, mito del ciclismo, ritraendo una pagina storica importante dell'Italia. Il protagonista \u00e8 interpretato da Sergio Castellitto, gli altri interpreti principali sono Ornella Muti, nel ruolo della Dama Bianca, e Bruno Ganz, che interpreta il massaggiatore cieco Biagio Cavanna.\nDiretta da Alberto Sironi, la fiction fu scritta dal regista insieme a Gianni Celati e Giuseppe Tornatore.\nTrama.\nPrima puntata.\nCoppi \u00e8 sul letto, morente, a causa della malaria.\nCon un flash-back, la storia parte dall'inizio, seguendo cronologicamente le vicende che hanno caratterizzato la nascita di Coppi come sportivo: la conoscenza di Cavanna, la firma del contratto con la squadra di Girardengo. La narrazione segue poi la crescita di Coppi come campione: l'arruolamento presso la squadra di Gino Bartali (la Legnano), le prime vittorie (il Giro d'Italia del 1940) e la rivalit\u00e0 con il campione fiorentino. Poi l'interruzione della carriera a causa della guerra e del reclutamento militare. Le vicende sportive vengono inframezzate dal racconto delle storie personali: il fidanzamento e il matrimonio con Bruna Ciampolini, la morte del padre, il rapporto complicato con il fratello Serse.\nIl passaggio di Coppi alla Bianchi segna l'inizio del periodo d'oro, caratterizzato dalle pi\u00f9 grandi vittorie, tra cui quella di Giro e Tour nello stesso anno (1949). La crescita della popolarit\u00e0 e i periodi di sconforto dovuti ai numerosi infortuni inaspriscono dall'altro lato il carattere di Fausto, producendo una crisi nel rapporto con la moglie.\nSeconda puntata.\nA causa di una emorragia cerebrale causata da una caduta in gara, il fratello Serse muore. L'iniziale tristezza di Fausto e il desiderio di lasciare il ciclismo rinnovano per\u00f2 in lui un'altra grande stagione di vittorie, culminata con la conquista del campionato del mondo nel 1953, unica corsa che Coppi non era ancora riuscito a vincere. Il rapporto con Giulia Locatelli (nel frattempo ribattezzata dalla stampa come \u201cla Dama Bianca\u201d), diventa sempre pi\u00f9 invadente nella vita privata del campione, e gli scandali mediatici legati al suo nome sempre pi\u00f9 presenti accanto alle pagine relative alle vittorie sportive. Le vicende umane influiscono sempre di pi\u00f9 su quelle professionali: Coppi, in una Italia che sta vivendo gli anni della ricostruzione e del boom economico, vede incarcerare la sua amante a causa di scelte personali che la morale \u201cufficiale\u201d dello stato non \u00e8 ancora capace di accettare.\nL'ultima parte dello sceneggiato si allontana dalle vicende sportive per insistere sulla dimensione sentimentale-amorosa di Coppi, che viene ritratto come un uomo profondamente in crisi, incapace di risolvere le proprie emozioni sia sul piano emotivo che su quello sportivo. Il finale \u00e8 naturalmente dedicato alla misteriosa (e ben nota) vicenda della morte di Coppi, dovuta alla malaria contratta nel suo ultimo viaggio in Africa.\nDistribuzione.\nIn seguito, usc\u00ec una versione in Home Video in due DVD, distribuita da Meditalia e Rai Trade."}
{"id": "1619352", "revid": "34928", "url": "https://it.wikipedia.org/wiki?curid=1619352", "title": "Caciquismo", "text": ""}
{"id": "1619353", "revid": "15756", "url": "https://it.wikipedia.org/wiki?curid=1619353", "title": "Nicodemo da Cir\u00f2", "text": "Biografia.\nSul luogo esatto della sua nascita vi sono delle controversie, potrebbe infatti venir identificato con Ypsicron, attuale Cir\u00f2 (KR), oppure con la citt\u00e0 commerciale (\"emporion\") di Sikron, forse distrutta dai Saraceni durante le scorrerie dell'emiro Ab\u016b l-Q\u0101sim al-Hasan (950-952), di cui si parla nelle biografie di molti santi italo-greci e che si trovava al centro della Turma delle Saline (circoscrizione amministrativa bizantina), identificata con l'odierna Sicari o Sicri, contrada disabitata nei pressi di Melicucc\u00e0.\nCresciuto a Ypsicron/Sikron, Nicodemo volle intraprendere da giovanissimo la vita monacale, ma il maestro da lui scelto, Fantino il Giovane che fu anche maestro di Nilo da Rossano, lo rifiut\u00f2 pi\u00f9 volte ritenendolo di costituzione troppo gracile per la vita di rinunce e macerazioni imposta allora ai monaci. Quando venne finalmente accettato impression\u00f2 i confratelli con la sua continua preghiera, protratta oltre i normali limiti umani, i patimenti fisici e le esaltazioni mistiche. Costretto a fuggire (cos\u00ec come san Nilo) dal Mercurion (luogo di studio del Monachesimo) dalle continue incursioni saracene trov\u00f2 rifugio sul Kellerana (chiamato anche monte Kellerano o monte Cellerano, oggi monte San Nicodemo, situato nel territorio dell'attuale comune di Mammola, territorio del Parco nazionale dell'Aspromonte). Allora luogo completamente selvaggio ma nelle cui vicinanze si trovava la \"strada della Seja\" che collegava il Tirreno con lo Ionio, attirando nel tempo, grazie alla sua fama di santit\u00e0, numerosi altri asceti e pellegrini, tutto ci\u00f2 port\u00f2 alla fondazione di un monastero, attorno al quale costitu\u00ec una comunit\u00e0 di monaci basiliani, in cui mor\u00ec nell'anno 990.\nL'insegnamento di san Nicodemo \u00e8 avvicinabile a quello di san Francesco d'Assisi, infatti i racconti pervenutici ce lo descrivono mentre difende un lupo dai contadini che lo vogliono uccidere dimostrandone la socievolezza, impedisce ad un confratello di colpire una vipera in quanto anch'essa \"creata da Dio per stare sulla Terra\" oppure in compagnia del cinghiale suo inseparabile compagno. San Fantino che era andato a visitarlo prima di recarsi in pellegrinaggio in Grecia, alla vista della dura vita ascetica da lui condotta gli pronostic\u00f2 fama di santit\u00e0.\nMor\u00ec, a 90 anni, un'et\u00e0 ragguardevole per l'epoca.\nNella Chiesa Matrice di Mammola, nella \"Cappella di San Nicodemo\", sono conservate le pregiate reliquie in un'urna bronzea, inoltre si trovano nella Cappella, la statua in legno del Santo vestito in abito basiliano, che viene portata in processione il 12 marzo, e un prezioso busto bronzeo del sec. XVI, di scuola napoletana, dove all'interno \u00e8 conservato il cranio del Santo, che viene portato con la statua lignea di angeli, in processione nei festeggiamenti della prima domenica di Settembre e il sabato antecedente alla Grancia Basiliana. Di pregio una tela del Santo del XVI secolo, restaurata alla fine del secolo scorso.\nCulto.\nIl culto di San Nicodemo \u00e8 diffuso in tutta la Calabria, in particolare nel territorio di Mammola luogo dove visse il Santo, nei comuni della Vallata del Torbido, nella popolazione della Locride e della Piana. La devozione del Santo \u00e8 diffusa anche nel territorio di Cir\u00f2 e Cir\u00f2 Marina e nei paesi limitrofi del crotonese. Cir\u00f2, custodisce la casa natia, trasformata in oratorio, dove viene con gelosia custodite in un reliquario di argento la mascella e due molari del Santo. La festa a Cir\u00f2 si svolge portando in processione la statua di San Nicodemo e quella del compatrono di San Francesco di Paola. Nel 1613 Papa Urbano VIII, proclam\u00f2 San Nicodemo \"Cittadino e protettore di Cir\u00f2\". Il culto di San Nicodemo \u00e8 molto diffuso all'estero, in Canada, Stati Uniti, Argentina, Australia, Francia Belgio, Lussemburgo e in Italia, a Genova, Torino e Milano e in altri paesi, per l'effetto dell'emigrazione agli inizi del novecento, che ha spopolato Mammola e tanti paesi della Calabria.\n\u00c8 storicamente certo che la presenza a Mammola di San Nicodemo, esercit\u00f2 la sua influenza nella cultura, nei costumi, nella piet\u00e0 e nel vivere civile del suo popolo. Nella cultura popolare, numerosi fedeli, per ricevere la grazia di guarigione da malattie o di essere stati miracolati o protetti, depositano le foto ai piedi della statua di San Nicodemo nella Cappella, molto diffusa \u00e8 anche l'usanza di custodire nel portafoglio l'immaginetta del Santo. Una religiosit\u00e0 millenaria che la popolazione di Mammola, ha saputo tenere vivo il culto del Santo e conservare le sue preziose reliquie, che vengono toccate e baciate e godere della presenza del Santo. Un'altra tradizione \u00e8 quella di fare indossare ai bambini il nero abito basiliano, come ex-voto in onore del Santo. Ogni anno la comunit\u00e0 di Cir\u00f2 partecipa ai festeggiamenti di San Nicodemo a Mammola, con un numeroso gruppo di fedeli, lo stesso fanno i devoti del Santo di Mammola a partecipare alla festa di Cir\u00f2.\nLe feste, ricche di tradizioni, religiosit\u00e0 popolare, fede, preghiera e devozione si tengono:\nTradizionale \u00e8 il pellegrinaggio a piedi dei nove venerd\u00ec di luglio e agosto, con partenza da Mammola alle cinque di mattina per raggiungere il Santuario di San Nicodemo, percorrendo l'antico Sentiero dei Greci.\nIl pellegrinaggio, d'importanza storica, si colloca come ex-voto ed \u00e8 consolidato da un'antica tradizione di fede popolare nella devozione dei mammolesi, di molti emigrati rientrati per le ferie e di tanti fedeli provenienti dai comuni vicini, per vivere un'intensa spiritualit\u00e0 verso il Santo Protettore.\nIl 14-3-1638 Papa Urbano VIII, dichiar\u00f2 San Nicodemo Patrono di Mammola, nello stesso anno il Comune, lo proclama patrono della citt\u00e0. Nello stemma del Comune di Mammola viene rappresentato l'immagine di San Nicodemo, vestito da monaco basiliano, con il saio nero che tiene con la mano sinistra il pastorale.\nIn seguito al terremoto del 5-2-1783, le reliquie custodite nella Grancia Basiliana di San Biagio, vennero trasferite nella chiesa Matrice, dove sono gelosamente conservate tuttora proprio nella cappella di San Nicodemo."}
{"id": "1619354", "revid": "144796", "url": "https://it.wikipedia.org/wiki?curid=1619354", "title": "Ordine reale e militare di San Luigi", "text": ""}
{"id": "1619356", "revid": "729019", "url": "https://it.wikipedia.org/wiki?curid=1619356", "title": "Strada statale 599 del Trasimeno Inferiore", "text": "La ex strada statale 599 del Trasimeno Inferiore (SS 599), ora \"strada regionale 599 del Trasimeno Inferiore (SR 599)\", era una strada statale italiana che attraversa il territorio della provincia di Perugia. Attualmente \u00e8 classificata come strada regionale.\nPercorso.\nLa strada ha origine dalla ex strada statale 75 bis del Trasimeno nei pressi di Magione e prosegue in direzione sud, avvicinandosi cos\u00ec al lago Trasimeno e costeggiandone la sponda sud-orientale. Si innesta infine sulla ex strada statale 71 Umbro Casentinese Romagnola nei pressi dell'ormai in disuso stazione di Panicale-Sanfatucchio, nel comune di Castiglione del Lago.\nStoria.\nGi\u00e0 contemplata nel piano generale delle strade aventi i requisiti di statale del 1959, \u00e8\nsolo col decreto del Ministro dei lavori pubblici del 16 luglio 1969 che viene elevata a rango di statale con i seguenti capisaldi d'itinerario: \"Innesto strada statale n. 75 bis presso bivio Magione - S. Arcangelo - Panicarola - innesto strada statale n. 71 al km 94+500\".\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Umbria che ha poi ulteriormente devoluto le competenze alla Provincia di Perugia mantenendone comunque la titolarit\u00e0."}
{"id": "1619363", "revid": "125380941", "url": "https://it.wikipedia.org/wiki?curid=1619363", "title": "Cucciolone", "text": "Il Cucciolone \u00e8 un gelato con biscotto prodotto dall'Algida; \u00e8 composto da due biscotti al malto, con sopra disegnate delle vignette umoristiche, che racchiudono tre strisce di gelato ognuna con un gusto diverso: panna, cacao magro e zabaione.\nStoria.\nLa sua storia comincia nel 1980 quando la Eldorado, azienda gelatiera incorporata dall'Algida (a sua volta parte di Unilever), affianca al Camillino, il primo gelato con biscotto italiano, un nuovo gelato, il Cucciolone appunto. Ideatore e responsabile marketing del Cucciolone al suo primo lancio \u00e8 stato Alberto Ritteri, che ne ha definito concept e nome. Negli anni ottanta inizia una collaborazione con la Disney che, oltre che la creazione di nuovi gelati, fra i quali i ghiaccioli \"Topolino\" e \"Pippo\" e la coppetta \"Sport Goofy\", porta una innovazione al Cucciolone: sui biscotti compaiono infatti delle vignette con protagonisti Paperino, Topolino, Pippo e altri membri della famiglia Disney.\nConclusa l'esperienza con la Disney, le vignette rimangono, ma cambiano i protagonisti; nascono cos\u00ec le avventure di Eldo Leo, il leone mascotte della Eldorado, inventato da Silver, disegnate dal 1989 dal famoso fumettista Giorgio Cavazzano, scelto da Unilever. Con l'incorporazione della Eldorado, la Algida inizi\u00f2 a produrre il Cucciolone, mantenendo la ricetta e le vignette; nel 2009 l'azienda ha rinnovato i disegni, sostituendo i personaggi della Eldorado con dei nuovi, con protagonista una mucca, disegnata da Federico Panella. Negli ultimi anni la Algida ha creato una vera linea di gelati che vantano il nome Cucciolone, tra cui il \"Cucciolone Cooky\". In realt\u00e0, quest'ultimo esisteva gi\u00e0 da tempo col nome di \"Cooky Snack\" ed era una creazione della stessa Algida, anzich\u00e9 della Eldorado.\nNel 2014 sono cambiano le barzellette, con una serie dedicate alla \"N.O.I.A.\", un'agenzia che lavora per far annoiare la gente, che il Cucciolone avrebbe il compito di combattere.\nCambiano nuovamente nel 2021, quando la Algida annuncia la collaborazione con il fumettista Sio.\nPubblicizzazione.\nLo spot pi\u00f9 famoso del Cucciolone risale agli anni novanta; un ragazzo sfida tre ragazzini a mangiare il cucciolone in dieci morsi (\"Cucciolone: dieci morsi, dieci!\"), decantandone le qualit\u00e0 mentre scorrono le immagini del gelato e del biscotto. Lo spot termina con i tre ragazzini che chiedono se possono mangiarlo e il ragazzo che ripropone la sfida, con lo slogan a concludere."}
{"id": "1619365", "revid": "124123", "url": "https://it.wikipedia.org/wiki?curid=1619365", "title": "Charles Brenton Huggins", "text": "Biografia.\nCharles Brenton Huggins nacque a Halifax, Nuova Scozia, Canada, il 22 settembre 1901, figlio di un farmacista che mor\u00ec quando lui aveva 12 anni e di Bessie Maria Spencer. Studi\u00f2 presso l'Acadia University e dopo un corso di studi di quattro anni, nel 1920 ottenne il BA e nel 1924 si laure\u00f2 in Medicina ad Harvard.\nTrascorse i primi anni di pratica medica all'Universit\u00e0 del Michigan e durante un internato nell'ambulatorio di chirurgia conobbe l'infermiera Margaret Wellman che spos\u00f2 nel 1927 e dalla quale ebbe due figli. Nello stesso anno delle nozze si trasfer\u00ec a Chicago dove il dottor Dallas Phemister, Presidente fondatore del Dipartimento di chirurgia presso l'Universit\u00e0, lo incoraggi\u00f2 a prendere in consegna il reparto di chirurgia urologica. Huggins, pur non avendo una formazione specifica in urologia, accett\u00f2 l'incarico e in poco tempo arriv\u00f2 a definire questa branca medica la \"regina delle scienze\".\nNel 1950 gradualmente rinunci\u00f2 alla pratica chirurgica per dedicarsi soprattutto alla ricerca.\nNel 1962 Huggins fu nominato il William B. Ogden Distinguished Service Professor Emeritus of Surgery all'Universit\u00e0 di Chicago e fu Rettore dell'Acadia University.\nPrincipali contributi all'urologia.\nDurante i primi esperimenti ebbe un'intuizione geniale: utilizzando il cerotto a fascia per le ferite aperte alla vescica, invece dell'abituale applicazione di un cerotto nel cavo della vescica, osserv\u00f2 che evolveva in una calcificazione ossea e not\u00f2 che quando i fibroblasti venivano posti nella vescica si trasformavano in osteoblasti. Huggins comprese subito l'importanza di questa ricerca e decise di diventare uno scienziato clinico. Gli fu concesso un periodo di studio all'estero per visitare vari centri e frequentare il laboratorio di Robert Robison nel Lister Institute, ma trov\u00f2 poco interessante il coinvolgimento in ricerche sviluppate da altre persone. Torn\u00f2 quindi a Chicago e concentr\u00f2 la sua ricerca sul carcinoma della prostata effettuando esperimenti sui cani, gli unici animali oltre all'uomo che lo sviluppano spontaneamente. Osserv\u00f2 che i cani con il cancro alla prostata hanno un alto livello di testosterone e che la castrazione provocava la regressione del tumore. Huggins dimostr\u00f2 che i tumori non sono autonomi, auto-alimentati dalle masse delle cellule, ma che la loro crescita \u00e8 controllata e influenzata da diversi segnali chimici come gli ormoni. Decise allora di applicare questo nuovo concetto alla terapia e con grande piacere not\u00f2 che alcuni tumori, anche se ad uno stadio avanzato, maligni e molto diffusi, regredivano rimuovendo la fonte del segnale chimico o ormonale. Utilizz\u00f2 cos\u00ec questa tecnica per trattare cancri in stato avanzato ai testicoli, alle ovaie e alle ghiandole surrenali. Grazie a queste applicazioni venne considerato il fondatore dell'urologia chimica e dell'endocrinologia del cancro e uno dei pionieri nella conoscenza ampia e integrata della fisiologia e biochimica dei genitali maschili.\nLa ricerca scientifica.\nGrazie al generoso sostegno economico di Ben May, uomo d'affari dell'Alabama, Huggins fond\u00f2 il \"Ben May Laboratory for cancer research\" nel 1951, il cui motto era: \nHuggins era un assiduo ricercatore e lavorava nel suo laboratorio sette giorni alla settimana. Descrisse i suoi progressi nella ricerca e credette in pochi progetti produttivi. Insieme a un piccolo team, da lui scelto, composto da un numero limitato di studenti ricercatori dotati di grande creativit\u00e0, si concentr\u00f2 solo su poche domande poich\u00e9: \nEra solito ammonire i giovani scienziati con queste parole: evitate i meeting perch\u00e9 sono una perdita di tempo; non scrivete libri perch\u00e9 sono fuori \"moda\"; evitate le biblioteche; lavorate sui problemi che non sono nei libri; scoprite prima e poi cercate nelle biblioteche se le scoperte fatte possono essere connesse ad idee dimostrate, successivamente scrivete un articolo conciso. La cosa importante per una buona ricerca scientifica \u00e8 saper porre le domande nel modo pi\u00f9 semplice possibile affinch\u00e9 la Natura possa fornire una risposta inequivocabile. \nHuggins era un sostenitore dell'eleganza della scienza ed era convinto che la bravura nel lavoro risollevasse lo stile della propria vita: \nIl Nobel.\nNel 1966 ottenne il Premio Nobel con il virologo Francis Peyton Rous, per le \"scoperte fondamentali sulla dipendenza dell'ormone delle cellule normali e quelle neoplastiche degli animali sperimentali e le loro immediate applicazioni pratiche per il trattamento del cancro degli uomini alla prostata e al seno\". Dimostr\u00f2 che molte cellule tumorali sono ormono-dipendenti e con C. V. Hodges, in seguito a vari esperimenti, not\u00f2 che la castrazione e gli estrogeni producono una progressiva riduzione del tumore prostatico, mentre somministrando il testosterone si favorisce la crescita della massa tumorale.\nScritti principali.\nOpuscoli.\nHuggins nel 1941 pubblic\u00f2 un opuscolo in cui dimostr\u00f2 come la perdita degli ormoni maschili pu\u00f2 portare a una regressione del cancro alla prostata metastatica nell'uomo e, dopo una decina di anni, verific\u00f2 che rimuovendo gli ormoni femminili pu\u00f2 regredire il tumore al seno.\nNegli anni '60 pubblic\u00f2 in alcuni opuscoli i risultati dei suoi esperimenti effettuati con composti aromatici e pigmenti per prevenire e curare alcune leucemie e cancri al seno. Huggins associ\u00f2 questo effetto agli enzimi ossidanti che giocano un ruolo importante nello sviluppo e controllo della crescita del cancro."}
{"id": "1619369", "revid": "889336", "url": "https://it.wikipedia.org/wiki?curid=1619369", "title": "Laureus Sportsman of the Year Award", "text": "Lista dei vincitori e dei nominati del premio di Sportsman of the Year dei Laures World Sports Awards."}
{"id": "1619371", "revid": "287204", "url": "https://it.wikipedia.org/wiki?curid=1619371", "title": "Glennkill", "text": "Glennkill \u2013 Ein Schafskrimi (in italiano \"Glennkill \u2013 Un giallo di pecore\"). \"Glennkill\" \u00e8 la prima opera di Leonie Swann, pseudonimo di un'autrice tedesca nata nel 1975 vicino a Monaco di Baviera. Leonie Swann ha studiato filosofia, psicologia e letteratura inglese a Monaco, e mentre scriveva la sua tesi di laurea ha cominciato a creare la trama di \"Glennkill\".\n\"Glennkill\" non \u00e8 un giallo tipico, non soltanto perch\u00e9 i protagonisti sono delle pecore, ma anche perch\u00e9 non \u00e8 tanto ricco di suspense; tuttavia \u00e8 una storia spiritosa, affettuosa e piena di fantasia.\nLa storia, ambientata nel paese irlandese di Glennkill, tratta di un gregge di pecore che fa luce sull'omicidio del suo pastore, grazie al fiuto della pecora Miss Maple. Il fascino della storia \u00e8 che tutto viene visto con gli occhi delle pecore e Leonie Swann non le ha umanizzate ma d\u00e0 una credibile impressione del loro modo di pensare e della loro vista del mondo e degli uomini.\nTrama.\nUna mattina il pastore George Glenn giace a terra, inanimato, con una vanga nel petto. Per le pecore \u00e8 chiaro tutto: \u00e8 stato assassinato dalla vanga. Nessuno sarebbe sopravvissuto a una vanga! Solo Miss Maple, la pecora pi\u00f9 intelligente del gregge e forse di tutto il mondo (questo non lo si sa con esattezza perch\u00e9 la sua intelligenza si mostra proprio nel fatto che non abbia mai partecipato alla stupida competizione chiamata \u201csmartest-sheep-of-glennkill-contest\u201d), vuole sapere chi ha ucciso veramente George. Cos\u00ec convince il gregge che si debba trovare l'assassino e il suo movente. Per fortuna, George aveva letto alle sue pecore vari libri, tra cui anche un giallo, anche se quest'ultimo non l'aveva letto sino alla fine. Con queste poche conoscenze della criminalistica, le pecore cominciano a fare gli investigatori. Naturalmente non \u00e8 molto facile capire gli esseri umani con la logica di una pecora, ma comunque le pecore seguono tenacemente gli indizi. Fra la chiesa del paese Glennkill e il pascolo, fra la costa a picco e il camion del pastore succedono tanti avvenimenti che le pecore, \u2013 camuffate come pecore normali e pascolando con un'espressione disinteressata e facendosi prendere dal panico per ogni piccolezza, osservano attentamente. Dalle loro ricerche risultano molte persone sospette: il macellaio Ham perch\u00e9 sa della morte, Gabriel (il pastore ad interim) perch\u00e9 viene con le sue pecore strane sul pascolo, e in primo luogo Dio perch\u00e9 tutti parlano di lui quando si tratta di George e perch\u00e9 \u00e8 molto misterioso avendo, per esempio, un agnello che non \u00e8 un agnello! Allora le pecore osservano gli uomini che vengono al pascolo e ascoltano attentamente di che cosa e di chi parlano. Le pi\u00f9 coraggiose fra loro vanno anche nel paese e seguono abilmente i sospettati fino alle loro case per osservarli dalle finestre e origliarli. Ricercano anche la casa di Dio, un edificio molto strano con una persona con il sangue senza odore: \u00e8 ferita su una croce ma non si sente niente. Scoprono una novit\u00e0 importante nel confessionale \u2013 dove Otello (il montone coraggioso) vuole nascondersi e poi mimare il pastore. Dappertutto le pecore cercano di sfruttare le loro esperienze e abilit\u00e0, per esempio, alcune formano delle squadre con Sir Ritchfield che vede tutto, Mopple the Whale che pu\u00f2 ricordarsi di tutto che Sir Ritchfield ha visto, e Miss Maple che ne deduce la conclusione e la prossima azione. Cos\u00ec vengono fatte molte scoperte e nonostante molti equivoci alla fine trovano la soluzione. Resta ancora il problema di farlo capire agli uomini, ma anche in ci\u00f2 sono molto ingegnose.\nParticolarit\u00e0 letterarie.\nIl libro \u00e8 scritto dalla prospettiva delle pecore. Esistono altri libri scritti dal punto di vista degli animali, per esempio dei gatti (\u201cFelidae\u201d di Akif Pirin\u00e7ci) e non \u00e8 la prima volta che le pecore sono protagoniste nella letteratura, per esempio nel libro \u201cMondschaf\u201d (\"La pecora della luna\") di Christian Morgenstern.\nUn'altra particolarit\u00e0 di questo libro \u00e8 che Leonie Swann fa molte allusioni ad altre opere letterarie nelle nome delle pecore: Miss Maple \u00e8 ovviamente tratta dai gialli di Agatha Christie con l'investigatrice famosa Miss Marple. Otello, il montone nero, ricorda l'Otello di Shakespeare (\"Il Moro di Venezia\") e Melmoth, anche chiamato Melmoth, \u00e8 la pecora errante del romanzo di Charles Robert Maturin \u201cMelmoth the wanderer\u201d. Inoltre l'opera si riferisce a \u201dAnimal Farm\u201d (\"La fattoria degli animali\") di George Orwell, \u201cWuthering Heights\u201d (Cime tempestose) di Emily Bront\u00eb ed anche a storie di Edgar Allan Poe. In pi\u00f9 si trovano varie allusioni e citazioni ironiche su temi ben conosciuti, per esempio, la discussione sul problema dell'\u201canima in altre specie\u201d oppure critiche alla chiesa come quando una pecora dice: \u201csono maledettamente contento che questo Signore non sia il mio pastore!\u201d.\nRecensione e premi.\nNei primi sei mesi dopo la pubblicazione sono state vendute 120.000 copie del libro e il quotidiano tedesco FAZ (Frankfurter Allgemeine Zeitung, 11.1.06) ha commentato \u201cun debutto-giallo di grande successo!\u201d.\nGlennkill ha vinto il premio \u201cFriedrich Glauser\u201d nel settore debutto nel 2006 \u2013 il premio tedesco pi\u00f9 importante per gialli dopo il \u201cDeutscher Krimipreis\u201d.\nGlennkill \u00e8 stato pubblicato in circa 20 lingue straniere e ci sono richieste per i diritti per girare un film. A causa di questo successo Leonie Swann pensa di scrivere un secondo libro, forse un thriller con le pecore di George Glenn."}
{"id": "1619377", "revid": "119778599", "url": "https://it.wikipedia.org/wiki?curid=1619377", "title": "Regione di Betsiboka", "text": "La regione di Betsiboka \u00e8 una regione della provincia di Mahajanga, nel Madagascar nord-occidentale.\nIl capoluogo della regione \u00e8 Maevatanana.\nHa una popolazione di 236.500 abitanti distribuita su una superficie di 30.025\u00a0km\u00b2.\nSuddivisione amministrativa.\nLa regione \u00e8 suddivisa in tre distretti:"}
{"id": "1619382", "revid": "2139046", "url": "https://it.wikipedia.org/wiki?curid=1619382", "title": "George Spencer, II conte Spencer", "text": "Biografia.\nInfanzia.\nGeorge era il figlio di John Spencer, I conte Spencer, e di sua moglie, Margaret Georgiana Poyntz, figlia di Stephen Poyntz. Suoi padrini furono il Re Giorgio II, William Clavering-Cowper, II conte Cowper (secondo marito di sua nonna) e la sua prozia, la Viscontessa Bateman. Egli venne educato alla Harrow School dal 1770 al 1775, dove vinse la \"Freccia d'argento\" (un premio di una nota gara di tiro con l'arco locale) nel 1771. Pass\u00f2 quindi al Trinity College dal 1776 al 1778, dove ottenne il titolo di Master of Arts. Succedette al padre nel 1783.\nMatrimonio.\nSpos\u00f2, il 6 marzo 1781, Lady Lavinia Bingham (1762\u20131831), figlia di Charles Bingham, I conte di Lucan. Ebbero nove figli.\nCarriera politica.\nSpencer fu membro del parlamento del Northamptonshire (1780-1782) e per il Surrey (1782-1783). Ha prestato giuramento al Consiglio Privato nel 1794.\nEgli prest\u00f2 servizio sotto il comando di William Pitt come Primo Lord dell'Ammiragliato dal 1794 al 1801, e quindi come Ministro di Tutti i Talenti e Segretario. Egli divenne rinomato per i propri interessi relativi alla letteratura. Molte delle sue relazioni d'amicizia, furono infatti con scrittori rinomati. Suo figlio John Charles fu uno dei capi architetti del passaggio della Grande Riforma nel 1832. Sua sorella Georgiana spos\u00f2 il Duca del Devonshire e divenne una strenua sostenitrice della fazione degli Whig. Spencer fu anche Alto Steward di St Albans dal 1783 al 1807, Sindaco di St Albans nel 1790, Presidente della Royal Institution (1813-1825) e Commissario del Registro Pubblico nel 1831.\nDivent\u00f2 Fellow della Royal Society nel 1780 e Fellow della Society of Antiquaries di Londra nel 1785. Il 18 febbraio 1793, fu nominato vice luogotenente del Northamptonshire.\nCollezionista.\nSpencer era noto per il suo interesse per la letteratura e in particolare per la sua bibliofilia, concentrata prevalentemente verso i primi esempi di stampa. \u00c8 stato l'istigatore e primo Presidente del Roxburghe Club (un esclusivo club letterario), fondato nel 1812. Quando Napoleone istig\u00f2 la secolarizzazione della case religiose nel sud della Germania, Spencer utilizz\u00f2 un monaco benedettino, Alexander Horn, per acquisire molti libri rari e manoscritti della biblioteca locale. Dopo la Restuarazione, sfrutt\u00f2 la dissestata condizione economica del nobile napoletano Luigi Serra di Cassano, IV duca di Cassano, compromesso col regime napoleonico, per incamerare buona parte del suo enorme patrimonio librario, acquistando tra le altre una rara edizione quattrocentesca delle opere di Orazio.\nLa sua collezione di decine di migliaia di volumi, che includeva la raccolta quasi completa di edizioni aldine mai riunite, fu messa in vendita nel 1892 e acquistata da Enriqueta Rylands per la John Rylands Library ed \u00e8 stata indicizzata da Alice Margaret Cooke.\nMorte.\nEgli mor\u00ec nel 1834, all'et\u00e0 di 76 anni ad Althorp e venne sepolto nel vicino villaggio di Great Brington il 19 novembre di quell'anno.\nGeorge Spencer \u00e8 antenato diretto di Diana, principessa del Galles e quindi dell'erede al trono britannico, principe William.\nDiscendenza.\nDal matrimonio tra George e Lady Lavinia Bingham nacquero:"}
{"id": "1619383", "revid": "767487", "url": "https://it.wikipedia.org/wiki?curid=1619383", "title": "Escuintla (Chiapas)", "text": "La citt\u00e0 di Escuintla \u00e8 a capo dell'omonimo comune, nello stato del Chiapas, Messico. Conta 8.691 abitanti secondo le stime del censimento del 2005.&lt;br&gt;\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica VIII: SOCONUSCO.\nToponimia.\nIl nome deriva da \"Itzcuintla\", che significa \"posto dei cani\"."}
{"id": "1619384", "revid": "190382", "url": "https://it.wikipedia.org/wiki?curid=1619384", "title": "Lingerie Bowl", "text": ""}
{"id": "1619385", "revid": "14691", "url": "https://it.wikipedia.org/wiki?curid=1619385", "title": "Baoul\u00e9", "text": ""}
{"id": "1619387", "revid": "6923", "url": "https://it.wikipedia.org/wiki?curid=1619387", "title": "Emmanuel De Graffenried", "text": ""}
{"id": "1619393", "revid": "287204", "url": "https://it.wikipedia.org/wiki?curid=1619393", "title": "Pende", "text": "I Pende sono un gruppo etno-linguistico di piccole proporzioni (circa 250.000 persone) della Repubblica Democratica del Congo sudoccidentale. La loro lingua appartiene al gruppo delle lingue bantu centrali. Sono etnicamente e culturalmente affini agli Yaka e ai Suku, che abitano nelle regioni confinanti.\nStoria.\nCome gli Yake e i Suku, i Pende sono originari della fascia compresa fra l'Oceano Atlantico e il fiume Cuanza, in Angola. Si trasferirono in seguito all'espansione dei Lunda all'inizio del XVII secolo. Intorno al 1885 subirono le conseguenze di un nuovo movimento espansionistico, quello dei Ch\u00f3kw\u00e8."}
{"id": "1619394", "revid": "123630539", "url": "https://it.wikipedia.org/wiki?curid=1619394", "title": "Bh\u0101gavata Pur\u0101\u1e47a", "text": "Il Bh\u0101gavata Pur\u0101\u1e47a, (devan\u0101gar\u012b: \u092d\u093e\u0917\u0935\u0924\u092a\u0941\u0930\u093e\u0923; lett. \"Il \"Pur\u0101\u1e47a\" dei seguaci del Bhagavat\") conosciuto anche come \u015ar\u012bmad Bh\u0101gavatam, \u00e8 uno dei \"Pur\u0101\u1e47a\", testi sacri della tradizione induista. \n\u00c8 composto da 14.579 strofe divise in dodici sezioni o canti. (\"skandha\") per complessivi 335 (\"adhy\u0101ya\").\nIl tema centrale dell'opera \u00e8 Vi\u1e63\u1e47u/K\u1e5b\u1e63\u1e47a qui inteso come il Bhagavat, Dio, la Persona suprema.\nIl primo canto fornisce un elenco degli avatara di Vishnu, ed i canti successivi ne descrivono in dettaglio le caratteristiche ed i lila (passatempi); il decimo e l'undicesimo canto offrono una narrazione dettagliata dell'apparizione di Krishna, dei suoi passatempi a Vrindavana e delle sue istruzioni ad alcuni devoti. Il canto finale, il dodicesimo, anticipa l'avvento dell'et\u00e0 del Kali yuga (l'era attuale, in accordo con il ciclo induista), e la futura distruzione dell'universo materiale da parte di Kalki.\nSecondo la tradizione e come scritto nello stesso Bh\u0101gavatam, il testo venne redatto dal compilatore dei Veda, Vyasadeva; recitato dal figlio di quest'ultimo, \"Sukadeva gosvami\", sulle rive del Gange, al morente re Parikshit, viene ascoltato da \"Suta Gosvami\", un celebre rishi che, a sua volta, lo ripete ai saggi riuniti in assemblea nella foresta di Naimisha, vicino al fiume Gomati, insieme al Mahabharatha. \nPreoccupati dal futuro dell'umanit\u00e0, i saggi si erano riuniti per compiere dei rituali al fine di ostacolare le influenze della nuova era che proprio allora stava iniziando, il kali yuga.\nIl racconto ha inizio proprio nel momento in cui Suta arriva nella foresta, e costituisce la risposta fornita da Suta alle domande dei rishi sull'essenza della saggezza vedica.\nOrigini.\nSecondo la tradizione vaishnava il testo \u00e8 stato redatto poco prima dell'avvento del Kali Yuga, circa 5.000 anni fa. \nGli studiosi fanno risalire invece la redazione del testo al medioevo, tra il IX secolo e il X secolo. \nContenuti.\nIntroduzione.\nIl Bhagavata Purana \u00e8 la narrazione di una conversazione durata sette giorni. Il re Parikshit (nipote di Arjuna, discendente dunque dei Pandava), maledetto da un br\u0101hma\u1e47a e condannato pertanto a morire entro sette giorni, decide di trascorrere i suoi ultimi giorni dedicandosi a raggiungere il vero scopo della vita. si ritira sulle rive del Gange, a digiunare e meditare.\nQui ascolta gli insegnamenti di Sukadeva gosvami sulla realizzazione spirituale pi\u00f9 elevata, ovvero la devozione nei confronti di Krishna, Dio, la Persona Suprema.\nIncarnazioni di Vishnu.\nIl Bh\u0101gavatam descrive vari lila di venticinque incarnazioni (avat\u0101ra) di Vishnu, tra cui i lila-avatara: Matsya, Var\u0101ha, K\u016brma, Narasi\u1e43ha, V\u0101mana, Parashurama, R\u0101ma, Krishna, Balar\u0101ma, Kalki.\nKrishna.\nIl Decimo Canto del Bhagavata Purana descrive l'infanzia di Krishna, cresciuto da alcuni allevatori a Vrindavan, nei pressi del fiume Yamuna. Il giovane Krishna conosce diversi piaceri e passatempi, come il furto del burro nelle case dei vicini, i giochi con il fratello Balarama ed i loro amici, o i giochi amorosi con Radharani e le altre gopi (pastorelle), il cui unico desiderio \u00e8 compiacerlo. Una sera, dopo aver attratto le gopi fuori dalle loro case con il suono del flauto, si moltiplica per danzare con ognuna di loro (rasa lila). Le gopi sono rappresentate come un modello di perfetta bhakti, devozione ed amore verso Dio. "}
{"id": "1619397", "revid": "1305772", "url": "https://it.wikipedia.org/wiki?curid=1619397", "title": "Panni sporchi", "text": ""}
{"id": "1619398", "revid": "104458", "url": "https://it.wikipedia.org/wiki?curid=1619398", "title": "Sabina Panzanini", "text": "Biografia.\nSpecialista dello slalom gigante originaria di Appiano sulla Strada del Vino, Sabina Panzanini esord\u00ec nel Circo bianco in occasione dei Mondiali juniores di Zinal 1990; l'anno dopo ai Mondiali juniores che si tennero a Geilo/Hemsedal vinse la medaglia d'oro nello slalom gigante e quella di bronzo nello slalom speciale, mostrando le doti atletiche che le avrebbero permesso successivamente di essere, assieme a Deborah Compagnoni e a Karen Putzer, uno dei punti di forza negli anni 1990 della nazionale azzurra femminile della specialit\u00e0.\nIn Coppa del Mondo ottenne il primo podio, nonch\u00e9 primo risultato di rilievo, il 5 dicembre 1992 a Steamboat Springs in slalom gigante (2\u00aa) e nella stessa stagione esord\u00ec ai Campionati mondiali: nella rassegna iridata di Morioka fu 5\u00aa nella medesima specialit\u00e0. Nel 1994 debutt\u00f2 ai Giochi olimpici invernali classificandosi 15\u00aa, sempre nello slalom gigante, a e ottenne il primo dei suoi tre successi in Coppa del Mondo, il 21 dicembre sul tracciato dell'Alta Badia, in Italia, uno dei pi\u00f9 tecnici di tutto il Circo bianco. \nIl 16 febbraio 1996 sal\u00ec per l'ultima volta sul podio in Coppa Europa vincendo lo slalom gigante disputato ad Abetone e ai successivi Mondiali di Sierra Nevada 1996 non concluse la prova; nel 1997 conquist\u00f2 l'ultima vittoria, nonch\u00e9 ultimo podio, in Coppa del Mondo, il 3 gennaio a Maribor sempre in slalom gigante, e partecip\u00f2 ai Mondiali di Sestriere, nuovamente senza concludere lo slalom gigante. Ai XVIII Giochi olimpici invernali di si classific\u00f2 8\u00aa nello slalom gigante. Partecip\u00f2 ancora ai Mondiali di Vail/Beaver Creek 1999, nuovamente senza terminare la gara, e concluse la carriera l'8 gennaio 2000 al termine dello slalom gigante di Coppa del Mondo che si tenne a Berchtesgaden, non completato dalla Panzanini.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nCoppa Europa.\nCoppa Europa - vittorie.\nLegenda:\nGS = slalom gigante"}
{"id": "1619399", "revid": "628767", "url": "https://it.wikipedia.org/wiki?curid=1619399", "title": "Rivera El Viejo Carmen", "text": "La citt\u00e0 di Rivera el Viejo Carmen \u00e8 a capo del comune di Francisco Le\u00f3n, nello stato del Chiapas, Messico. Conta 526 abitanti secondo le stime del censimento del 2005 e le sue coordinate sono 17\u00b017'N 93\u00b016'W.\nToponimia.\nIl nome originale di Francisco Le\u00f3n, in epoca preispanica, era Coalpit\u00e1n, che in lingua n\u00e1huatl significa \"serpenti prigionieri\"."}
{"id": "1619403", "revid": "767487", "url": "https://it.wikipedia.org/wiki?curid=1619403", "title": "Panni sporchi (film 1999)", "text": "Panni sporchi \u00e8 un film del 1999 diretto da Mario Monicelli, con protagonista Michele Placido.\nTra gli interpreti figurano anche Paolo Bonacelli, Gigi Proietti, Marina Confalone e Mariangela Melato.\nTrama.\nLa famiglia marchigiana dei Razzi ha un'impresa produttrice di caramelle digestive a base di cicoria, la cosiddetta 'cialda'. A capo della ditta c'\u00e8 Furio, il marito di Cinzia Razzi, ma il suocero Amedeo, vorrebbe sostituirlo con il nipote Camillo, orfano di padre.\nDa questo incipit nascono peripezie e intrighi nella famiglia, fino a quando non viene spossessata di tutto da una banda di albanesi.\nAnalisi.\nIl film, per il tema trattato, segue il filone di \"Parenti serpenti\" del 1992. Nel film la storia \u00e8 sempre incentrata su una famiglia, delle Marche, che \u00e8 alle prese con il potere per il proprio tornaconto, e che per averlo usa il ricatto contro il vicino.\nIl tema della famiglia \u00e8 trattato con la tipica freddezza monicelliana, stavolta ingrandendo il quadro sulla societ\u00e0 dell'italiano medio nella fine degli anni Novanta. La famiglia ancora una volta \u00e8 vista come un nido di vipere dove prevalgono l'odio reciproco, l'arrivismo, la paura per il provincialismo e l'attaccamento all'Europa, vista come una comunit\u00e0 dove protagonista \u00e8 la moneta e non la policultura.\nOgni familiare della casa Razzi ha debolezze e odia il prossimo, non essendoci alcuna figura positiva, tranne il mite professore Melchiorri (figlio illegittimo del Presidente onorario della fabbrica familiare), che viene accusato dal capofamiglia di violenze verso la figlia adolescente, e poi privato del suo compagno dalla stessa.\nLa regia e il montaggio sono realizzati con veloci stacchi per incontrare le piccole scene su ciascun personaggio, che viene mostrato in maniera cos\u00ec concisa nelle sue brutture da risultare quasi una macchietta."}
{"id": "1619406", "revid": "287204", "url": "https://it.wikipedia.org/wiki?curid=1619406", "title": "MIP map", "text": "Una MIP map \u00e8, nell'ambito della computer grafica 3D, una raccolta ottimizzata di immagini bitmap precalcolate associate ad una texture principale; essa ha lo scopo di aumentare la velocit\u00e0 di rendering e di ridurre gli artefatti a scapito di una maggiore richiesta di memoria.\nLe MIP map sono molto usate nei videogiochi 3D, simulatori di volo e altre applicazioni. Le lettere \"MIP\" sono l'acronimo della frase latina \"multum in parvo\" che significa \"molto nel piccolo\".\nOrigine.\nLe MIP map furono inventate da Lance J. Williams nel 1983 che le descrisse nella sua pubblicazione \"Pyramidal parametrics\" dove le MIP map venivano immaginate impilate una sull'altra come a formare una piramide.\nFunzionamento.\nMIP map standard.\nOgni bitmap dell'insieme MIP map \u00e8 una versione pi\u00f9 piccola della texture principale, cio\u00e8 con un dettaglio e una risoluzione minore. La texture principale viene utilizzata quando il punto di vista \u00e8 tale da permettere di renderizzarla con il massimo dettaglio, il processo passa ad un'immagine dell'insieme pi\u00f9 ridotta (o ne crea una nuova, per interpolazione tra le due immagini pi\u00f9 \"vicine\", se \u00e8 attivo il filtro trilineare) quando la texture \u00e8 vista in lontananza o in piccole dimensioni.\nLa velocit\u00e0 di rendering aumenta dato che il numero di pixel calcolati pu\u00f2 diminuire sensibilmente rispetto a quello delle texture semplici. La possibilit\u00e0 che si formino artefatti si riduce per il fatto che sulle immagini MIP map \u00e8 gi\u00e0 stato applicato l'antialiasing con conseguente diminuzione del carico di lavoro in tempo reale. Infine anche il ridimensionamento viene eseguito in modo pi\u00f9 efficiente.\nSe la texture ha una dimensione di base di 256x256 pixel (solitamente le texture sono quadrate e hanno lati uguali a una potenza di 2) allora l'insieme MIP map pu\u00f2 contenere una serie di 8 immagini, ognuna della dimensione di un quarto rispetto alla precedente: 128x128 pixel, 64x64, 32x32, 16x16, 8x8, 4x4, 2x2, 1x1. Se, per esempio, \u00e8 necessario renderizzare la texture in uno spazio di 40x40 pixel, verr\u00e0 calcolata un'interpolazione tra la MIP map da 64x64 e quella da 32x32.\nL'aumento di spazio occupato da tutte le MIP map \u00e8 di un 50% rispetto a quello occupato dalla texture originale, anche se la superficie occupata \u00e8 solo di un terzo maggiore, infatti la somma della serie geometrica con termine generale pari a 1/4 \u00e8:\na meno che non venga utilizzato un sistema di compressione delle immagini.\nIn molti casi \u00e8 necessario un processo non uniforme in ogni direzione (cio\u00e8 filtro anisotropico) e viene utilizzata una soluzione di compromesso. Si pu\u00f2 adoperare una bitmap a risoluzione maggiore, in questo caso diminuisce la coerenza della cache e aumenta l'aliasing in una direzione, ma l'immagine tende a diventare pi\u00f9 nitida. Diversamente si pu\u00f2 adoperare una bitmap a risoluzione minore, in questo caso aumenta la coerenza della cache, ma l'immagine risulta sfuocata al punto che potrebbe diventare difficile da riconoscere.\nRIP map.\nPer risolvere questo problema si utilizzano, talvolta, MIP map non uniformi (chiamate \"RIP map\"). Partendo da una texure base di 16x16, le risoluzioni delle RIP map sarebbero: 16\u00d78, 16\u00d74, 16\u00d72, 16\u00d71, 8\u00d716, 8\u00d78, 8\u00d74, 8\u00d72, 8\u00d71, 4\u00d716, 4\u00d78, 4\u00d74, 4\u00d72, 4\u00d71, 2\u00d716, 2\u00d78, 2\u00d74, 2\u00d72, 2\u00d71, 1\u00d716, 1\u00d78, 1\u00d74, 1\u00d72 1\u00d71. Sfortunatamente questo approccio richiede il quadruplo della memoria della texture di base.\nQueste immagini riescono sia a svolgere la funzione delle classiche BIP map, sia a facilitare il calcolo e la resa visiva su superfici inclinate, riducendo il peso del filtro anisotropico."}
{"id": "1619409", "revid": "484362", "url": "https://it.wikipedia.org/wiki?curid=1619409", "title": "Pode", "text": "Nella mitologia greca, Pode (in greco \u03a0\u03bf\u03b4\u03ae\u03c2 \"Pod\u1e15s\") era il nome di un giovane guerriero troiano, originario della Cilicia. La sua vicenda \u00e8 narrata nel libro XVII dell\"Iliade\" di Omero. Viene ucciso da Menelao durante la contesa attorno al cadavere di Patroclo.\nIl mito.\nLe origini.\nQuando Paride, figlio di Priamo re di Troia, prese con s\u00e9 Elena moglie di Menelao, scoppi\u00f2 una guerra fra la Grecia e i troiani. Pode era un giovane abitante della citt\u00e0 di Troia, originario della Cilicia, che si ritrov\u00f2 coinvolto nelle battaglie. Figlio del re Eezione, e dunque fratello di Andromaca, era sopravvissuto al massacro in cui erano periti gli altri maschi della sua famiglia. Pode era ricco e nobile, non solo di nascita ma anche di carattere: fu sempre al fianco del cognato Ettore, che lo stimava molto ed era suo compagno quando si trattava di banchettare allegramente.\nLa morte.\nIl giovane fu ucciso in combattimento da Menelao, che poi trascin\u00f2 via il cadavere suscitando l'ira e il dolore di Ettore.\n&lt;poem&gt; \" \" V'era tra i Teucri Pode, figlio d'Eezione, \"\n\" ricco e gagliardo; molto Ettore l'onorava \"\n\" fra il popolo, ch\u00e9 gli era caro compagno ai banchetti; \"\n\"questo il biondo Menelao colp\u00ec nella cintura\"\n\"mentre balzava a fuggire lo trapass\u00f2 col bronzo:\"\n\"rimbomb\u00f2 stramazzando, e l'Atride Menelao\"\n\"prese a tirare il corpo dai Teucri fra i suoi \" \" &lt;/poem&gt;\nInterpretazione e realt\u00e0 storica.\nSovrapponibile in parte a Pode \u00e8 il virgiliano Serrano, giovinetto rutulo amante del gioco e del vino: benvoluti entrambi dai loro commilitoni."}
{"id": "1619410", "revid": "104185", "url": "https://it.wikipedia.org/wiki?curid=1619410", "title": "Mohun Bagan", "text": ""}
{"id": "1619411", "revid": "775372", "url": "https://it.wikipedia.org/wiki?curid=1619411", "title": "Banche centrali e valute dei Caraibi", "text": "Elenco delle banche centrale e della valute dei Caraibi.\nLa Eastern Caribbean Central Bank serve 8 paesi: "}
{"id": "1619412", "revid": "741864", "url": "https://it.wikipedia.org/wiki?curid=1619412", "title": "Quam Aerumnosa", "text": "Quam Aerumnosa \u00e8 un'enciclica di papa Leone XIII, datata 10 dicembre 1888, che affronta il problema della emigrazione italiana in America.\nLa lettera enciclica \u00e8 il primo documento della Chiesa sulla pastorale migratoria; la bozza era stata preparata da Giovanni Battista Scalabrini, vescovo di Piacenza e fondatore degli Scalabriniani, istituto missionario dedito all'assistenza degli emigranti. Intento del Papa \u00e8 di \u00ab \"cercare e valutare i rimedi con cui sia possibile allontanare o almeno alleviare tanti mali e disagi, e di proporre a Noi il modo di realizzare compiutamente un tale proposito, mirando al duplice risultato di giovare alla salute delle anime e di lenire, per quanto possibile, i disagi degli emigranti\" \u00bb. Per questo, scrivendo ai vescovi americani, li informa dell'apertura a Piacenza di un istituto di sacerdoti per l'assistenza agli italiani emigrati, \u00ab \"sotto la direzione del venerato fratello Giovanni Battista Scalabrini\" \u00bb."}
{"id": "1619418", "revid": "287204", "url": "https://it.wikipedia.org/wiki?curid=1619418", "title": "Gordini (disambigua)", "text": ""}
{"id": "1619419", "revid": "6923", "url": "https://it.wikipedia.org/wiki?curid=1619419", "title": "Scuderia Gordini", "text": ""}
{"id": "1619426", "revid": "6923", "url": "https://it.wikipedia.org/wiki?curid=1619426", "title": "Talbot-Lago T26C-DA", "text": ""}
{"id": "1619429", "revid": "709565", "url": "https://it.wikipedia.org/wiki?curid=1619429", "title": "Averla assassina", "text": "Averla assassina (\"Killer Shrike\"), il cui vero nome \u00e8 Simon Maddicks, \u00e8 un personaggio dei fumetti creato da John Warner (testi) e John Buscema (disegni), pubblicato dalla Marvel Comics. \u00c8 un supercriminale apparso per la prima volta in \"Rampaging Hulk\" (vol. 1) n. 1 (gennaio 1977).\nBiografia del personaggio.\nSimon Maddicks nasce a Williamsburg in Virginia. Dopo una carriera militare viene assunto dalla Roxxon Oil Company, in qualit\u00e0 di mercenario. Per incrementare le proprie abilit\u00e0 si sottopone ad un intervento chirurgico che lo fornisce di un congegno antigravit\u00e0 innestato nella colonna vertebrale. Diviene, quindi, un supercriminale al servizio della Roxxon con il nome di Averla assassina.\nLa sua prima missione lo vede infiltrarsi nell'organizzazione nota come \"Cospirazione\" e scontrarsi con l'avventuriero Ulysses Bloodstone che lo sconfigge cortocircuitando le sue armi.\nRisvegliatosi dal coma in cui era caduto, viene affiancato, dalla Brand Corporation, al supercriminale Modular Man e si ritrova a combattere l'Uomo Ragno e la Bestia.\nDopo la caduta della Brand Corporation diventa un agente indipendente. Nella saga conosciuta come \"Atti di vendetta\" \u00e8 ingaggiato per attaccare Moon Knight, da cui viene facilmente sconfitto.\n\u00c8 stato per breve tempo agente del Cardinale, all'interno del team di criminali volanti conosciuto come Air Force.\nDurante la Guerra segreta di Nick Fury viene potenziato dal Riparatore.Successivamente viene ucciso dal Riparatore con una scossa elettrica mentre guidava reparti dello Shield nel covo di questi.\nCivil War.\nDurante Civil War \u00e8 costretto dal Barone Zemo ad entrare a far parte dei Thunderbolts."}
{"id": "1619430", "revid": "6923", "url": "https://it.wikipedia.org/wiki?curid=1619430", "title": "Yves Giraud Cabantous", "text": ""}
{"id": "1619431", "revid": "712828", "url": "https://it.wikipedia.org/wiki?curid=1619431", "title": "Talbot-lago T26C", "text": ""}
{"id": "1619434", "revid": "48344", "url": "https://it.wikipedia.org/wiki?curid=1619434", "title": "\u015ar\u012bmad Bh\u0101gavatam", "text": ""}
{"id": "1619436", "revid": "48344", "url": "https://it.wikipedia.org/wiki?curid=1619436", "title": "Shrimad Bhagavatam", "text": ""}
{"id": "1619437", "revid": "48344", "url": "https://it.wikipedia.org/wiki?curid=1619437", "title": "Bhagavatam", "text": ""}
{"id": "1619438", "revid": "169529", "url": "https://it.wikipedia.org/wiki?curid=1619438", "title": "Etsi Cunctas", "text": "Etsi Cunctas \u00e8 un'enciclica di papa Leone XIII, datata 21 dicembre 1888, ed indirizzata all'arcivescovo di Dublino e a tutta la Chiesa d'Irlanda.\nEsordio.\n\u00ab \"Sebbene Noi abbracciamo con paterno sentimento di carit\u00e0 tutti e ogni singolo componente del gregge del Signore di cui Ci fu affidata la cura, tuttavia le Nostre premure e il Nostro pensiero si rivolgono in particolare a coloro che avvertiamo afflitti da qualche difficolt\u00e0. Sperimentiamo infatti in Noi stessi ci\u00f2 che dalla natura \u00e8 stato prescritto ai genitori, cio\u00e8 d'incoraggiare e proteggere, primi tra gli altri, quei figli che sono stati colpiti da qualche sventura. Perci\u00f2 con singolare benevolenza abbiamo sempre nutrito un affetto particolare per i cattolici d'Irlanda, messi a dura prova da varie e insistenti disgrazie; per consuetudine li avemmo molto pi\u00f9 cari, poich\u00e9 furono ammirevoli per pazienza e tenacia, in quanto nessun dolore valse a distruggere o a diminuire il loro avito sentimento religioso\" \u00bb."}
{"id": "1619439", "revid": "399", "url": "https://it.wikipedia.org/wiki?curid=1619439", "title": "William Hague", "text": "\u00c8 stato leader dei Conservatori dal 1997 al 2001; alla fine del 2005 il nuovo capo del partito conservatore, David Cameron, lo ha scelto come Ministro degli Esteri del Governo Ombra (\"Shadow Cabinet\"). Il 13 maggio 2010 lo stesso Cameron, nuovo leader designato dalle elezioni britanniche del 6 maggio, lo indica quale nuovo responsabile del Foreign Office. Si dimise dalla carica il 14 luglio 2014 per diventare il Leader della Camera dei Comuni fino alle elezioni nazionali britanniche del 2015. Ha altres\u00ec annunciato nella medesima occasione che non si ricandider\u00e0 per il seggio di Richmond, finora ricoperto, lasciando cos\u00ec il Parlamento dopo 26 anni, per dedicarsi alla scrittura. Ha scritto gi\u00e0 due biografie: su William Pitt il Giovane e William Wilberforce. \u00c8 sposato con Ffion Hague.\nBiografia.\nNato a Rotherham, nel sud dello Yorkshire, Hague esordisce precocemente in politica a 16 anni, al Congresso del Partito Conservatore del 1977, dove auspica la fine dell'allora governo laburista, ritenuto il principale responsabile della crisi economica.\nDopo la laurea con lode in Economia ad Oxford ed essere stato presidente dell'associazione universitaria legata al partito conservatore, Hague ottenne un master in Business Administration alla INSEAD. Inizi\u00f2 a lavorare come consulente economico alla McKinsey &amp; Company e alla Shell.\nL'attivit\u00e0 politica.\nI Tories candidarono Hague alle elezioni generali del 1987 trionfalmente vinte da Margaret Thatcher, ma non fu eletto.\nNel 1989, in un'elezione suppletiva nel collegio di Richmond, nel nord dello Yorkshire, riusc\u00ec a conquistare il seggio alla Camera dei Comuni, che ha rappresentato poi fino al 2015.\nIl 5 luglio 1995 prese il posto di David Hunt come Segretario di Stato per il Galles nell'amministrazione di John Major: la carica cess\u00f2 con la fine di quel governo, ovvero in data 2 maggio 1997.\nIn questi anni conobbe la sua futura moglie, in un'occasione particolarmente curiosa: il predecessore di Hague era stato pesantemente criticato dalla stampa per non sapere le parole dell'inno nazionale gallese.\nHague, per non ripetere l'errore, chiese di farselo insegnare da un funzionario del suo Dipartimento. Ffion Jenkins gli insegn\u00f2 l'inno e nel dicembre 1997 i due si sposarono.\nLeader dell'opposizione (1997-2001).\nDopo la sconfitta dei conservatori alle elezioni generali del 1997, John Major lasci\u00f2 la guida del partito e fu sostituito proprio da Hague. Nonostante l'appoggio di Margaret Thatcher, Hague si dimostr\u00f2 impreparato a ricoprire il ruolo di Capo dell'Opposizione.\nHague non fu capace di strappare consensi ai laburisti, n\u00e9 di togliersi l'immagine di leader distaccato dalla gente comune.\nLa nomina di Michael Portillo a responsabile delle politiche economiche del partito imped\u00ec ai conservatori di opporsi con decisione alle politiche del governo laburista sull'autonomia della Banca d'Inghilterra e sul salario minimo.\nHague, comunque, si rivel\u00f2 particolarmente portato per il dibattito parlamentare. In molte occasioni, durante il PMQ (\"Prime Minister's Question Time\"), seppe tenere testa a Tony Blair.\nAlle elezioni generali del 2001, il Partito Conservatore fu sconfitto per la seconda volta e Hague lasci\u00f2 la leadeship in settembre.\nIn seconda fila (2001-2005).\nDal 2001 al 2005, Hague rifiut\u00f2 di esercitare ruoli di primo piano nelle decisioni politiche del Partito Conservatore, intervenendo solo occasionalmente nel 2002 e nel 2003 a favore dell'intervento inglese in Iraq.\nIn questo periodo si dedic\u00f2 alla sua attivit\u00e0 di consulenza finanziaria, scrisse due biografie (una di William Pitt il Giovane, l'altra su William Wilberforce) e partecip\u00f2 alla trasmissione televisiva \"Have I got news for you\" come conduttore.\nProprio in questi anni, Hague risult\u00f2 essere il parlamentare con il pi\u00f9 alto reddito annuale (pari a circa 1 milione di sterline).\nIl ritorno in prima linea.\nNel dicembre 2005 Hague appoggi\u00f2 David Cameron nell'elezione a leader dei conservatori. Cameron ricambi\u00f2 il favore nominandolo Ministro degli Esteri e membro anziano del Governo Ombra. Da allora, in alcune occasioni, Hague ha sostituito Cameron in dibattiti e conferenze.\nAl Foreign Office.\nIn seguito alla formazione della Coalizione tra Tory e LibDem, Hague venne nominato Segretario di Stato per gli Affari Esteri e del Commonwealth dal Primo Ministro David Cameron il 11 maggio 2010: la sua nomina comport\u00f2 che la politica estera del Governo Cameron I fosse affidata alle idee della \"corrente\" degli euro-scettici nei Tory. Il 14 luglio 2014 Hague annunci\u00f2 le proprie dimissioni dalla carica di ministro con effetto immediato. La stampa britannica ha descritto tale circostanza come un \"privilegio\", quello concesso ad Hague stesso di annunciare le proprie dimissioni.\nLeader della Camera dei Comuni.\nNell'ambito del pi\u00f9 grande rimpasto di governo mai deciso dal primo ministro David Cameron sin dalla sua elezione a premier britannico nel 2010 - William Hague \u00e8 diventato dal 15 luglio il nuovo Leader della Camera dei Comuni, carica che ricoprir\u00e0 fino al termine della legislatura nel 2015."}
{"id": "1619444", "revid": "1924342", "url": "https://it.wikipedia.org/wiki?curid=1619444", "title": "Can't Take Me Home", "text": "Can't Take Me Home \u00e8 l'album di debutto della cantante statunitense Pink, uscito nell'Aprile 2000 negli Stati Uniti.\nHa ottenuto un buon successo commerciale: ad oggi conta 4 milioni e mezzo di copie vendute a livello mondiale. Tuttavia, al contrario di quanto avvenuto negli Stati Uniti e in Australia dove rappresenta il suo disco d'esordio, questo album non l'ha resa molto popolare in Europa e tanto meno in Italia; l'album si distacca dai seguenti poich\u00e9 \u00e8 ispirato allo stile R&amp;B e Pink non aveva ancora esplorato il genere musicale che pi\u00f9 la rappresentava, il pop rock.\nAnni dopo la pubblicazione del disco, la cantante ammise che durante il periodo di promozione si sentiva soffocata dall'immagine che i media le davano (\"stella nascente del pop\" e \"cantante nera dalla pelle bianca\") e che, inoltre, il sound del disco non rappresentava affatto la sua completa volont\u00e0 artistica."}
{"id": "1619445", "revid": "25152", "url": "https://it.wikipedia.org/wiki?curid=1619445", "title": "Marcellino Ammiano", "text": ""}
{"id": "1619446", "revid": "48344", "url": "https://it.wikipedia.org/wiki?curid=1619446", "title": "Srimad Bhagavatam", "text": ""}
{"id": "1619449", "revid": "583609", "url": "https://it.wikipedia.org/wiki?curid=1619449", "title": "Ninette de Valois", "text": "Nata con il nome di Edris Stannus, \u00e8 stata la fondatrice del Royal Ballet di Londra, della Royal Ballet School e della compagnia itinerante che divenne il Birmingham Royal Ballet. \u00c8 ampiamente considerata come una delle figure pi\u00f9 influenti nella storia del balletto e come la \"madrina\" del balletto inglese e irlandese.\nBiografia.\nNinette de Valois nacque come Edris Stannus il 6 giugno 1898 a Baltyboys House, una casa padronale del XVIII secolo vicino alla citt\u00e0 di Blessington, nella Contea di Wicklow, in Irlanda, quindi ancora parte del Regno Unito ed era la seconda figlia del tenente colonnello Thomas Stannus un ufficiale dell'esercito britannico e di Elizabeth Graydon Smith, una famosa vetraia nota come \"Lilith Stannus\" e nel 1905 si trasfer\u00ec in Inghilterra per vivere con sua nonna nel Kent.\nInizi\u00f2 a danzare nel 1908 all'et\u00e0 di dieci anni e si fece notare in tutta l'Inghilterra per la grazia dei suoi movimenti. Cambi\u00f2 legalmente il nome in Ninette de Valois nel 1921. De Valois danz\u00f2 con i Ballets Russes di Sergej Djagilev, dove pot\u00e9 studiare con Enrico Cecchetti, ma non fu mai una della ballerine principali. Si ritir\u00f2 nel 1926, a 28 anni, per iniziare la sua opera di promozione e diffusione del balletto in tutta Europa.\nNel 1928 venne chiamata da Lilian Baylis per dirigere il Sadler's Wells Ballet. Con la direzione di de Valois, la compagnia crebbe fino a diventare il \"Sadler's Wells Royal Ballet Company\" e poi si divise in due: Birmingham Royal Ballet e Royal Ballet, annessa al quale la De Valois fond\u00f2 anche la Royal Ballet School.\nAssieme a Marie Rambert, la de Valois \u00e8 stata uno dei principali artefici della nascita del balletto britannico. Ha modellato la sua compagnia seguendo le linee guida del balletto imperiale russo, ma anche secondo gli insegnamenti di Cecchetti, e ha enfatizzato la possibilit\u00e0 di mescolare balletti classici e lavori contemporanei. Ha coltivato i talenti con accuratezza e ha invitato Sir Frederick Ashton a dirigere la compagnia che alla fine \u00e8 divenuta una delle pi\u00f9 sfolgoranti al mondo, con danzatori del calibro di Margot Fonteyn, Robert Helpmann, Moira Shearer, Beryl Grey e Michael Somes.\nCollabor\u00f2 al libretto di Checkmate col compositore Arthur Bliss.\nNel 1949 il Sadler's Wells Ballet trionf\u00f2 negli Stati Uniti. Margot Fonteyn immediatamente divent\u00f2 una celebrit\u00e0 internazionale.\nNei primi anni cinquanta, con l'aiuto della de Valois, fu fondata la prima scuola di balletto della Turkish State Opera and Ballet a \u0130stanbul.\nDe Valois non era tipo da dormire sugli allori. Si assicur\u00f2 che la sua compagnia avesse un costante ricambio di talenti e nel corso degli anni fu frequentata da stelle del calibro di Svetlana Ber\u00ebzova, Antoinette Sibley, Nadia Nerina, Lynn Seymour, e, soprattutto, Rudolf Nureyev. La de Valois invit\u00f2 a lavorare per lei coreografi come Sir Kenneth MacMillan e George Balanchine. \nSi ritir\u00f2 dal Royal Ballet ufficialmente nel 1963, ma la sua presenza continu\u00f2 ad avvertirsi fortemente.\nEra nota per essere molto austera e dura e forse per questo era chiamata \"Madam\". Il nomignolo non le si scoll\u00f2 mai di dosso e fu usato anche negli articoli di giornali e nelle interviste.\nNel 1935 spos\u00f2 Arthur Connell, un chirurgo irlandese (mor\u00ec nel 1986). Non ebbero figli.\nContinu\u00f2 ad apparire in pubblico fino alla sua morte che avvenne all'et\u00e0 di 102 anni.\nCoreografie.\nTra le sue prime coreografie c'era una produzione della tragedia greca Oresteia, che apr\u00ec il Cambridge Festival Theatre di Terence Gray nel novembre 1926. De Valois si \u00e8 inizialmente affermata come coreografa producendo diversi brevi balletti per l'Old Vic Theatre, Londra. Ha anche fornito coreografie per rappresentazioni teatrali e opere a teatro, tutte eseguite dai suoi stessi allievi. Dopo aver formato il Vic-Wells Ballet, la sua prima grande produzione, Job (1931), fu il primo balletto a definire il futuro del repertorio del balletto britannico. Successivamente, dopo aver assunto Sir Frederick Ashton come primo coreografo principale della compagnia nel 1935, de Valois collabor\u00f2 con lui per produrre una serie di balletti d'autore, che sono riconosciuti come pietre miliari del balletto britannico. Questi includevano The Rake's Progress (1935) e Checkmate (1937)."}
{"id": "1619451", "revid": "599013", "url": "https://it.wikipedia.org/wiki?curid=1619451", "title": "Julio C\u00e9sar Enciso", "text": ""}
{"id": "1619453", "revid": "1226", "url": "https://it.wikipedia.org/wiki?curid=1619453", "title": "Primo Impero", "text": ""}
{"id": "1619457", "revid": "787565", "url": "https://it.wikipedia.org/wiki?curid=1619457", "title": "Francesco Azzi", "text": "Biografia.\nNacque a Napoli il 4 gennaio 1914, figlio di Azzo ma poi segu\u00ec la famiglia quando si trasfer\u00ec a Torino. Frequent\u00f2 la facolt\u00e0 di medicina presso la locale Universit\u00e0, entrando nella 1\u00aa Legione universitaria della Milizia Volontaria per la Sicurezza Nazionale.\nArruolatosi nel Regio Esercito frequent\u00f2 il corso Allievi Ufficiali di complemento, al termine del quale fu assegnato all'arma di cavalleria, entrando in servizio presso il 1\u00ba Reggimento \"Nizza Cavalleria\".\nCon l'approssimarsi della guerra con l'Etiopia part\u00ec volontario per la Libia, dove il maggiore Antonio Ajmone Cat stava arruolando ed addestrando cavalieri indigeni con cui formare cinque gruppi di Spahis destinati all'Africa Orientale. Entrato in servizio nel V Gruppo Spahis part\u00ec per l'Eritrea, dove allo scoppio del conflitto entr\u00f2 in azione distinguendosi nella conquista di Adua e poi nella prima battaglia del Tembien (14 dicembre 1935-24 gennaio 1936). Il giorno di Natale del 1935 attacc\u00f2 alla testa dei suoi uomini una postazione di mitragliatrice a Selaclac\u00e0 rimanendo gravemente ferito nel corso del combattimento corpo a corpo, e trasportato in seguito presso l'ospedale di Axum si spense il giorno dopo. Gli fu concessa la Medaglia d'oro al valor militare alla memoria.\nA lui \u00e8 dedicata una statua che si trova nei Giardini Pubblici presso la Chiesa di San Domenico a Imola, una via nel comune di Castelnuovo Garfagnana, nonch\u00e9 una via nel quartiere Cenisia del comune di Torino."}
{"id": "1619461", "revid": "599013", "url": "https://it.wikipedia.org/wiki?curid=1619461", "title": "Carlos Bonet C\u00e1ceres", "text": ""}
{"id": "1619469", "revid": "34928", "url": "https://it.wikipedia.org/wiki?curid=1619469", "title": "Cacique", "text": ""}
{"id": "1619475", "revid": "123104781", "url": "https://it.wikipedia.org/wiki?curid=1619475", "title": "Abitare", "text": "Abitare \u00e8 una rivista italiana di architettura, arredamento e design: pubblicata con periodicit\u00e0 mensile esce in edizione bilingue (italiano e inglese).\nLa storia.\nFu fondata nel 1961 da Piera Peroni che la dirige per un decennio. Inizialmente si chiamava Casa Novit\u00e0; diventa Abitare a partire dal numero 6.\nNel 1974 Piera Peroni muore, lasciando per sua specifica volont\u00e0 la direzione della rivista a Franca Santi Gualteri, giornalista e collaboratrice sin dalla nascita del progetto editoriale.\nFranca Santi Gualteri dirige Abitare dal 1974 al 1992\nNel 1976 la testata viene acquisita da Renato Minetto che ne fa il nucleo della sua nuova societ\u00e0, la Editrice Abitare Segesta.\nNel 1992, dopo 18 anni di direzione, Franca Santi Gualteri lascia la testata.\nNel 1992 viene nominato direttore Italo Lupi, gi\u00e0 art director del mensile dal 1975 al 1985. Nel 1995 Roberto Minetto, figlio di Renato diventa Amministratore delegato e Antonella Minetto assume la direzione editoriale. Nel 1997 viene lanciata la rivista Case da Abitare diretta da Silvia Latis.\nNel 2005 l'Editrice Abitare Segesta viene acquisita dal gruppo RCS ed \"Abitare\" entra cos\u00ec a far parte della famiglia di testate di Rcs Periodici.\nNel 2007, dopo 15 anni di direzione, Lupi lascia e al suo posto subentra Stefano Boeri (gi\u00e0 direttore del mensile \"Domus\"). Nel 2011 Boeri lascia la direzione al suo condirettore Mario Piazza. Nel 2012 la rivista \u00e8 oggetto di un restyling sia grafico (con una copertina e un logo rinnovati) sia contenutistico: ogni numero propone un progetto che esplora \"a matrioska\" un tema, un oggetto, un edificio.\nLa pubblicazione della rivista viene sospesa ad inizio 2014 per circa 8 mesi, per poi tornare in edicola ad ottobre con una versione rinnovata dal punto di vista dei contenuti e della grafica, sotto la nuova direzione di Silvia Botti."}
{"id": "1619476", "revid": "767487", "url": "https://it.wikipedia.org/wiki?curid=1619476", "title": "Panni sporchi (film 1980)", "text": "Panni sporchi \u00e8 un docu-film del 1980 diretto da Giuseppe Bertolucci.\n\u00c8 un mix di interviste e racconti intrecciati, sullo sfondo della stazione Centrale di Milano; cre\u00f2 dibattito tra gli intellettuali del PCI, e fu primo premio al Festival dei popoli di Firenze. Il titolo \u00e8 tratto in polemica ad una frase di Giulio Andreotti, che aveva contestato alcuni film del cinema italiano del passato."}
{"id": "1619477", "revid": "123320032", "url": "https://it.wikipedia.org/wiki?curid=1619477", "title": "Brian Aherne", "text": "Biografia.\nNacque a Kings Norton, una zona limitrofa di Birmingham nel Worcestershire (Inghilterra), nel 1902. Figlio di William de Lacy Aherne e di Louise Thomas, fu educato a Edgbaston, un distretto di Birmingham, e comp\u00ec i primi passi nel mondo del teatro all'Italia Conti Academy di Londra. Gi\u00e0 da bambino aveva iniziato a recitare, e ricopr\u00ec diversi ruoli prima di completare i suoi studi al Malvern College. Apparve per la prima volta sul palcoscenico con la compagnia dei Pilgrim Players (che in seguito sarebbero diventati il Birmingham Repertory Theatre) il 5 aprile 1910 nella commedia \"Fifinella\". Il suo debutto in un teatro londinese risale al 26 dicembre 1913 al Garrick Theatre, dove recit\u00f2 in \"Where the Rainbow Ends\", una commedia per bambini scritta per le rappresentazioni natalizie.\nDopo alcuni brevi ruoli in pellicole mute di produzione britannica, Aherne fece il suo debutto nel cinema sonoro con il film \"Madame Guillotine\" (1931) e, due anni pi\u00f9 tardi, fu protagonista accanto a Marlene Dietrich nel film \"Il cantico dei cantici\" (1933). Alla met\u00e0 degli anni trenta si trasfer\u00ec a Hollywood, dove gir\u00f2 oltre trenta film, tra cui \"Io vivo la mia vita\" (1935) con Joan Crawford, \"Il diavolo \u00e8 femmina\" (1935) con Katherine Hepburn e Cary Grant, la commedia brillante \"Gioia di vivere\" (1938). L'attore ottenne una candidatura all'Oscar al miglior attore non protagonista per la sua interpretazione dell'imperatore Massimiliano nel film \"Il conquistatore del Messico\" (1939). Nel secondo dopoguerra continu\u00f2 a lavorare per il cinema, partecipando a pellicole di diverso genere, come il noir \"Il segreto del medaglione\" (1946), il dramma \"Titanic\" (1953), l'avventura in costume \"Il principe coraggioso\" (1954), e il melodramma \"Donne in cerca d'amore\" (1959). La sua ultima apparizione sul grande schermo fu in \"Rosie!\" (1967) di David Lowell Rich, con protagoniste Rosalind Russell e Sandra Dee.\nAherne apparve inoltre in molte serie televisive antologiche, tra cui \"General Electric Theater\", nell'episodio \"The Trouble with Templeton\" (1960) della serie \"Ai confini della realt\u00e0\" e nella serie western \"Gli uomini della prateria\" (\"Rawhide\").\nVita privata.\nNel 1939 Aherne spos\u00f2 l'attrice Joan Fontaine ma il matrimonio termin\u00f2 nel 1945 con il divorzio. L'anno seguente, nel 1946, spos\u00f2 Eleanor de Liagre Labrot. La loro unione dur\u00f2 tutta la vita.\nNel 1969 pubblic\u00f2 la propria autobiografia \"A Proper Job\" (\"Un lavoro adatto\"), e dieci anni dopo \"A Dreadful Man\" (\"Un uomo terribile\"), biografia del suo amico e collega George Sanders.\nAherne mor\u00ec di infarto cardiaco a Venice in Florida, all'et\u00e0 di 83 anni.\nRiconoscimenti.\n\u00c8 ricordato con una stella sulla Hollywood Walk of Fame al 1752 di \"Vine Street\"."}
{"id": "1619480", "revid": "253269", "url": "https://it.wikipedia.org/wiki?curid=1619480", "title": "Eddie Albert", "text": " Fu candidato all'Oscar al miglior attore non protagonista nel 1954 per la sua interpretazione in \"Vacanze romane\" e nel 1973 per \"Il rompicuori\".\nFra gli altri ruoli cinematografici pi\u00f9 famosi, quello di Bing Edwards nella serie di film \"Brother Rat\", del commesso viaggiatore giramondo Ali Hakim nel musical Oklahoma e del capo corrotto della prigione in \"Quella sporca ultima meta\", del 1974. Ha interpretato Oliver Wendell Douglas nella sit-com anni sessanta \"La fattoria dei giorni felici\", e Frank MacBride nella serie tv poliziesca anni settanta \"Switch\". Ebbe anche un ruolo ricorrente, quello di Carlton Travis in \"Falcon Crest\", insieme a Jane Wyman.\nBiografia.\nPrimi anni.\nEdward Albert Heimberger nacque a Rock Island, Illinois, il 22 aprile 1906, il pi\u00f9 grande dei cinque figli di Frank Daniel Heimberger, un agente immobiliare, e sua moglie Julia Jones. Si pensa che il suo anno di nascita sia il 1908, ma questo \u00e8 sbagliato. I suoi genitori non erano sposati quando Albert nacque, e sua madre cambi\u00f2 il suo certificato di nascita dopo il suo matrimonio.\nQuando aveva solo un anno, la sua famiglia si trasfer\u00ec a Minneapolis, Minnesota. Il giovane Edward ottenne il suo primo lavoro come un ragazzo dei giornali quando aveva solo sei anni. Durante la prima guerra mondiale, il suo nome tedesco port\u00f2 alle derisioni da parte dei suoi compagni di classe con il nome di \"The Enemy\", \"Il Nemico\". Studi\u00f2 alla Central High School a Minneapolis e entr\u00f2 nel club di teatro. La sua compagna di scuola Harriette Lake (in seguito nota come l'attrice Ann Sothern) si laure\u00f2 nella stessa classe. Finendo il liceo nel 1926, si iscrisse alla Universit\u00e0 del Minnesota, dove si specializz\u00f2 nel lavoro.\nInizi della carriera.\nDopo la laurea si lanci\u00f2 in una carriera nel mondo dello spettacolo. tuttavia il crollo della borsa di Wall Street del 1929 lo lasci\u00f2 senza impiego. In seguito si ingegn\u00f2 in lavori assurdi, come trapezista, commesso viaggiatore di assicurazioni e cantante di nightclub. Albert smise di usare il suo cognome nel mondo del lavoro, dato che invariabilmente era pronunciato \"Hamburger\". Si trasfer\u00ec a New York nel 1933, dove co-condusse un programma radiofonico, \"The Honeymooners - Grace and Eddie Show\", che dur\u00f2 per tre anni. Alla fine della trasmissione, gli fu offerto un contratto cinematografico dalla Warner Bros.\nNegli anni trenta Albert lavor\u00f2 in produzioni teatrali a Broadway, fra cui \"Brother Rat\", che cominci\u00f2 nel 1936. Ebbe ruoli da protagonista in \"Servizio in camera\" e \"The Boys from Syracuse\". Nel 1936 divenne anche uno dei primi attori televisivi, interpretando dal vivo una delle prime trasmissioni televisive della RCA in collaborazione con la NBC, una promozione per le loro stazioni radio di New York.\nRecitando regolarmente nei primi anni della televisione, Albert scrisse e interpret\u00f2 la prima opera televisiva, \"The Love Nest\". Eseguita dal vivo (non registrata su pellicola), questa produzione fu trasmessa per la prima volta il 6 novembre 1936 ed ebbe origine nello Studio 3H nel 30 Rockefeller Plaza, nel Rockefeller Center (in seguito chiamato l'edificio RCA) a New York e fu trasmesso tramite la stazione televisiva sperimentale della NBC W2XBS (l'odierna WNBC). Condotta da Betty Goodwin, \"The Love Nest\" era interpretata da Albert, Hildegarde, The Ink Spots, Ed Wynn e l'attrice Grace Brandt. All'epoca le produzioni televisive erano adattamenti di opere teatrali.\nNel 1938 fece il suo esordio cinematografico nella versione hollywoodiana di \"Brother Rat\" con Ronald Reagan e Jane Wyman, riprendendo il suo ruolo di Broadway del cadetto \"Bing\" Edwards. L'anno successivo interpret\u00f2 \"On Your Toes\", adattato per lo schermo dal successo di Broadway di Rodgers e Hart.\nCarriera militare.\nPrima della Seconda guerra mondiale, e dopo la sua carriera d'attore, Albert fece dei tour in Messico facendo il clown e l'artista della corda tesa con l'Escalante Brothers Circus, ma lavor\u00f2 segretamente per il servizio segreto della U.S. Army, fotografando U-Boot tedeschi nei porti messicani. Il 9 settembre 1942 Albert si arruol\u00f2 nella United States Navy e fu congedato nel 1943 per accettare la carica di tenente nella U.S. Naval Reserve. Fu premiato con la Bronze Star Medal con il grado di Combattimento \"V\" per le sue azioni durante la Battaglia di Tarawa nel novembre del 1943, quando, mentre era pilota di una nave da sbarco della U.S. Coast Guard, salv\u00f2 47 marines che erano rimasti bloccati in mare aperto (e collabor\u00f2 al salvataggio di altri 30), pur essendo sotto il pesante fuoco nemico dei cannoni.\nCarriera da attore caratterista.\nDal 1948 in poi, Albert fu una guest-star in quasi novanta serie TV. Fece il suo debutto da guest-star in un episodio di \"The Ford Television Theatre\". Questa parte lo port\u00f2 ad altri ruoli come in \"Chevrolet Tele-Theatre\", \"Suspense\", \"Lights Out\", \"Schlitz Playhouse of Stars\", \"Studio One\", \"Philco Television Playhouse\", \"Your Show of Shows\", \"Front Row Center\", \"The Alcoa Hour\", e nelle serie drammatiche \"Undicesima ora\", \"Il reporter\", e \"General Electric Theater\".\nNel 1959 Albert interpret\u00f2 l'uomo d'affari Dan Simpson nell'episodio \"The Unwilling\" della serie Tv western della NBC \"Avventure lungo il fiume\". Nell'episodio, Dan Simpson tenta di aprire un emporio negli Stati Uniti d'America occidentali nonostante un'incursione di pirati sul Fiume Mississippi che gli rubano dollari di merce. Debra Paget in quest'episodio interpreta Lela Russell; Russell Johnson \u00e8 Darius, e John M. Picard, non accreditato \u00e8 un pirata del fiume.\nA teatro.\nGli anni cinquanta videro anche un ritorno a Broadway per Albert, in ruoli in \"Miss Liberty\" (1948-1949) e \"Quando la moglie \u00e8 in vacanza\" (1952-1955). Nel 1960 Albert sostitu\u00ec Robert Preston nel ruolo da protagonista del Professore Harold Hill, nella produzione di Broadway \"The Music Man\". Albert interpret\u00f2 anche in teatri regionali. Cre\u00f2 il ruolo di \"Reuben, Reuben\" di Marc Blitzstein nel 1955 a Boston. Interpret\u00f2 al teatro The Muny di St. Louis, riprendendo il ruolo di Harold Hill in \"The Music Man\" nel 1966 ed interpretando Alfred P. Doolittle in \"My Fair Lady\" nel 1968.\nCarriera cinematografica negli anni '50 e '60.\nNegli anni '50 Albert apparve in ruoli cinematografici come quello del fidanzato di Lucille Ball in \"Accidenti che ragazza\", Bill Gorton in \"Il sole sorger\u00e0 ancora\" ed un commesso viaggiatore in \"Gli occhi che non sorrisero\" (1952). Fu nominato per il suo primo Oscar al Miglior attore non Protagonista con \"Vacanze romane\" (1953). In \"Oklahoma!\" interpret\u00f2 un venditore ambulante persiano e donnaiolo, e in \"Come ingannare mio marito\" interpret\u00f2 un avvocato che aiuta il suo socio (Dean Martin) cooperando con una dipendenza da gioco d'azzardo.\nIn \"La casa da t\u00e8 alla luna d'agosto\" interpret\u00f2 uno psichiatra con la passione dell'agricoltura. \u00c8 apparso in diversi ruoli militari, fra questi ne \"Il giorno pi\u00f9 lungo\", sull'invasione in Normandia. Il film \"Prima linea\" forn\u00ec Albert con un ruolo dark di un capitano dell'Esercito psicopatico e codardo di cui il comportamento minaccia la sicurezza della sua compagnia. In una vena simile interpret\u00f2 un colonnello psicopatico della United States Army Air Force in \"Capitan Newman\", a fianco di Gregory Peck.\nLeave It to Larry.\nLa prima serie TV di Albert fu \"Leave It to Larry\", una sitcom della CBS che and\u00f2 in onda per la prima volta nella stagione 1952-53, con Albert nel ruolo di Larry Tucker, un commesso di un negozio di scarpe che vive con la sua giovane famiglia nella casa del suo padre e datore di lavoro, interpretato da Ed Begley. Fu la guest star di diverse serie, fra cui \"The Pat Boone Chevy Showroom\" della ABC ed anche nelle serie Westinghouse Studio One, interpretando Winston Smith nel primo adattamento televisivo di \"1984\", di William Templeton.\nThe Eddie Albert Show.\nAlbert ebbe il suo programma di variet\u00e0 diurno, \"The Eddie Albert Show\", sulla rete televisiva CBS nel 1953. La cantante Ellen Hanley era un'interprete regolare dello show. Una recensione nel magazine Broadcasting critica il programma, dicendo, \"Mr. Albert con l'aiuto di Miss Hanley, conduce un'intervista, parla un po', canta un po' e sembra molto maldestro\".\nSaturday Night Revue.\nDal 12 giugno 1954 Albert fu il conduttore di \"Saturday Night Revue\", che rimpiazz\u00f2 Your Show of Shows sulla NBC. Il programma delle 9-10:30 p.m. (Ora Orientale) era interpretato anche da Ben Blue e Alan Young e la Sauter-Finegan Orchestra.\nNel 1964 Albert fu la guest-star di \"Cry of Silence\", un episodio della serie TV di fantascienza \"The Outer Limits\". Albert interpret\u00f2 Andy Thorne che, insieme a sua moglie Karen (interpretata da June Havoc), decide di lasciare la citt\u00e0 e comprare una fattoria (un ruolo ricorrente nella carriera di Albert). Si trovano persi e nel mezzo di una valle deserta dove si trovano sotto attacco da una serie di piante che si spezzano a rotoli, rane, e rocce. Sempre nel 1964, fu la guest-star nel ruolo di un agente di governo nell'episodio pilota di \"Viaggio in fondo al mare\" dal titolo \"Eleven Days to Zero\".\nAlbert interpret\u00f2 Charlie O'Rourke nell'episodio del 1964 della serie drammatica della NBC \"Mr. Novak\" \"Visions of Sugar Plums\", insieme a James Franciscus. Bobby Diamond, un ex della serie Tv \"Furia\", apparve anche in questo episodio.\n\"La fattoria dei giorni felici\".\nNel 1965 Albert fu contattato dal produttore Paul Henning per interpretare una nuova sitcom della CBS dal titolo \"La fattoria dei giorni felici\". Il suo personaggio, Oliver Wendell Douglas, era un avvocato che lascia la citt\u00e0 per amore di una vita semplice da agricoltore. Nello show recitava a fianco di Eva Gabor nel ruolo della sua moglie cittadina e viziata. Lo show fu un successone immediato, guadagnando il quinto posto nell'indice d'ascolto durante la sua prima stagione.\n\"Colombo\".\nNel 1971 Albert apparve in un episodio della prima stagione di Colombo intitolato \"La pistola di madreperla\" dove interpret\u00f2 il ruolo di un decorato generale maggiore dell'US Marine Corps che assassina il suo aiutante per coprire un contratto illegale.\n\"Switch\".\nDopo un'assenza di quattro anni dal piccolo schermo, e dopo aver raggiunto 69 anni nel 1975, Albert firm\u00f2 un nuovo contratto per la Universal Television, e interpret\u00f2 la celebre serie TV poliziesca anni settanta \"Switch\" per la CBS, nel ruolo di un ufficiale di polizia in pensione, Frank McBride, che lavorer\u00e0 da detective privato con un ex criminale che aveva fatto finire in galera. Nella sua prima stagione, \"Switch\" era un successone. Sul finire del 1976, lo show divenne una serie poliziesca pi\u00f9 seria e tradizionale. Alla fine della sua terza stagione nel 1978, l'audience inizi\u00f2 a diminuire, e lo show fu cancellato dopo 70 episodi.\nSpeciali per la televisione.\nEddie Albert appare in un numero di speciali televisivi. Il primo fu il documentario della NBC fatto-per-la-televisione del 1956 \"Our Mr. Sun\", uno special a colori prodotto dalla Bell Telephone. Diretto da Frank Capra, mescola realt\u00e0 e animazione. Albert appare con il Dr. Frank Baxter, che appare in molti altri speciali di scienza della Bell Telephone.\nNel 1965, l'anno che inizio \"La fattoria dei giorni felici\", Albert fu il conduttore/narratore per la trasmissione di una versione a film de \"Lo schiaccianoci\" Anglo/germana, che fu trasmessa varie volte e ora \u00e8 disponibile in DVD. Le sequenze da conduttore e la narrazione, tutte incluse nel DVD, furono filmate specialmente per le trasmissioni in lingua inglese di questo breve film (era lungo solo un'ora, e tagliata molto dal balleto di Tchaikovshki). \nNel 1968 doppi\u00f2 Myles Standish nello speciale televisivo animato The Mouse on the Mayflower.\nGli ultimi anni.\nNel 1972 Albert riprese la sua carriera cinematografica e fu nominato per un Oscar al miglior attore non protagonista per la sua interpretazione di un padre iper-protettivo in \"Il rompicuori\", e diede un'indimenticabile interpretazione in \"Quella sporca ultima meta\" (1974) nel ruolo del malvagio direttore della prigione. In una vena pi\u00f9 leggera Albert interpret\u00f2 Jason O'Day, il brontolone dal cuore d'oro nel film di successo della Disney \"Incredibile viaggio verso l'ignoto\" nel 1975.\nAlbert apparve in vari film degli anni '80 come \"How to Beat the High Co$t of Living\" (1980), \"Yesterday\" (1981), \"Take This Job and Shove It\" (1981), \"Rooster\" (un film televisivo), \"Yes, Giorgio\" (1982) e interpret\u00f2 il presidente degli Stati Uniti in \"Dreamscape - Fuga nell'incubo\" (1984). Il suo ultimo ruolo in un film fu un cameo in \"Il grande regista\" (1989). \u00c8 anche apparso in molte miniserie televisive tra cui \"Evening in Byzantium\" (1978), \"The Word\" (1978), \"Pietro e Paolo\" (1981), \"Il golia attende\" (1981) e \"Ricordi di guerra\" (1988).\nNella met\u00e0 degli anni '80 Albert ritrov\u00f2 la sua vecchia amica e co-interprete dei film \"Brother Rat\" e \"An Angel from Texas\" Jane Wyman in un ruolo ricorrente nel ruolo del cattivo Carlton Travis nella celebre soap opera anni '80 \"Falcon Crest\". Fu anche la guest-star in un episodio della serie TV anni '80 \"Autostop per il cielo\", e anche ne \"La signora in giallo\", e nel 1990 ritrov\u00f2 Eva Gabor in \"Amore riportami in campagna\" (un film televisivo con il cast de \"La fattoria dei giorni felici\"). Nel 1993 fu la guest-star in molti episodi della soap opera della ABC \"General Hospital\" nel ruolo di Jack Boland, e fece un'altra apparizione da guest-star nello spin-off di \"Cuori senza et\u00e0\", \"Cuori al Golden Palace\" sempre nello stesso anno."}
{"id": "1619481", "revid": "1369234", "url": "https://it.wikipedia.org/wiki?curid=1619481", "title": "Laccio emostatico", "text": "Il laccio emostatico \u00e8 un dispositivo medico che serve a comprimere il flusso sanguigno. Viene generalmente utilizzato durante un prelievo di sangue o durante interventi di primo o pronto soccorso estremamente urgenti per il trattamento di emorragie esterne.\nStoria.\nIl primo utilizzo attestato di un laccio per fermare le emorragie risale al 1674 da parte del medico francese Etienne Morel. Comunque dal 1517 era pratica comune utilizzare un bendaggio stretto, non propriamente un laccio emostatico, in prossimit\u00e0 della ferita per controllare il sanguinamento. L'utilizzo di laccio emostatico in ambito chirurgico, per poter lavorare su arti con minore flusso sanguigno, \u00e8 stato introdotto da Joseph Lister nel 1874. Nel 1916 viene pubblicato un articolo sul Royal Army Medical Corp Journal in cui si evidenziavano le complicazioni derivanti dall'utilizzo del laccio emostatico.\nL'analisi dei dati relativi alle vittime statunitensi durante la guerra del Vietnam ha mostrato come il 7% delle morti in combattimento sarebbe potuto essere evitato mediante l'applicazione sul campo del laccio emostatico. In ambito civile l'utilizzo del laccio emostatico viene utilizzato per il controllo di emorragie arteriose nell'ambito del Advanced Trauma Life Support.\nTipologia.\nIl laccio emostatico pu\u00f2 essere:\nRealizzato in vari materiale:\nUtilizzo.\nIn molte situazioni, il laccio emostatico \u00e8 il metodo \"ultima risorsa\" per il controllo dell'emorragia in emergenza dal momento che viene fermato tutto il flusso di sangue al di sotto della parte distale all'applicazione del laccio, e dunque pu\u00f2 di conseguenza uccidere il tessuto, portando ad un'eventuale perdita dell'arto a cui viene applicato. Questa interpretazione e letteratura \u00e8 quantomeno discussa e discutibile nel 2015, dove nuove statistiche dimostrano esattamente il contrario.\nIl raffreddamento dell'arto interessato si \u00e8 dimostrato utile per prolungare l'applicazione del laccio senza effetti collaterali.\nAnche nei casi di amputazione, la maggior parte del sanguinamento pu\u00f2 essere controllato attraverso metodi alternativi come la pressione diretta su certi punti di passaggio superficiale delle arterie. L'eccezione avviene quando un arto viene sbrindellato da un trauma fisico massiccio oppure quando un vaso arterioso maggiore viene interrotto nella sua lunghezza. Anche in questi casi, pu\u00f2 essere tentato l'utilizzo di un punto di pressione emostatico sopra la ferita (ad.es. prossimale ad una ferita al polpaccio, sul punto inguinale dove l'arteria femorale si superficializza), oppure l'applicazione da parte di un medico di una pinza emostatica per clampare il vaso sanguigno sopra l'area della ferita.\nNonostante tutto, l'uso di bende e lacci emostatici \u00e8 ampiamente diffuso nelle applicazioni militari, ed ha il potenziale di salvare vite durante un trauma maggiore a un arto. Analisi statistiche hanno dimostrato che nei causi di traumatismo maggiore di un arto, non esiste un nesso apparente tra l'applicazione del tornichetto e la morbidit\u00e0 dell'arto.\nIndicazioni.\nNella maggioranza dei casi di emorragie esterne in ambito civile \u00e8 possibile intervenire senza l'applicazione di laccio emostatico. Tuttavia l'utilizzo di questo dispositivo risulta produttivo in caso di grandi emorragie derivanti da arti amputati o semi-amputati, emorragie non controllabili con altri metodi a causa della posizione della vittima, eventi con numerose vittime e pochi soccorritori in questo modo \u00e8 possibile mantenere controllo su diverse vittime con poco personale.\nIn caso di necessit\u00e0 \u00e8 preferibile utilizzare lacci emostatici commerciali piuttosto che lacci improvvisati dal momento che \u00e8 stato dimostrato che l'utilizzo di lacci improvvisati aumenta il tempo di applicazione ed i rischi di complicazioni.\nIl laccio dovrebbe essere posizionato ad almeno 5 centimetri dalla ferita, evitando di posizionarlo sulle articolazioni e, se possibile, direttamente a contatto della pelle; \u00e8 comunque preferibile posizionarlo nella parte superiore dell'arto dove all'interno vi \u00e8 un osso singolo (\"omero\" per il braccio e \"femore\" per la gamba) per accentuarne l'efficacia.\nQuando il flusso di sangue dalla ferita si arresta significa che il laccio emostatico \u00e8 posizionato correttamente. Dopo l'applicazione del dispositivo potrebbe essere ancora presente il polso distale, questo non \u00e8 un indicatore di correttezza dell'applicazione in quanto lo scopo del laccio \u00e8 quello di arrestare l'emorragia esterna, non il flusso di sangue nell'arto.\nIl raffreddamento dell'arto interessato si \u00e8 dimostrato utile per prolungare l'applicazione del laccio senza effetti collaterali.\nNel trasferimento del paziente da una unit\u00e0 ad un'altra, ad esempio dal personale di soccorso al personale dell'ospedale, la presenza, la posizione e l'ora di applicazione del laccio devono essere comunicate chiaramente. \u00c8 convenzione scrivere sulla fronte del paziente l'ora in cui \u00e8 stato applicato il laccio in modo che questa informazione non vada persa.\nSvantaggi nell'uso del laccio emostatico.\n\u00c8 considerata reato la lesione personale derivante dall'utilizzo di un laccio emostatico (tourniquet) da parte di una persona non addestrata oppure non appartenente al personale sanitario, in molti paesi, soprattutto quando avviene al di fuori dello scopo di prestare il primo soccorso a feriti e pu\u00f2 dare luogo a causa civile per risarcimento del danno e/o a denuncia per crimine, specialmente quando una revisione posteriore dell'accaduto determini che l'applicazione del laccio emostatico fosse stata senza motivo.\nL'utilizzo del laccio emostatico viene spesso sconsigliato perch\u00e9 l'applicazione non corretta di questo dispositivo pu\u00f2 causare danni pi\u00f9 gravi dei benefici che l'applicazione comporta. Inoltre la maggior parte delle emorragie pu\u00f2 essere controllata esercitando pressione direttamente sulla ferita. Un altro motivo per il quale l'applicazione del laccio emostatico viene sconsigliata deriva dal fatto che in passato veniva utilizzato in maniera clinicamente non appropriata. Uno studio sull'applicazione di lacci emostatici in ambito militare ha rivelato che il 47% delle applicazioni esaminate non erano appropriate. L'applicazione scorretta di un laccio emostatico \u00e8 spesso causata dal fatto che una applicazione corretta \u00e8 particolarmente dolorosa, quindi spesso viene applicato troppo largo o rimosso prima dell'arrivo in ospedale.\nI problemi nell'applicazione continuativa.\nRidurre l'afflusso sanguigno ad un arto causa ischemia, se questa situazione si protrae per pi\u00f9 di due ore pu\u00f2 causare necrosi della pelle, danni ai vasi sanguigni o danni ai nervi e muscoli. Se l'applicazione permane per pi\u00f9 di sei ore si rende necessaria l'amputazione dell'arto interessato in quanto completamente necrotizzato. La pratica comune di rilasciare e poi stringere nuovamente il laccio per ridurre l'ischemia ha spesso causato un rinnovarsi dell'emorragia e quindi la morte del paziente. Diversi studi sono stati tenuti per individuare il tempo massimo di applicazione senza complicazioni, i risultati si attestano generalmente intorno alle due ore. Tuttavia questi dati si riferiscono a simulazioni effettuate su pazienti sani e in ambiente controllato, i dati su applicazioni d'emergenza sul campo sono piuttosto scarsi quindi non vi \u00e8 una durata sicura per l'applicazione del laccio. Uno studio effettuato su 110 pazienti con ferite da combattimento ha evidenziato che il 5,5% delle applicazioni, con una durata compresa tra 109 e 187 minuti, hanno causato complicazioni neurologiche ma nessuna di queste ha reso necessaria l'amputazione. Il tempo medio per l'applicazione senza complicazioni \u00e8 quindi risultato di 78 minuti.\nRischi posti dall'emostasi da laccio.\nDal momento che il laccio emostatico interrompe l'afflusso di sangue all'arto, l'anossia risultante pu\u00f2 provocare la morte dell'arto, rendendo necessaria un'ulteriore amputazione chirurgica dell'arto, proprio sotto il livello dove il laccio viene applicato. Questo \u00e8 probabile che avvenga se il laccio viene lasciato in quel posto per alcune ore. In qualsiasi circostanza, una volta che un laccio emostatico viene applicato per pi\u00f9 di 30 minuti (a causa delle alterazioni emodinamiche ed elettrolitiche), si richiede un trattamento medico avanzato da parte di un dottore o in ospedale per salvare l'arto o addirittura la vita del paziente.\nI bendaggi a pressione sono a volte confusi con il laccio emostatico tra il personale civile non addestrato. Un bendaggio in pressione viene applicato sia direttamente alla ferita o giusto sopra il percorso arteriale (o venoso) per diminuire il flusso ematico e ridurre la perdita di sangue, senza provocare la totale occlusione del flusso di sangue alla zona della ferita/frattura. In molti casi, i bendaggi a pressione sono efficaci per il primo soccorso pre-medico (prima di giungere al pronto soccorso).\nLaccio emostatico di emergenza.\nUn laccio emostatico di emergenza oppure un laccio emostatico improvvisato (un asciugamano, benda, cravatta, cinghia, corda, pantalone, straccio, ecc.) strettamente legato, applicato a monte di una ferita rispetto al cuore (distalmente a circa al di sopra della ferita) attorno ad una parte corporea (un braccio, una coscia), a volte sono l'unico presidio utilizzabile nel disperato tentativo di fermare un'imponente emorragia traumatica. I punti in cui pu\u00f2 essere applicato il laccio non possono avere pi\u00f9 di un osso al loro interno, perch\u00e9 la loro compressione potrebbe provocare danni ad altri apparati. Nel caso di emorragie all'avambraccio o alla gamba che necessitino il laccio, sar\u00e0 possibile applicarlo rispettivamente al braccio o alla coscia, a monte dell'articolazione. Si deve stare attenti ad utilizzare un laccio di larghezza sufficiente (alcuni cm.), visto che altrimenti potrebbero verificarsi danni alle vene a causa della pressione troppo concentrata. I bendaggi e i lacci emostatici sottili sono anche adoperati durante il prelievo venoso e altre procedure mediche. Per sanguinamento severo si intende la perdita di pi\u00f9 di 1000 ml (1 litro) di sangue (pari a circa il 20% del totale). Questo flusso di sangue pu\u00f2 bagnare completamente in pochi secondi un fazzoletto, garza oppure foglio di carta. In questo tipo di situazione, il sanguinamento causer\u00e0 la morte della vittima in un tempo che va da pochi secondi a minuti.\nI lacci emostatici improvvisati, in aggiunta al fatto di creare possibili problemi per la (si spera precoce) gestione medica del paziente, in genere falliscono nel raggiungere una forza sufficiente per comprimere adeguatamente le arterie dell'arto. Come risultato, non soltanto non fermano il sanguinamento arterioso, ma potrebbero addirittura aumentare il sanguinamento a causa del diminuito deflusso venoso. Alcuni sostengono che i lacci emostatici non dovrebbero mai essere utilizzati in ambito pre-ospedaliero, neanche quando si prospetta un'amputazione.\nUtilizzo nel mondo.\nStati Uniti (civili).\nLa decisione di impiegare un laccio emostatico dovrebbe essere fatta da un professionista soccorritore o preferibilmente da un medico se possibile. Ma soltanto quando un intenso sanguinamento esterno non pu\u00f2 essere controllato con altri mezzi, il laccio emostatico pu\u00f2 essere l'unico modo di salvare il ferito. (Un medico-chirurgo potrebbe usare una clamp vascolare oppure procedere oltre, eseguendo un intervento chirurgico sul campo.)\nNegli Stati Uniti molti libri di primo soccorso destinati ai civili non insegnano pi\u00f9 l'utilizzo del laccio emostatico per le seguenti ragioni:\nForze armate degli Stati Uniti.\nL'esperienza sul campo di battaglia in Iraq ha indotto i militari USA a riconsiderare il 'senso comune' ('conventional wisdom') riguardante i lacci emostatici. Emorragie dalle estremit\u00e0, che mettono a repentaglio la vita, sono diventate pi\u00f9 comuni perch\u00e9 il giubbotto antiproiettile, il casco in kevlar ed altre moderne forme di armatura proteggono il torso. Le ferite esplosive da mina, provocate per lo pi\u00f9 agli arti, raramente risultano in una amputazione pulita oppure permettono di salvare l'arto, e dunque l'applicazione rapida di un laccio emostatico pu\u00f2 salvare immediatamente una vita quando il sangue arterioso (schizzi intermittenti di sangue rosso) fuoriesce copioso da questo tipo di ferite maggiori.\nForze armate del Canada.\nAllo stesso modo dei militari USA, le Forze Canadesi utilizzano il laccio emostatico nelle ferite da combattimento. L'utilizzo nel conflitto (2002-2010) in Afghanistan ha grandemente ridotto la mortalit\u00e0 delle truppe che hanno sofferto gravi traumi alle estremit\u00e0. Ad ogni soldato viene assegnato un laccio emostatico e viene addestrato per utilizzarlo come parte dell'addestramento previo al dispiegamento.\nEsercito norvegese.\nIn Norvegia, a tutti i soldati viene richiesto di portate un laccio emostatico nei loro corredo personale di pronto soccorso. Nel libretto di addestramento vi sono chiare istruzioni che stabiliscono che 15 minuti dopo l'applicazione del laccio emostatico, non pu\u00f2 essere pi\u00f9 tolto senza attenta osservazione e terapia medica, e che soltanto professionisti addestrati della medicina sono autorizzati a rimuoverlo.\nPaesi che sconsigliano l'uso dell'emostasi da laccio.\nAustralia.\nIn Australia, le persone seguono un corso di primo soccorso che insegna a non utilizzare mai il laccio emostatico. Inoltre viene anche loro chiarito che, se possiedono un certificato di primo soccorso (first aid certificate), andranno incontro a problemi legali se useranno un laccio emostatico (tourniquet).\nFrancia.\nIn Francia, l'uso del laccio emostatico (tourniquet) non viene insegnato al pubblico. Ma nonostante tutto, forma parte del corso di primo soccorso BLS che viene insegnato al personale medico e paramedico, ai vigili del fuoco, ai soccorritori in mare e ai bagnini in piscina, oltre che ai membri delle associazioni di pronto soccorso."}
{"id": "1619494", "revid": "599013", "url": "https://it.wikipedia.org/wiki?curid=1619494", "title": "Alfonso P\u00e9rez", "text": "\u00c8 conosciuto con il suo nome, Alfonso. \u00c8 primatista di reti (8) con il Real Betis nelle competizioni UEFA per club.\nCuriosit\u00e0.\nLo stadio della ciff\u00e0 di Getafe, della quale il calciatore \u00e8 nativo, \u00e8 stato intitolato nel 1998 ad Alfonso P\u00e9rez, nonostante egli non abbia mai militato con la maglia del club cittadino."}
{"id": "1619495", "revid": "287204", "url": "https://it.wikipedia.org/wiki?curid=1619495", "title": "Schlesinger", "text": "Schlesinger \u00e8 un cognome tedesco e pu\u00f2 riferirsi a:"}
{"id": "1619516", "revid": "1305772", "url": "https://it.wikipedia.org/wiki?curid=1619516", "title": "There You Go", "text": "There You Go \u00e8 un brano scritto e cantato da Pink. \u00c8 stato il primo singolo estratto dal suo album di debutto \"Can't Take Me Home\". Il singolo ha raggiunto la settima posizione nella Billboard Hot 100 e la numero 6 nella classifica dei singoli pi\u00f9 venduti in Inghilterra."}
{"id": "1619523", "revid": "174925", "url": "https://it.wikipedia.org/wiki?curid=1619523", "title": "Mitologema", "text": "Per mitologema, secondo la definizione di K\u00e1roly Ker\u00e9nyi, si intende l'elemento minimo riconoscibile di un complesso di materiale mitico che viene continuamente rivisitato, plasmato e riorganizzato ma che nella sua essenza si mantiene di fatto la stessa storia, lo stesso racconto primordiale.\nIn polemica con Bronis\u0142aw Malinowski, da lui considerato uno studioso serio ma troppo empirico e che negava il valore simbolico del mito, Ker\u00e9nyi cerc\u00f2 quel che vi \u00e8 di universale e fondante nel mito.\nIl mitologema \u00e8 appunto il modello archetipo che, arricchito da elementi propri di una cultura, d\u00e0 origine al mito.\nL'abbandono di un figlio che sopravvive e, divenuto grande, \u00e8 causa di profonde trasformazioni \u00e8, per esempio, un mitologema: la storia di Mos\u00e8, di Paride e di Romolo sono i miti da esso originati.\nI mitologemi sarebbero quindi il materiale mitico che secondo la nota teoria di Vladimir Propp avrebbe dato origine alle fiabe, unitamente a reminiscenze folcloriche e storiche.\nAllo stesso modo anche le immagini primordiali di Carl Gustav Jung, con il quale Ker\u00e9nyi collabor\u00f2, sono riconducibili al concetto di mitologema. Anche Georges Dum\u00e9zil, Claude L\u00e9vi-Strauss, Gilbert Durand e Roland Barthes hanno fatto uso del termine."}
{"id": "1619524", "revid": "120726605", "url": "https://it.wikipedia.org/wiki?curid=1619524", "title": "Comunit\u00e0 montana del Lario Intelvese", "text": "La Comunit\u00e0 montana del Lario Intelvese \u00e8 una comunit\u00e0 montana in provincia di Como.\nIl capoluogo \u00e8 Centro Valle Intelvi.\nIl territorio \u00e8 costituito dalla Val d'Intelvi e dai comuni circostanti che si affacciano sulla sponda occidentale del Lago di Como, da Cernobbio a Tremezzina. Il comune di Griante, che in precedenza apparteneva alla non pi\u00f9 esistente Comunit\u00e0 montana delle Alpi Lepontine, si \u00e8 aggregato a partire dal settembre 2009.\nCollegamenti esterni.\nSito ufficiale"}
{"id": "1619533", "revid": "66387", "url": "https://it.wikipedia.org/wiki?curid=1619533", "title": "Principato Vescovile di Trento", "text": ""}
{"id": "1619538", "revid": "1924342", "url": "https://it.wikipedia.org/wiki?curid=1619538", "title": "Most Girls", "text": "Most Girls \u00e8 un brano di Pink, scritto da Damon Thomas e Babyface. \u00c8 stato il secondo singolo estratto dal suo album di debutto \"Can't Take Me Home\". Il singolo ha raggiunto la quarta posizione nella Billboard Hot 100, ottenendo il disco d'oro e la vetta nella classifica dei singoli pi\u00f9 venduti in Australia e in Nuova Zelanda."}
{"id": "1619544", "revid": "547034", "url": "https://it.wikipedia.org/wiki?curid=1619544", "title": "You Make Me Sick", "text": "You Make Me Sick \u00e8 un brano cantato da Pink e scritto da Brainz Dimilo, Anthony President, Mark Tabb. \u00c8 stato il terzo ed ultimo singolo estratto dal suo album di debutto \"Can't Take Me Home\".\nLa copertina del cd singolo \u00e8 un omaggio alla copertina del disco di Madonna \"Who's That Girl\".\nVideo musicale.\nIl video, il terzo diretto da Dave Meyers dopo \"There You Go\" e \"Most Girls\", \u00e8 stato filmato nel novembre 2000. \u00c8 stato presentato in anteprima l'11 dicembre 2000."}
{"id": "1619547", "revid": "1516087", "url": "https://it.wikipedia.org/wiki?curid=1619547", "title": "Impero coloniale belga", "text": "L'Impero coloniale belga consisteva di tre colonie possedute dal Belgio tra il 1885 e il 1962. A differenza delle principali potenze coloniali europee, il 98% dell'impero belga era costituito da un'unica, grande colonia, il Congo Belga, 76 volte pi\u00f9 grande del Belgio stesso.\nStoria.\nL'impero nacque come una propriet\u00e0 privata assicurata nel 1885 dalle altre potenze coloniali al re del Belgio Leopoldo II, pi\u00f9 che per iniziativa dello stato belga, infatti Leopoldo era il sovrano sia del Belgio che dello Stato Libero del Congo.\nIl \"Libero Stato del Congo\" non fu mai formalmente n\u00e9 \"libero\" n\u00e9 uno \"stato\", ma un privato dominio che il monarca gest\u00ec senza alcun controllo, neppure da parte del governo belga. Tutta la terra non coltivata fu dichiarata propriet\u00e0 dello stato (cio\u00e8 del re), che aveva il monopolio assoluto sulle sue risorse di valore immediato (avorio e caucci\u00f9) e sui minerali del sottosuolo, il cui sfruttamento fu concesso a varie compagnie, con accordi di affitto per 99 anni. La scoperta del processo di vulcanizzazione della gomma e il suo impiego industriale fecero di quella colonia uno dei pi\u00f9 grandi serbatoi mondiali di questo prodotto fondamentale per l'industrializzazione dell'Occidente. \nIl Regno del Belgio assunse la sovranit\u00e0 diretta sul Congo solo nel 1908, a causa delle perdite di amministrazione del territorio; il costume, in Belgio, voleva che ci si riferisse ai territori d'oltremare come alle \"colonie\" piuttosto che come all'\"impero\".\nL'Impero coloniale belga venne ampliato alla fine della prima guerra mondiale, con l'assegnazione al paese del mandato sulle ex colonie tedesche del Ruanda-Urundi (odierni Ruanda e Burundi) occupato nel 1916. Il Belgio inoltre sin dagli inizi del XX secolo aveva anche ottenuto una piccola concessione in terra cinese, a Tientsin. Al momento della sua massima estensione raggiunse quindi una superficie di oltre due milioni e quattrocentomila chilometri quadrati. I territori coloniali belgi ottennero l'indipendenza tra il 1960 e il 1962.\nColonie di popolamento.\nNella seconda met\u00e0 del XIX secolo si diffusero specialmente nelle Americhe delle colonie di belgi come St. Marys in Pennsylvania, Villaguay in Argentina e Santo Tom\u00e1s de Castilla in Guatemala. Quest'ultima venne osteggiata da inglesi e statunitensi con la paura che diventasse un possedimento belga."}
{"id": "1619550", "revid": "1372005", "url": "https://it.wikipedia.org/wiki?curid=1619550", "title": "Ludwig Lachmann", "text": "Educazione e carriera.\nLachmann ottenne il suo Ph.D. alla Humboldt Universit\u00e4t, dove \u00e8 stato iscritto dal 1924 al 1933. I suoi primi interessi per la scuola austriaca nacquero nell'estate del 1926, all'Universit\u00e0 di Zurigo. Nel 1933 si trasfer\u00ec dalla Germania in Inghilterra, dove, all'interno della London School of Economics and Political Science, fu collega di Friedrich von Hayek. Nel 1948 si trasfer\u00ec a Johannesburg, in Sudafrica, dove accett\u00f2 il ruolo di docente alla \"University of the Witwatersrand\".\nIl suo pensiero.\nPer Lachmann la scuola austriaca \u00e8 caratterizzata dall'originale concezione soggettivistica sviluppata da Carl Menger. Secondo l'economista tedesco, la caratteristica essenziale della scuola \u00e8 una visione basata su una continua evoluzione, contrapponendosi in tal modo alla nozione di equilibrio e all'apparente perfezione formale della scuola neoclassica. A questo riguardo in uno scritto del 1956 egli afferma che l'errore capitale della teoria economica \"mainstream\", basata sulla nozione di equilibrio, \"discende sostanzialmente da una confusione tra il soggetto e l'oggetto, tra la mente dell'osservatore e le menti degli attori osservati\".\nL'opera di Lachmann spazia dalla teoria del valore al ciclo economico, dal capitale all'individualismo. Il suo lavoro fu molto importante per le generazioni successive di economisti austriaci statunitensi.\nIl suo contributo \u00e8 sempre pi\u00f9 rivalutato, tanto che la London School of Economics ha dedicato a Lachmann la \"Ludwig M. Lachmann Research Fellowship\" nel dipartimento di filosofia."}
{"id": "1619561", "revid": "31789", "url": "https://it.wikipedia.org/wiki?curid=1619561", "title": "Ajuga reptans", "text": "La bugola (nome scientifico Ajuga reptans ) \u00e8 una piccola pianta erbacea perenne, sempreverde nei climi pi\u00f9 caldi, inodore a portamento strisciante alta non pi\u00f9 di 20\u00a0cm, appartenente alla famiglia delle Lamiaceae (dette anche Labiate).\nEtimologia.\nIl nome generico (\"ajuga\") deriva dal latino. Si tratta di una parola composta da due termini: \"a\" che significa negazione, privazione e \"jugum\" che significa \"giogo\". Probabilmente il nome vuole indicare l'assenza del labbro superiore nella corolla (altrimenti presente in altri generi delle labiate). Altri autori comunque danno etimologie diverse (vedi la voce del genere). ll nome specifico (\u201creptans\u201d) si riferisce al carattere strisciante del portamento della pianta.\nIl nome scientifico della specie \u00e8 stato definito per la prima volta da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum - 2: 561\" del 1753.\nDescrizione.\nLa forma biologica della pianta \u00e8 emicriptofita reptante (H rept): sono piante perennati per mezzo di gemme situate al livello del suolo e con fusti pi\u00f9 o meno striscianti (con stoloni). L'aspetto della pianta \u00e8 fondamentalmente tappezzante grazie ai suoi stoloni striscianti con foglie basali che diffondendosi a raggiera formano densi tappeti dal colore verde scuro quasi metallico. Tutte le piante sono fortemente aromatiche (sono presenti delle ghiandole contenenti oli eterici).\nRadici.\nLe radici sono del tipo fascicolato. \nFusto.\nIl fusto (solo la parte epigea) \u00e8 tetragono ed \u00e8 eretto. Nella zona dell'infiorescenza si presenta tomentoso quasi lanoso: ha la particolarit\u00e0 di avere i peli in linea sullo spigolo del fusto a facce opposte/alternate. Mentre nella parte inferiore \u00e8 glabro e si ramifica con dei fogliosi stoloni superficiali, lunghi anche 3 dm, e radicanti ai nodi. Anche il fusto, come le foglie bratteali dell'infiorescenza, presenta delle sfumature violette tendenti al porpora.\nInfiorescenza.\nL'infiorescenza \u00e8 un spicastro denso, ossia \u00e8 composta da fiori (6 \u2013 8 elementi) posti ai verticilli fogliari (ossia all'ascella delle foglie cauline). Le brattee fogliacee nella parte superiore sono pi\u00f9 piccole dei fiori, in modo che questi ultimi sporgono dalla spiga.\nFiore.\nI fiori sono ermafroditi, zigomorfi, tetrameri (4-ciclici), ossia con quattro verticilli (calice \u2013 corolla - androceo \u2013 gineceo) e pentameri (5-meri: la corolla e il calice sono a 5 parti). Lunghezza del fiore: 10 \u2013 17\u00a0mm.\nFrutti.\nIl frutto \u00e8 uno schizocarpo ( tetrachenio reticolato) composto da 4 nucule e dalla superficie rugosa. I semi sono minuti e provvisti di endosperma (a volte scarso).\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza della specie (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. Nelle classificazioni meno recenti la famiglia \u00e8 chiamata Labiatae. Il genere \"Ajuga\" si compone di circa 60 specie, mezza dozzina delle quali vivono in Italia.\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nIbridi.\nLe possibilit\u00e0 di fecondazione intraspecifica per questa specie sono le seguenti:\nSpecie simili.\nLe varie \"ive\" della flora spontanee italiana alpina sono abbastanza simili tra di loro. Qui di seguito sono elencate le principali specie presenti nelle Alpi e pi\u00f9 simili a quella di questa voce (la specie \"Ajuga chamaepitys\" si distingue per i fiori gialli):\nUsi.\nTossicit\u00e0.\nEsistono dati comprovati che si tratta di una pianta epatotossica. Alcuni componenti presenti nella pianta (diterpeni neoclerodanici) possono provocare epatiti di vario tipo (disturbi al parenchima epatico tipo epatiti croniche, acute ma anche fulminanti).\nCucina.\nLe foglie primaverili possono essere consumate come insalata con altre verdure o nei minestroni di verdure (\"minestra da erbette\" come popolarmente viene chiamata).\nGiardinaggio.\nGrazie alla particolare caratteristica del portamento (tappezzante), la nostra pianta colonizza rapidamente ampi spazi di terreno, allargandosi sottoterra. Propriet\u00e0 determinata dai suoi robusti e lunghi stoloni.\nLe varie tecniche di giardinaggio hanno prodotto diversi cultivar con fiori bianchi e rosa o con foglie variegate o maculate, oppure bronzate, o chiazzate di rosso, giallo o bruno.\nAltre notizie.\nLa bugola in altre lingue \u00e8 chiamata nei seguenti modi:"}
{"id": "1619574", "revid": "161273", "url": "https://it.wikipedia.org/wiki?curid=1619574", "title": "Nebulosa Omuncolo", "text": "La Nebulosa Omuncolo \u00e8 una nebulosa a emissione che circonda la stella massiccia Eta Carinae, posta all'interno di una pi\u00f9 estesa regione H II che prende il nome di Nebulosa di Eta Carinae (NGC 3372).\nSi ritiene che la Nebulosa Omuncolo (che in latino significa \"piccolo uomo\") si sia formata a seguito di una grande esplosione cui la stella \u00e8 andata incontro circa 7500 anni fa, la cui luce risult\u00f2 visibile nel 1841. A seguito di questa esplosione \u03b7 Carinae divenne la seconda stella pi\u00f9 brillante del cielo, dopo Sirio, ma subito dopo le polveri e i gas espulsi durante l'esplosione hanno oscurato buona parte della sua luce. L'esplosione ha prodotto due lobi polari ed un vasto ma debole disco equatoriale, il tutto in allontanamento dalla stella alla velocit\u00e0 di 2,4 milioni di km/h. Non si esclude la possibilit\u00e0 di un riverificarsi in futuro di tali esplosioni.\nNonostante \u03b7 Carinae sia situata a circa 7\u00a0500 anni luce dal nostro pianeta, possono essere distinte, ad un'accurata osservazione, solo le strutture con una grandezza dell'ordine dei 15 miliardi di chilometri (paragonabile al diametro del Sistema solare); tra le strutture pi\u00f9 significative si segnalano fasce di polveri, deboli condensazioni di gas e strane striature radiali. Gli involucri espulsi pi\u00f9 esterni sono 100\u00a0000 volte pi\u00f9 deboli della brillante stella centrale. Lungo il piano equatoriale tra i lobi bipolari fugge un eccesso di radiazione ultravioletta ed una modesta quantit\u00e0 di luce visibile blu, dovuta ad un apparentemente e relativamente piccola quantit\u00e0 di detriti tra i due lobi espulsi dalla stella. D'altra parte per\u00f2 i lobi contengono una quantit\u00e0 di polvere sufficiente ad assorbire buona parte della radiazione blu; per questo motivo i lobi appaiono rossastri."}
{"id": "1619577", "revid": "289247", "url": "https://it.wikipedia.org/wiki?curid=1619577", "title": "Cattedrale di Notre Dame de Paris", "text": ""}
{"id": "1619578", "revid": "108107", "url": "https://it.wikipedia.org/wiki?curid=1619578", "title": "Philip W. Anderson", "text": ""}
{"id": "1619581", "revid": "161374", "url": "https://it.wikipedia.org/wiki?curid=1619581", "title": "Monpos", "text": ""}
{"id": "1619582", "revid": "1573940", "url": "https://it.wikipedia.org/wiki?curid=1619582", "title": "Palazzo Mediceo", "text": "Il Palazzo Mediceo, noto anche come Palazzotto Mediceo, \u00e8 un antico edificio di Livorno, posto nell'area antistante alla Fortezza Vecchia e oggi sede della Caserma \"G. Russo\" della Guardia di Finanza.\nStoria.\nAll'inizio del XVI secolo i Medici decretarono il potenziamento delle strutture difensive del piccolo castello di Livorno con la costruzione dell'imponente Fortezza Vecchia.\nSuccessivamente, intorno agli anni quaranta del Cinquecento, il granduca Cosimo I de' Medici fece realizzare un palazzo per s\u00e9 e per la corte all'interno del fortilizio, del quale per\u00f2 oggi restano solo pochi resti a causa dei danneggiamenti subiti nel corso della seconda guerra mondiale.\nPer il seguito del granduca invece fu innalzato un fabbricato all'esterno della suddetta fortezza, l'attuale Palazzo Mediceo, posto a breve distanza dal fossato difensivo e ubicato nei pressi dell'area dove, prima delle trasformazioni cinquecentesche, esisteva la pieve di Santa Maria e Santa Giulia. \nIl palazzo fu costruito intorno al 1543 e nel tempo divenne sede del Commissario di guerra e di marina, dello scrittoio delle regie fabbriche, del regio ufficio metrico e della guardia di finanza.\nDescrizione.\nIl Palazzo Mediceo rappresenta uno dei pi\u00f9 antichi edifici residenziali di Livorno, tanto \u00e8 vero che, all'epoca della sua realizzazione, la citt\u00e0 era costituita da un pugno di case chiuse all'interno di un breve giro di mura.\nL'area intorno al fabbricato \u00e8 oggi caratterizzata dalla presenza del moderno ponte di Santa Trinita, costruito alla fine degli anni ottanta del Novecento in sostituzione di un ponte ottocentesco demolito nel 1939; il ponte si inserisce tra il palazzo e la Fortezza Vecchia, in quella nota un tempo come piazza dei grani (attuale piazza della Fortezza Vecchia) per la presenza di alcuni depositi per il grano ricavati al di sotto del piano stradale.\nEsternamente, il Palazzo Mediceo ha mantenuto sostanzialmente inalterate le peculiarit\u00e0 dell'edificio originario, malgrado le ampie trasformazioni attuate nelle zone circostanti durante la ricostruzione postbellica e, pi\u00f9 recentemente, con la realizzazione del vicino Mercato del pesce, sormontato da una svettante pagoda in cemento armato.\nL'elemento di maggior interesse dello storico palazzo granducale \u00e8 rappresentato essenzialmente dalla facciata, caratterizzata da un avancorpo centrale che costituisce il balcone del primo piano.\nNumerosi elementi in pietra segnano i limiti del prospetto rivolto verso la Fortezza Vecchia, mentre altri decorano le finestre del primo ordine."}
{"id": "1619584", "revid": "161374", "url": "https://it.wikipedia.org/wiki?curid=1619584", "title": "Mompox", "text": ""}
{"id": "1619585", "revid": "72396", "url": "https://it.wikipedia.org/wiki?curid=1619585", "title": "Orazio Sapienza", "text": "Biografia.\nNella CISL dal 1957, ha ricoperto incarichi ad ogni livello dell'organizzazione: Segretario Provinciale e Regionale del settore agricolo (FISBA) nel 1962, nel 1965 entra a far parte della Segreteria della CISL di Catania; nel 1973 Segretario della CISL siciliana; dal 1977 Segretario responsabile dell'Unione Territoriale di Catania. Per molti anni consigliere nazionale e membro dell'Esecutivo nazionale della CISL; ha fatto parte del Direttivo nazionale CGIL-CISL-UIL.\nNotevole anche l'esperienza acquisita quale rappresentante della CISL in vari organismi pubblici e privati: Consigliere d'amministrazione dell'ESA (Ente di Sviluppo Agricolo), dell'ESPI (Ente di Promozione Industriale) e del CIAPI (Ente di formazione professionale). Ha rappresentato la CISL italiana nel comitato consultivo per i problemi dell'ortofrutta presso la CEE dal 1970 al 1977. \u00c8 stato Presidente regionale e provinciale dell'Istituto addestramento lavoratori (IAL) della CISL. Ha ricoperto le cariche di consigliere d'amministrazione del Teatro Stabile di Catania, di membro del Consiglio provinciale scolastico, della Giunta della Camera di Commercio di Catania e del Consiglio generale del Consorzio di sviluppo industriale.\n\u00c8 stato eletto deputato al Parlamento Italiano nelle file della Democrazia Cristiana il 15 giugno 1987, nella Circoscrizione Catania-Messina-Siracusa-Ragusa-Enna con 76.846 voti di preferenza e durante la X Legislatura ha ricoperto il ruolo di Segretario della Commissione Lavoro.\n\u00c8 rieletto deputato, sempre nella DC, dopo le consultazioni del 5-6 aprile 1992, nella stessa circoscrizione, con 29.899 voti di preferenza. Durante la XI Legislatura fu Segretario della Giunta per le Elezioni e Responsabile dell'Ufficio Lavoro della DC. Nel 1990 \u00e8 stato anche Sindaco di Sant'Agata Li Battiati, paesino dell'area metropolitana di Catania in cui ha sempre risieduto.\nChiusa la parentesi Parlamentare, torn\u00f2 all'impegno sindacale ricoprendo il ruolo di responsabile dell'Ufficio Rapporti col Parlamento della CISL nazionale e, negli ultimi anni della sua vita, anche quello di membro del Collegio dei Probiviri."}
{"id": "1619590", "revid": "2074952", "url": "https://it.wikipedia.org/wiki?curid=1619590", "title": "Aaron Lewis", "text": "Durante la sua carriera, l'artista ha collaborato con i Linkin Park (nel brano \"Krwlng\" dall'album di remix \"Reanimation\"), con i Sevendust (\"Follow\"), con i Cold (\"Bleed\" e \"Send in the Clows\") e con i Jimmy's Chicken Shack (\"Falling Out\"). Ha intrapreso anche diversi tour acustici e per il 2010 era atteso un DVD solista tratto dalle sue performance alla Mohegan Sun Arena di Las Vegas, ma la pubblicazione \u00e8 stata annullata. Il 7 dicembre 2010 \u00e8 stato pubblicato il video del suo primo singolo \"Country Boy\".\nBiografia.\nInfanzia e adolescenza.\n\"Aaron Lewis\" nasce il 13 aprile 1972 a Rutland, nel Vermont da Ted Lewis e Sondra, una famiglia hippie, ma gi\u00e0 in tenera et\u00e0 si trasferisce a Longmeadow, nel Massachusetts, dove crescer\u00e0.\nGi\u00e0 dall'infanzia, data la sua natura timida e schiva, deve sopportare le violenze e i soprusi non solo degli altri bambini del quartiere, ma anche dei compagni di scuola. Vittima di continuo bullismo sia fisico che psicologico, il crescere all'ombra degli altri bambini con l'incapacit\u00e0 di fare le esperienze che con gli anni fanno gli altri ragazzi della sua et\u00e0, accresce la sua rabbia e l'insoddisfazione per tutto ci\u00f2 che lo circonda.\nRabbia e insoddisfazione che peggioreranno a causa dei problemi familiari, dei litigi, dei tradimenti e delle separazioni da parte dei suoi genitori (fatti che porteranno al divorzio definitivo avvenuto quando \"Aaron\" aveva 13 anni) e dei frequenti litigi e contrasti con la madre. Proprio per quei contrasti andr\u00e0 ad abitare dal padre, un pescatore di professione.\nAlle scuole superiori decide di far fronte alla sua timidezza e a tutti i suoi problemi, iniziando a cantare insieme al coro della scuola e a suonare con un gruppo acustico di nome \"Infinity,\" cercandosi anche un lavoro per potersi sostenere autonomamente, iniziando con le pulizie di un hotel.\nL'incontro con Mike Mushok.\nNel 1993, durante una festa di Halloween conosce il futuro chitarrista degli Staind, Mike Mushok. I loro rapporti proseguiranno dopo un anno (Mike nel frattempo si era trasferito ad Atlanta per studiare, proseguendo l'attivit\u00e0 di famiglia come gioielliere), accomunati da molte passioni in comune tra cui la musica, decidendo di dar vita agli Stained (che per cause legali cambiano in \"Staind\"), reclutando il batterista Jon Wysocki (che suonava con lui in un altro gruppo, i J-CAT) e il bassista Johnny April.\nDiscografia.\nSebbene non si abbiano ancora notizie di un lavoro ufficialmente registrato, durante i tour da solista il cantautore ha reso note alcune canzoni inedite al pubblico statunitense (diffuse soprattutto da video e registrazioni amatoriali). Esse sono \"Anywhere But Here\", \"Massachusetts\" e la pi\u00f9 recente \"Country Boy\", eseguita anche in occasione della presentazione da parte della Gibson del modello di chitarra acustica \"Southern Jumbo Aaron Lewis signature\". Inoltre \u00e8 stata resa nota in diverse interviste e eseguita in diversi concerti del suo tour solista negli Stati Uniti, quella che a dire dello stesso Lewis sarebbe la prima canzone acustica da lui scritta:\"Black Rain\" risalirebbe ai tempi che precedettero la formazione degli Staind, e Lewis l'avrebbe fatta ascoltare al telefono al suo primo produttore, ed essa avrebbe segnato l'inizio di quell'attitudine country che caratterizza il sound delle composizioni acustiche del cantante.Pi\u00f9 recentemente in diversi live Lewis ha proposto una nuova canzone dal titolo \"Vicious Circles\". Ad ogni modo dalle ultime notizie, la pubblicazione del DVD estratto dalle cinque serate di performance live alla Mohegan Sun Arena ha subito un brusco arresto che forse sar\u00e0 permanente, a causa dell'elevata quantit\u00e0 di cover eseguite da Lewis che avrebbero creato problemi di copyright e diritti alla casa discografica.\nIl suo primo EP solista, intitolato \"Town Line\", avr\u00e0 sonorit\u00e0 spiccatamente country e vanter\u00e0 collaborazioni con illustri artisti come Chris Young, Charlie Daniels e George Jones. L'uscita dell'album, che conterr\u00e0 i cinque brani \"Country Boy\" (in tre versioni), \"Massachusetts\", \"Vicious Circles\", \"The Story Never Ends\" e \"Tangled Up in You\" (in una versione riarrangiata rispetto a quella presente su \"The Illusion of Progress\" degli Staind), \u00e8 annunciata ufficialmente per il 1\u00ba marzo 2011 per la Stroudavarious Records."}
{"id": "1619591", "revid": "767487", "url": "https://it.wikipedia.org/wiki?curid=1619591", "title": "Ligat ha'Al (pallacanestro)", "text": "La Ligat ha'Al () \u00e8 la massima serie del campionato israeliano di pallacanestro. Il nome della competizione viene solitamente abbreviato in BSL (Basketball Super League) oppure in ISBL (Israeli Basketball Super League). Per ragioni di sponsorizzazione, la competizione \u00e8 chiamata anche Ligat Winner Sal (), letteralmente \"Winner Sal League\" dove \"Winner\" \u00e8 il nome del principale sponsor mentre \"Sal\" significa pallacanestro.\nLa competizione \u00e8 organizzata dalla Israeli Basketball Super League Administration Ltd.\nStoria.\nLa Ligat ha'Al \u00e8 stata fondata nel 1954 e riuniva le migliori otto squadre israeliane di pallacanestro.\nDelle otto squadre che hanno fondato il campionato, solo quattro sono ancora oggi presenti e sono Maccabi Tel Aviv, Hapoel Tel Aviv, Hapoel Holon e Maccabi Haifa.\nDalla stagione 1975-1976, \u00e8 stato richiesto a tutte le squadre partecipanti al campionato di ospitare le loro partite al chiuso e non pi\u00f9 all'aperto.\nDalla sua fondazione, solo sette squadre hanno vinto il campionato, per la precisione il Maccabi Tel Aviv ha vinto 54 campionati, l'Hapoel Tel Aviv ha vinto 5 campionati (tutti negli anni sessanta), l'Hapoel Gilboa Galil ha vinto due campionati (uno nel 1993 e l'altro nel 2010), l'Hapoel Gerusalemme nel 2015 e nel 2017, l'Hapoel Holon nel 2008, il Maccabi Haifa nel 2013 ed il Maccabi Rishon LeZion nel 2016.\nLa Ligat ha'Al \u00e8 conosciuta in Europa grazie ai successi delle proprie squadre nelle competizioni europee quali la EuroLeague, l'EuroCup e la FIBA EuroChallenge.\nFormato.\nA partire dalla stagione 2020-2021, la competizione vedr\u00e0 13 partecipanti ed inizier\u00e0 con una regular season composta da 26 giornate, dove le tredici squadre partecipanti si affronteranno in un girone all'italiana.\nLe migliori sei squadre si qualificheranno per il girone \"alto\" dove giocheranno 5 partite, mentre le altre sette squadre giocheranno 7 partite nel girone \"basso\".\nI punteggi ottenuti in entrambe le fasi verranno sommati, le sei squadre del girone \"alto\" e le due migliori del girone \"basso\" si affronteranno ai quarti di finale in una serie al meglio delle 5 gare. Gli accoppiamenti vengono decisi in base alla classifica finale.\nLe semifinali e la finale verranno invece giocate al meglio delle tre gare.\nCollegamenti con l'NBA.\nDurante gli anno ottanta ed i primi anni novanta, sono state giocate diverse partite amichevoli tra squadre israeliane e squadre NBA quali i Phoenix Suns, i Cleveland Cavaliers, gli Orlando Magic ed i Los Angeles Lakers; tutte le partite sono state giocate in Israele.\nIl 16 ottobre 2005, il Maccabi Tel Aviv sconfisse i Toronto Raptors per 105-103 in un'amichevole giocata a Toronto; fu la prima vittoria di una squadra israeliana ed anche europea contro una squadra NBA in una gara disputata fuori dai confini europei.\nNel corso degli ultimi anni, molti giocatori della Ligat ha'Al sono approdati poi in NBA. Nel 2009, Omri Casspi divenne il primo giocatore nato e cresciuto in Israele a sbarcare in NBA, firmando con i Sacramento Kings. Prima di lui, tre giocatori vennero scelti al draft NBA: Doron Sheffer (che gioc\u00f2 in NCAA con la maglia degli UConn Huskies), Yotam Halperin e Lior Eliyahu. Oded Kattash firm\u00f2 un contratto con i New York Knicks, ma non gioc\u00f2 mai in NBA a causa del \"lockout\" della stagione 1998-99.\nIl 25 giugno 2009, Omri Casspi venne chiamato come 23\u00aa scelta assoluta dai Sacramento Kings al draft 2009; dopo di lui Gal Mekel venne scelto dai Dallas Mavericks al draft 2013. Nel 2016, Dragan Bender divenne il giocatore proveniente dal campionato israeliano con la pi\u00f9 alta chiamata di sempre, venendo scelto in quarta posizione dai Phoenix Suns. Altri giocatori che passarono invece dalla NBA alla Ligat sono stati Will Bynum, Anthony Parker, Roger Mason Jr., Eugene \"Pooh\" Jeter, Carlos Arroyo e Nate Robinson.\nNel 2016, Amar'e Stoudemire si ritir\u00f2 dalla NBA, firmando ad agosto 2016 un contratto biennale con l'Hapoel Gerusalemme, squadra di cui era uno dei proprietari, squadra con cui vinse pochi mesi dopo la Coppa di Lega. Stoudemire torn\u00f2 in Israele per la stagione 2019-2020, vestendo la maglia del Maccabi Tel Aviv, squadra con cui vinse il campionato; venne inoltre nominato MVP della finale.\nNel 2020, altri due giocatori israeliani si sono dichiarati per il draft, Deni Avdija del Maccabi Tel Aviv e Yam Madar dell'Hapeol Tel Aviv. Avdija \u00e8 stato scelto al primo giro con la nona chiamata dai Washington Wizards, mentre Madar \u00e8 stato scelto al secondo giro con la 47\u00aa scelta assoluta dai Boston Celtics.\nGiocatori ebrei americani.\nNel 2011, la lega ha imposto un limite di quattro giocatori non israeliani per ogni squadra, cos\u00ec molti giocatori ebrei americani presero la cittadinanza israeliana utilizzando la \"legge del ritorno\". In questo modo molti giocatori di origine israeliana poterono giocare nel campionato israeliano senza occupare i quattro posti dedicati agli stranieri.\nEsempi di giocatori ebrei americani che hanno militato in Ligat ha'Al sono Jon Scheyer, Jordan Farmar, Sylven Landesberg, David Blu, Amar'e Stoudemire e Dan Grunfeld.\nRecord.\nIl cestista che detiene il numero maggiore di edizioni vinte \u00e8:\nL'allenatore che detiene il numero maggiore di edizioni vinte \u00e8:"}
{"id": "1619598", "revid": "1305772", "url": "https://it.wikipedia.org/wiki?curid=1619598", "title": "Get the Party Started", "text": "Get the Party Started \u00e8 un singolo della cantante statunitense Pink, pubblicato il 9 ottobre 2001 come primo estratto dal secondo album in studio \"Missundaztood\".\nDescrizione.\n\u00c8 una delle sue pi\u00f9 grandi hit, avendo raggiunto la top 10 di quasi tutti i paesi in cui il disco \u00e8 uscito. La canzone \u00e8 stata scritta dall'ex membro dei 4 Non Blondes, Linda Perry.\nNel 2007 la cantante Shirley Bassey ha incluso una cover del brano nel suo nuovo album, che si chiama anch'esso \"Get the Party Started\".\nVideo musicale.\nIl video musicale \u00e8 stato diretto da Dave Meyers e girato a Los Angeles alla fine di settembre 2001. Il video comincia con Pink che si sta preparando ad uscire, mentre prova diversi vestiti. In seguito un'amica passa a prenderla con un'automobile, ma le due hanno un incidente, e proseguono con degli skateboard rubati a due ragazzi. All'ingresso di un locale un buttafuori non le lascia passare. Alla fine grazie ad uno stratagemma le due ragazze riescono ad intrufolarsi nella festa ed il video si conclude con Pink che danza in mezzo alla folla. All'interno del locale in cui si svolge la festa, \u00e8 possibile riconoscere Linda Perry nel ruolo della barista, e fra gli altri Gwen Stefani e Kevin Federline, futuro marito di Britney Spears.\nIl video \u00e8 stato nominato al MTV Video Music Awards 2002 come \"miglior video pop\", mentre ha vinto i riconoscimenti come \"miglior video femminile\" e \"miglior video dance\".\nSuccesso commerciale.\nIl singolo ha raggiunto la numero quattro nella \"Billboard\" Hot 100 il 29 dicembre 2001, divenendo una delle pi\u00f9 grandi hits di Pink come solista negli Stati Uniti, insieme a \"Most Girls\" che ha anch'essa raggiunto la numero quattro nella Billboard Hot 100 nel 2000, \"So What\" che ha raggiunto la numero uno nel 2008, \"Raise Your Glass\" che ha raggiunto la numero uno nel 2010 e \"Fuckin' Perfect\" che ha raggiunto la numero due."}
{"id": "1619599", "revid": "1718925", "url": "https://it.wikipedia.org/wiki?curid=1619599", "title": "Zodiaco (miniserie televisiva)", "text": "Zodiaco \u00e8 una miniserie televisiva italiana del 2008, in onda su Rai 2 dal 30 gennaio al 20 febbraio 2008.\nLa miniserie TV, composta da 4 puntate, \u00e8 liberamente tratta dalla fiction francese \"Zodiaque\". Gli attori protagonisti sono Antonia Liskova e Massimo Poggio. La regia \u00e8 di Eros Puglielli.\nTrama.\n\u00ab\"Le colpe dei padri ricadranno sui figli\"\u00bb. Questo \u00e8 il primo misterioso messaggio del serial killer, soprannominato dalle autorit\u00e0 lo \"Zodiaco\". Il messaggio \u00e8 destinato a Gabriele Santandrea, patriarca e capo di una ricchissima famiglia di banchieri. L'uomo chiama dagli Stati Uniti, la figlia illegittima Ester Musso per il suo compleanno. La donna in Italia si ritrover\u00e0 a vivere un incubo. Quando la ragazza arriva a Torino, molti componenti dei Santandrea vengono uccisi. La prima vittima dello \"Zodiaco\" \u00e8 Barbara Santandrea (che si capir\u00e0 essere il suo fidanzato e chiamato da lei \u00ab\"Mio adorato Principe\"\u00bb), la figlia del primogenito di Gabriele. Ester, assieme al commissario Paolo Donati, condurr\u00e0 le indagini. Le vittime lasciano intendere come l'assassino stia seguendo un disegno ben preciso e di difficile risoluzione per la polizia. Lo schema rituale dell'assassino, segue l'astrologia dello zodiaco. Aiutato da Ester, presa di mira anche lei dal maniaco, Donati non riuscendo a far luce sugli omicidi, si render\u00e0 presto conto che pi\u00f9 passa il tempo, pi\u00f9 il serial killer si avvicina al compimento della sua missione di morte. La serie di questi efferati delitti colpisce quasi tutti i protagonisti di questa folle serie di omicidi, e Ester insieme a Donati dovr\u00e0 raccogliere tutto il coraggio per cercare la verit\u00e0, e per scoprire chi \u00e8 in realt\u00e0 il nemico della sua famiglia. Comincia cos\u00ec una serie intricata di vicende in cui i protagonisti si troveranno invischiati, diventando oggetto di falsi sospetti che li condurranno negli oscuri labirinti dell'assassino, che sembra agire spinto da una forza oscura, ancestrale e perci\u00f2 ancor pi\u00f9 misteriosa. Tutte le sue azioni sembrano nascere dalla volont\u00e0 di una vendetta molto, molto antica. In un ulteriore colpo di scena, il misterioso assassino verr\u00e0 smascherato... e qualcuno ne pagher\u00e0 le conseguenze."}
{"id": "1619603", "revid": "912283", "url": "https://it.wikipedia.org/wiki?curid=1619603", "title": "Jos\u00e9 Francisco Molina", "text": "Carriera.\nCalciatore.\nClub.\nLa carriera di Molina \u00e8 legata all', con cui vinse campionato e Coppa del Re nella stagione 1995-1996. In seguito gioc\u00f2 nel Deportivo la Coru\u00f1a, vincendo una Coppa del Re e due Supercoppe spagnole.\nNel 2001 venne operato per un tumore ai testicoli. Il 15 ottobre 2002, in una conferenza stampa, annuncia il suo secondo ritiro sempre a causa di quel tumore che non riusciva a curare. Alla fine riusc\u00ec a vincere questo male: ricominci\u00f2 ad allenarsi nel gennaio 2003, tornando per la prima volta in panchina contro la (in uno dei match della seconda fase a gironi della UEFA Champions League 2002-2003) e il sabato sera successivo venne schierato titolare contro il Rayo Vallecano. In questa stagione Molina disputer\u00e0 poi 10 partite. L'anno successivo \u00e8 titolare del Deportivo che arriva in semifinale nella UEFA Champions League 2003-2004. Fu protagonista nella rimonta della sua squadra che, dopo aver perso 4-1 l'andata dei quarti di finale a Milano contro il , pass\u00f2 il turno vincendo 4-0 il ritorno al Riazor con le reti di Pandiani, Valer\u00f3n, Luque e Fran grazie anche alle parate di Molina. Il Deportivo verr\u00e0 poi eliminato in semifinale dal Porto di Jos\u00e9 Mourinho che vincer\u00e0 la competizione.\nNella stagione 2006-2007 ha giocato con il Levante, e dopo una stagione da svincolato si \u00e8 ritirato dall'attivit\u00e0.\nNazionale.\nEsordisce con la Nazionale spagnola il 24 aprile 1996 in amichevole contro la Norvegia. Non ha esordito fra i pali in Nazionale, subentrando ad un compagno infortunato essendo rimasto l'ultima riserva disponibile.\nFece parte della spedizione spagnola ai Mondiali del 1994, agli Europei del 1996 ed ai Mondiali del 1998, ma ha difeso i pali spagnoli da titolare solo successivamente, negli Europei del 2000. Qui perde subito il posto da titolare, a causa di un errore che consente il gol-vittoria alla Norvegia alla prima gara.\nDopo quell'errore non ha pi\u00f9 giocato con la selezione spagnola, nonostante un apprezzabile cartellino di 9 presenze e soli 3 gol subiti.\nAllenatore.\nIl 22 dicembre 2011 viene assunto come allenatore del Villarreal in sostituzione di Juan Carlos Garrido, ma viene a sua volta sollevato dall'incarico il 18 marzo 2012 con la squadra al quart'ultimo posto in classifica.\nAlla guida del club indiano dell'Atl\u00e9tico de Kolkata ha vinto la Indian Super League nel 2016."}
{"id": "1619604", "revid": "991694", "url": "https://it.wikipedia.org/wiki?curid=1619604", "title": "Nebulosa Buco della Serratura", "text": ""}
{"id": "1619613", "revid": "33689", "url": "https://it.wikipedia.org/wiki?curid=1619613", "title": "Thefarie Velianas", "text": "Il suo nome compare nelle Lamine di Pyrgi, datate attorno al 500 a.C., quale dedicante del tempio della dea Ishtar o Astarte (Uni per gli Etruschi).\nNell'interpretazione che d\u00e0 Sabatino Moscati del testo punico delle lamine, Thefarie Velianas era il \"re\" (MLK in lingua punica) o lucumone di Caere (oggi Cerveteri) di cui Pyrgi era il porto: \nPoco - oltre al nome - si sa di questo personaggio, il pi\u00f9 antico alto magistrato etrusco della cui esistenza possediamo prove sicure. Gli altri, il lucumone di Chiusi, Porsenna, i re di Roma Tarquini e Mastarna, sono conosciuti da fonti letterarie come, ad esempio, Ab Urbe condita libri di Tito Livio.\nIl fatto che le lamine in oro con la dedica di Velianas siano scritte in due lingue, etrusco e punico, fa pensare che l'alto magistrato di Caere, citt\u00e0 non propriamente amica di Cartagine, fosse stato imposto agli Etruschi dai Punici all'interno della rete di alleanze finalizzate ad arginare l'espansione ellenica nel mar Tirreno. Con ogni probabilit\u00e0 Cartagine approfittava della crisi della potenza etrusca sullo scorcio del VI secolo a.C., crisi adombrata dalla cacciata dei Tarquini da Roma attorno al 509 a.C., per rinsaldare il controllo delle coste italiane del Tirreno; basti ricordare che \u00e8 dello stesso periodo la sottoscrizione del primo Trattato fra Roma e Cartagine.\nAnche Ludovico Magrini riporta come\nmentre Moscati sottolinea che \nMa perch\u00e9 rendere omaggio in modo tanto vistoso? Se ricordiamo che Caere era la sola citt\u00e0 etrusca a mantenere un suo \"thesaurus\" presso il tempio di Delfi, in Grecia, significativo di una politica estera filoellenica, si pu\u00f2 pensare a un'imposizione di Thefarie Velianas da parte dei Cartaginesi o pi\u00f9 semplicemente a un rivolgimento politico interno alla citt\u00e0.\nL'iscrizione nelle lamine sembra stabilire che la dedica del tempio (e la conseguente produzione delle lamine) sia stata effettuata nel corso del terzo anno di \"regno\". Resta difficile la traduzione esatta dei concetti in rapporto al valore istituzionale. Il \"MLK\" del testo punico corrisponde (ma attenzione, le lamine non sono traduzioni l'una dell'altra) all'etrusco \"zilac\", pi\u00f9 simile, come titolatura, al romano \"rex\" o al greco \"autocrator\".\nAncora, dal testo fenicio delle lamine si evince che Thefarie Velianas ricerca una giustificazione del proprio potere da una sorta di diritto divino; il testo, nella proposta di Moscati, declama che nel tempio: \nma un'altra interpretazione dello stesso testo precisa che:\nsegno evidente di un tentativo di ascrivere alla volont\u00e0 della dea il potere di Thefarie Velianas sulla sua citt\u00e0.\nE allora si pu\u00f2 riandare al ricordo delle prese di potere nell'Etruria da parte di capi militari, veri signori della guerra che - come i fratelli Vibenna - occuparono gli spazi politici che l'antica aristocrazia non riusciva pi\u00f9 a gestire. Un esempio per tutti, l'elezione (malvista dalle altre citt\u00e0 etrusche) del \"re\" di Veio pochi anni prima della caduta della citt\u00e0 e di cui ci parla Tito Livio in \"Ab Urbe condita libri\" (V.19)."}
{"id": "1619616", "revid": "92723", "url": "https://it.wikipedia.org/wiki?curid=1619616", "title": "James C. Lucas", "text": "Fu condannato all'ergastolo presso la prigione di Alcatraz, dove arriv\u00f2 nel 1935, l'anno che seguiva l'apertura come carcere federale. Qui tent\u00f2 di evadere con due complici ma senza successo.\nAttivit\u00e0.\nLucas, all'inizio, fu condannato a trent'anni di reclusione, per rapine in banca e furti d'auto. Arriv\u00f2 ad Alcatraz nel gennaio del 1935, trasferito dalla prigione statale del Texas e gli fu attribuito il nomignolo di James \"Texas Bank Robber\" Lucas (James \"Il Ladro di Banche del Texas\" Lucas). Venne identificato come prigioniero numero 224.\nL'attacco ad Al Capone.\nJames \"Tex\" Lucas viene ricordato come \"L'uomo che ha cercato di uccidere Al Capone\". Infatti, il 23 giugno 1936, nelle docce della prigione di Alcatraz, Lucas cerc\u00f2 di pugnalare a morte Al Capone con un paio di forbici prese dal negozio del barbiere della prigione, ma quest'ultimo riport\u00f2 solo delle ferite superficiali sulle mani; fu accompagnato all'ospedale della prigione ed il giorno seguente venne dimesso, continuando i suoi doveri regolari. Lucas fu trasferito in una cella d'isolamento.\nTentativo di fuga.\nNella primavera del 1938, Lucas, Thomas Limerick e Rufus \u201cWhitey\u201d Franklin, progettarono una fuga dalla prigione; il piano cominci\u00f2 ma i tre furono presto sorpresi dalla guardia di custodia, l'agente Royal C. Cline. La guardia fu presto stordita dai tre carcerati, con dei colpi di martello sulla testa; i tre scapparono attraverso una finestra e scesero fino alla spiaggia dove l'agente Harold P. Stites spar\u00f2. Limerick mor\u00ec mentre Franklin e Lucas furono catturati e rinchiusi nelle celle d'isolamento, dove rimasero rispettivamente 14 e 6 anni. La guardia di custodia aggredita dai tre detenuti mor\u00ec a causa di trauma cranico il giorno successivo.\nLa morte.\nLucas fu trasferito altrove e poi rilasciato su vigilanza nel 1958, ma ben presto torn\u00f2 in cella sull'Isola di McNeil per aver violato alcune condizioni sulla sua libert\u00e0 vigilata. Venne definitivamente scarcerato usufruendo di una riduzione di pena.\nSi spos\u00f2 ed ebbe quattro figli. Nel 1998 mor\u00ec."}
{"id": "1619619", "revid": "1305772", "url": "https://it.wikipedia.org/wiki?curid=1619619", "title": "Don't Let Me Get Me", "text": "Don't Let Me Get Me \u00e8 un singolo della cantante statunitense Pink, pubblicato il 19 febbraio 2002 come secondo estratto dal secondo album in studio \"Missundaztood\".\nIl brano contiene un campionamento di \"Faithfully\" dei Journey.\nVideo musicale.\nIl video musicale, diretto da Dave Meyers, mostra la cantante nei panni una liceale molto diversa dalle altre, e pertanto esclusa dal gruppo. Nella sequenza successiva si vede Pink nello studio di un manager discografico che le sta spiegando cosa va cambiato nella sua immagine e infatti nella sequenza successiva la si vede con un look completamente diverso, anche se sempre insofferente. Dopo che le sono state date le ultime sistemate al vestito e ai capelli, Pink sale sul palcoscenico e finisce di cantare il brano."}
{"id": "1619626", "revid": "767487", "url": "https://it.wikipedia.org/wiki?curid=1619626", "title": "Euarchonta", "text": "Euarchonta \u00e8 un clade che riunisce quattro ordini di mammiferi euplacentati: i Dermotteri (colugo o lemuri volanti), gli Scandenti (tupaie), gli estinti Plesiadapiformi e i Primati (tarsi, lemuri, scimmie e uomo).\nQuesto termine (dal greco: \"veri progenitori\") apparve per la prima volta nella letteratura scientifica nel 1999, quando dati bio-molecolari suggerirono che il clade Archonta, basato su dati morfologici, doveva subire una riduzione per escludere l'ordine dei Chirotteri. Ulteriori analisi sulle sequenze del DNA nucleare (Murphy et al., 2001) sostengono questa ipotesi, mentre maggiori studi sul DNA mitocondriale portano all'elaborazione di un differente albero filogenetico (Arnason et al, 2002). Tuttavia, analisi basate sulla presenza/assenza dei retrotrasposoni rafforzano l'ipotesi Euarchonta (Kriegs et al., 2007). Infine, i dati morfologici, uniti ad una critica sulla reale validit\u00e0 dei dati molecolari, portano ad una continua discussione sull'esclusione dei pipistrelli da Archonta. In particolare, alcuni ricercatori credono che i chirotteri siano difiletici, e che alcuni di essi, i Megachirotteri, siano affini ai Primati (\"Teoria dei primati volanti\").\nL'ipotesi corrente, basata su analisi di biologia molecolare, suggerisce che gli Euarchonta siano comparsi nel periodo Cretaceo, circa 88 milioni di anni fa, e si siano poi separati 86,2 milioni di anni fa nei gruppi Scandentia e Primatomorpha. Quest'ultimo diverge prima di 79,6 milioni di anni negli ordini Primati e Dermoptera. Tuttavia, se non consideriamo la famiglia Adapisoriculidae di ancora incerta collocazione, le specie fossili pi\u00f9 antiche che possono essere sicuramente attribuite agli Euarchonta (\"Purgatorius coracis\") risalgono all'inizio del Paleocene , 65 milioni di anni fa.\nNella classificazione qui adottata, Euarchonta e Glires formano insieme il clade Euarchontoglires, uno dei quattro superordini in cui vengono suddivisi i mammiferi euplacentati:"}
{"id": "1619627", "revid": "729019", "url": "https://it.wikipedia.org/wiki?curid=1619627", "title": "Funicolo spermatico", "text": "Il funicolo spermatico \u00e8 il peduncolo del testicolo. Del diametro di 1 cm, si estende per 14 cm dal margine posteriore del testicolo all'orifizio addominale del canale inguinale. In parte decorre nello scroto, in parte nel canale inguinale che attraversa mediante i due anelli inguinali. Questo canale \u00e8 molto importante da evidenziare per la possibilit\u00e0 di formazione delle ernie inguinali.\nMorfologia.\nHa una consistenza molle ed \u00e8 costituito da:\nIl funicolo spermatico \u00e8 rivestito da tre tonache, che dalla pi\u00f9 profonda alla pi\u00f9 superficiale sono: la tonaca vaginale comune o tonaca spermatica interna, che pu\u00f2 essere considerata come la diretta continuazione della fascia trasversale; il muscolo cremastere o tonaca eritroide, costituito da fascetti del muscolo obliquo interno; la fascia cremasterica o tonaca spermatica esterna, che pu\u00f2 essere vista come un prolungamento della fascia di rivestimento superficiale dell'addome, che riveste la superficie esterna del muscolo obliquo esterno."}
{"id": "1619630", "revid": "1529788", "url": "https://it.wikipedia.org/wiki?curid=1619630", "title": "Colonie svedesi", "text": "Le colonie svedesi furono i territori d'oltremare dell'Impero svedese conquistati in diversi periodi storici."}
{"id": "1619640", "revid": "123525800", "url": "https://it.wikipedia.org/wiki?curid=1619640", "title": "Just like a Pill", "text": "Just like a Pill \u00e8 un brano di Pink, terzo singolo estratto dal suo secondo album, \"Missundaztood\" del 2001. Il tema del brano \u00e8 il riuscire a venire fuori da una relazione dolorosa, con un sottotema relativo all'abuso di sostanze stupefacenti.\nVideo musicale.\nIl video musicale \u00e8 stato girato dal regista Francis Lawrence ed \u00e8 completamente differente dalle atmosfere solari che avevano contraddistinto i lavori precedenti della cantante. Tutto il video ruota intorno a scene girate con poca luce e costumi scuri. Nel video Pink \u00e8 spesso mostrata vestita di nero con dei conigli e con un elefante."}
{"id": "1619641", "revid": "466539", "url": "https://it.wikipedia.org/wiki?curid=1619641", "title": "Mimsy Farmer", "text": "Biografia.\n\u00c8 nata da padre statunitense e madre francese. Incomincia a lavorare nel cinema a 16 anni, esordendo in un piccolissimo ruolo in \"Gidget goes hawaiian\", seguito da una parte pi\u00f9 significativa in \"Quella nostra estate\" di Delmer Daves, con Henry Fonda. Raggiunge la notoriet\u00e0 interpretando \"More\" di Barbet Schroeder. Dopo aver girato alcuni film negli Stati Uniti e in Inghilterra, si trasferisce in Italia dove si sposa con lo scrittore Vincenzo Cerami, dal quale ha una figlia Aisha Cerami, a sua volta musicista e attrice.\nLavora con diversi autori come i fratelli Taviani, Marco Ferreri, Claude Goretta. Gira alcuni film horror che le danno grande popolarit\u00e0 presso il pubblico degli appassionati del genere, divenendo nota soprattutto per le interpretazioni in thriller come \"4 mosche di velluto grigio\" di Dario Argento e \"Il profumo della signora in nero\" di Francesco Barilli.\nGli appassionati la ricordano soprattutto come una delle icone del giallo/thriller anni Settanta. Nei primi anni ottanta diminuiscono le sue apparizioni cinematografiche, con un ultimo ruolo degno di nota in \"Don Camillo\" di Terence Hill. Nella seconda met\u00e0 degli anni Ottanta si trasferisce in Francia, abbandonando quasi completamente il cinema e dedicandosi alla scultura e alla pittura. Si sposa con lo scultore Francis Poirier. Come scultrice, ha lavorato per le scenografie di molti teatri francesi e per il cinema (\"Troy\", \"Marie Antoinette\", \"La fabbrica di cioccolato\", \"La bussola d'oro\")."}
{"id": "1619643", "revid": "1543377", "url": "https://it.wikipedia.org/wiki?curid=1619643", "title": "Martina Melani", "text": "Biografia.\nMartina \u00e8 nata a Firenze, ma \u00e8 pistoiese, citt\u00e0 in cui ha vissuto per gran parte della sua vita e dove risiede la sua famiglia. Dopo alcune collaborazioni saltuarie con televisioni locali e reti radiofoniche toscane (Tv Libera Pistoia e \"Radio Pistoia 94.7\") e dopo essersi diplomata come ragioniera, nel 1998 inizia a studiare recitazione all'Accademia Teatrale di Firenze di Pietro Bartolini, dove si diploma nel 2001. Nell'ambito degli studi partecipa, come protagonista, alle rappresentazioni teatrali \"Lisistrata\" e \"I masnadieri\" (entrambe nel 2000 e per la regia di Pietro Bartolini) e recita, tra le varie rappresentanzioni, anche ne \"Il cappello di paglia di Firenze\" e \"Romeo e Giulietta\" (2001), sempre per la regia di Pietro Bartolini).\nNello stesso periodo fa due brevi apparizioni nei film \"Un t\u00e8 con Mussolini\" di Franco Zeffirelli (nel 1998) e \"Ma che colpa abbiamo noi\" (2002) di Carlo Verdone. Nel 2002 vince anche il premio come migliore attrice nella sesta edizione del festival \"L'invasione degli ultracorti\".\nNel 2003 si laurea in \"Storia e critica del cinema\" con 110/110 all'Universit\u00e0 di Firenze con una tesi dal titolo La Metafora e la Metonimia nel cinema di Louis Bunuel.\nTra il 2004 e il 2005 \u00e8, insieme a Priscilla Mario, Valentina Palma e Cristiana Bertasi, una delle conduttrici di \"Cavalli Ruggenti\", programma sull'automobilismo e il motociclismo, in onda via etere su diverse reti locali, tra cui alcune appartenenti alla Syndication di Europa 7, e via satellite su diversi canali di Sky Italia. Sempre nel 2005 interpreta uno spirito elementale, un'ondina, nel film thriller fantastico \"Schiuma d'onda\" di Luigi Spagnol, tra i vincitori del Festival del Cinema di Salerno.\nDiviene nota al grande pubblico principalmente grazie alla sua partecipazione alla soap opera \"Un posto al sole\" (Rai 3), dove interpreta il ruolo di \"Paola Nuzzi\" tra il 2006 e il 2008.\nDurante la sua carriera ha anche recitato in diverse pubblicit\u00e0 televisive nazionali e internazionali (Danone, Vix Flu Action, Vanish, Galbani, ecc).\nDa alcuni anni sostiene corsi informativi e pratici sull'arte e il mestiere dell'attore nelle scuole pubbliche, stage di formazione per attori professionisti e non, seminari sull'uso dello strumento vocale dell'attore in collaborazione con scuole pubbliche e private.\nNel 2011 \u00e8 nel cast ricorrente della soap opera di Canale 5 \"CentoVetrine\" dove interpreta il ruolo di \"Esmeralda Marin\"."}
{"id": "1619651", "revid": "1924342", "url": "https://it.wikipedia.org/wiki?curid=1619651", "title": "Family Portrait", "text": "Family Portrait \u00e8 un brano di Pink, quarto ed ultimo singolo estratto dal suo secondo album, \"Missundaztood\" del 2001. La canzone \u00e8 la storia di una famiglia che sta per finire in pezzi, mostrando i conflitti interni attraverso gli occhi un bambino.\nVideo musicale.\nIl video musicale, diretto da Sophie Muller, \u00e8 stato girato nel settembre 2002. La bambina presente nel video \u00e8 Kelsey Lewis ed \u00e8 presente anche nel video \"Trouble\"."}
{"id": "1619653", "revid": "339392", "url": "https://it.wikipedia.org/wiki?curid=1619653", "title": "Megachirotteri", "text": ""}
{"id": "1619654", "revid": "110157", "url": "https://it.wikipedia.org/wiki?curid=1619654", "title": "Les Belles Lettres", "text": "Les Belles Lettres \u00e8 una casa editrice francese specializzata in scienze dell'antichit\u00e0 e famosa soprattutto per la sua ampia collezione di testi della classicit\u00e0.\nDivisa in due serie (latina e greca), la \"Collection des Universit\u00e9s de France\" o CUF (detta anche \"Bud\u00e9\", dal nome dell'Associazione di studi dedicata a Guillaume Bud\u00e9, umanista e bibliofilo) nasce nel 1920 e presenta ogni testo classico in lingua originale con la sua traduzione in francese, oltre a un'introduzione e al commento dell'opera.\nIn calce al testo originale \u00e8 presente un apparato critico. La traduzione in francese \u00e8 posta a fronte del testo, a confermare la volont\u00e0 di accompagnare all'intento critico un intento pi\u00f9 divulgativo . La collana \u00e8 attualmente diretta da Caroline Noirot.\nLa collana economica \"Classiques en poche\", cominciata nel 2006 e diretta da H\u00e9l\u00e8ne Monsacr\u00e9, consiste in una scelta della \"Bud\u00e9\" ristampata per\u00f2 con apparato critico ridotto."}
{"id": "1619662", "revid": "287204", "url": "https://it.wikipedia.org/wiki?curid=1619662", "title": "Heart of Midlothian Football Club 2006-2007", "text": "Questa voce raccoglie le informazioni riguardanti lo Heart of Midlothian Football Club nelle competizioni ufficiali della stagione 2006-2007."}
{"id": "1619664", "revid": "179521", "url": "https://it.wikipedia.org/wiki?curid=1619664", "title": "Therese Johaug", "text": "Biografia.\nIn Coppa del Mondo ha esordito il 27 gennaio 2007 nella 10\u00a0km a tecnica classica di Otep\u00e4\u00e4 (8\u00aa), ha ottenuto il primo podio il 27 marzo successivo nell'inseguimento di Falun (3\u00aa) e la prima vittoria il 25 novembre 2007 nella staffetta di Beitost\u00f8len. Nella stagione 2013-2014 ha vinto sia la coppa del Mondo generale sia quella di distanza, risultato bissato nella stagione 2015-2016; anche nella stagione 2018-2019 ha vinto la Coppa del Mondo di distanza.\nIn carriera ha preso parte a tre edizioni dei Giochi olimpici invernali, (7\u00aa nella 30 km, 6\u00aa nell'inseguimento, 1\u00aa nella staffetta), (3\u00aa nella 10 km, 2\u00aa nella 30 km, 4\u00aa nell'inseguimento, 5\u00aa nella staffetta) e (1\u00aa nella 10 km, 1\u00aa nella 30 km, 1\u00aa nell'inseguimento, 5\u00aa nella staffetta), e a sette dei Campionati mondiali, vincendo diciotto medaglie.\nIl 19 ottobre 2016 \u00e8 stata sospesa per due mesi in via cautelativa dall'agenzia antidoping della Norvegia poich\u00e9 risultata positiva a un anabolizzante, che tuttavia l'atleta avrebbe assunto involontariamente; in seguito \u00e8 stata squalificata per 13 mesi, con decorrenza dal 18 ottobre 2016, dal Comitato Olimpico Norvegese: la Johaug non ha cos\u00ec potuto prendere parte alla stagione 2016-2017. Il 22 agosto 2017 il Tribunale Arbitrale dello Sport ha poi accolto il ricorso della Federazione Internazionale Sci, che aveva ritenuto troppo blanda la squalifica comminata, e l'ha portata a diciotto mesi. L'estensione della squalifica ha impedito alla sciatrice di prendere parte ai XXIII Giochi olimpici invernali di .\nNell'agosto del 2019 ha partecipato ai 10000 metri piani dei campionati nazionali norvegesi di atletica leggera, vincendo la medaglia d'oro e ottenendo uno dei migliori tempi stagionali europei. Nella stagione 2019-2020 ha nuovamente vinto sia la Coppa del Mondo generale sia quella di distanza; in quella successiva ai Mondiali di Oberstdorf 2021 ha vinto la medaglia d'oro nell'inseguimento, nella 10 km, nella 30 km e nella staffetta.\nPalmar\u00e8s.\nSci di fondo.\nCoppa del Mondo.\nCoppa del Mondo - vittorie.\nLegenda:\nTC = tecnica classica\nTL = tecnica libera\nMS = partenza in linea\nPU = inseguimento\nHS = partenza a handicap\nCoppa del Mondo - competizioni intermedie.\nCoppa del Mondo - vittorie di tappa.\nLegenda:\nTC = tecnica classica\nTL = tecnica libera\nSP = sprint\nMS = partenza in linea\nPU = inseguimento\nHS = partenza a handicap"}
{"id": "1619668", "revid": "122241312", "url": "https://it.wikipedia.org/wiki?curid=1619668", "title": "Cattedrale di Cristo Re (Liverpool)", "text": "La cattedrale metropolitana di Cristo Re (in inglese: \"Metropolitan cathedral of Christ the King\") \u00e8 il principale luogo di culto cattolico della citt\u00e0 di Liverpool, cattedrale dell'omonima arcidiocesi metropolitana.\nPortata a termine nel 1984 su un terrapieno, domina il profilo della citt\u00e0. Edificio a pianta circolare con una parte centrale che si staglia verso il cielo proprio per simboleggiare la corona di spine di Ges\u00f9 al momento della passione.\n\u00c8 tra le chiese cattoliche pi\u00f9 grandi del Regno Unito, nata per radunare una delle comunit\u00e0 cattoliche pi\u00f9 grandi del paese. Ci\u00f2 \u00e8 dovuto alla massiccia presenza di irlandesi immigrati."}
{"id": "1619673", "revid": "2184720", "url": "https://it.wikipedia.org/wiki?curid=1619673", "title": "Feel Good Time", "text": "Feel Good Time \u00e8 una canzone cantata dai rispettivamente statunitense e britannico Pink e William Orbit. Fa parte della colonna sonora del film del 2003 \"\" ed in seguito \u00e8 stata inserita nell'edizione internazionale del terzo album della cantante \"Try This\". \"Feel Good Time\" un campionamento di \"Fresh-Garbage\" del gruppo Spirit. La canzone inizialmente era pensata, e anche registrata, da Beck."}
{"id": "1619676", "revid": "110157", "url": "https://it.wikipedia.org/wiki?curid=1619676", "title": "Zali Steggall", "text": "\u00c8 stata una delle prime atlete australiane a ottenere buoni risultati nello sci alpino e nel suo palmar\u00e8s figurano anche una vittoria in Coppa del Mondo e la medaglia di bronzo nello slalom speciale ai XVIII Giochi olimpici invernali di .\nBiografia.\n\u00c8 nipote del rugbista Jack, sorella del snowboarder Zeke ed \u00e8 stata moglie del canottiere David Cameron, tutti a loro volta atleti di alto livello.\nCarriera sciistica.\nStagioni 1992-1998.\nSpecialista delle prove tecniche, la Steggall debutt\u00f2 in campo internazionale in occasione dei XVI Giochi olimpici invernali di , dove si classific\u00f2 23\u00aa nello slalom gigante e non complet\u00f2 lo slalom speciale e la combinata. Nella stagione successiva prese parte ai Mondiali di Morioka 1993, sua prima presenza iridata, piazzandosi 31\u00aa nello slalom gigante e 32\u00aa nello slalom speciale; il 27 marzo dello stesso anno colse a \u00c5re il suo primo piazzamento di rilievo in Coppa del Mondo, chiudendo 20\u00aa in slalom gigante.\nAi XVII Giochi olimpici invernali di si classific\u00f2 24\u00aa nello slalom gigante, 22\u00aa nello slalom speciale e non port\u00f2 a termine la combinata, cos\u00ec come gli slalom speciali iridati dei successivi Mondiali di Sierra Nevada 1996 e Sestriere 1997. Il 23 novembre 1997 colse la sua unica vittoria in Coppa del Mondo, nonch\u00e9 primo podio, nello slalom speciale disputato a Park City e nella stessa stagione vinse la medaglia di bronzo nello slalom speciale ai XVIII Giochi olimpici invernali di . \nStagioni 1999-2002.\nNella stagione 1998-1999, dopo aver conquistato il suo secondo e ultimo podio in Coppa del Mondo (2\u00aa in slalom speciale a Mammoth Mountain il 3 dicembre), raggiunse l'apice della carriera conquistando la medaglia d'oro nello slalom speciale ai Mondiali di Vail/Beaver Creek.\nAl congedo iridato, Sankt Anton am Arlberg 2001, la Steggall si classific\u00f2 25\u00aa nello slalom gigante e non concluse lo slalom speciale; la sua ultima gara in Coppa del Mondo fu lo slalom speciale di \u00c5re del 3 febbraio 2002, dove fu 18\u00aa, e la sua ultima gara in carriera fu lo slalom speciale dei XIX Giochi olimpici invernali di , che non port\u00f2 a termine.\nCarriera politica.\nDopo il ritiro complet\u00f2 gli studi in legge presso la Griffith University di Brisbane e lavor\u00f2 come avvocato; candidatasi come indipendente alle elezioni parlamentari in Australia del 2019 nella divisione di Warringah, ha sconfitto l'ex primo ministro liberale Tony Abbott, riuscendo eletta alla Camera dei rappresentanti.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nCoppa Europa.\nCoppa Europa - vittorie.\nLegenda:\nSL = slalom speciale\nAustralia New Zealand Cup.\nAustralia New Zealand Cup - vittorie.\nLegenda:\nGS = slalom gigante\nSL = slalom speciale"}
{"id": "1619678", "revid": "174925", "url": "https://it.wikipedia.org/wiki?curid=1619678", "title": "Sa\u1e43ny\u0101sa", "text": "Il sa\u1e43ny\u0101sa (devan\u0101gar\u012b: \u0938\u0902\u0928\u094d\u092f\u093e\u0938; anche \"sanny\u0101sa\") \u00e8 l'ultimo dei quattro \"ashrama\" dell'induismo.\nNella tradizione induista, \u00e8 il culmine e lo stadio finale della vita, in cui occorre rinunciare ai beni materiali e dedicarsi interamente al proprio cammino spirituale:\n\u00abDopo aver trascorso il terzo quarto della propria vita nella selva, durante il quarto egli abbandoner\u00e0 gli attaccamenti e diverr\u00e0 un asceta errante\u00bb. \nQuindi come \"asceta errante\" (\"yati\") privo di qualsiasi possesso, di casa o di focolare, vivr\u00e0 solo di elemosine. \nL'ultimo rito che compir\u00e0 prima di divenire uno \"yati\" sar\u00e0 il \"sacrificio di Praj\u0101pati\" donando ogni sua propriet\u00e0 ai poveri e ai brahmani, quindi interiorizzando quel fuoco sacrificale che lo aveva accompagnato nei riti religiosi per tutta la vita. Concentrato solo sul \"mok\u1e63a\", con barba e capelli rasati, le unghie tagliate, con solo una ciotola, un bastone e un vaso per l'acqua e senza mai nuocere ad alcun essere vivente, \u00abEgli non aspirer\u00e0 alla morte n\u00e9 aspirer\u00e0 alla vita. Semplicemente attender\u00e0 il proprio tempo, come un servitore attende la ricompensa\u00bb. \nStefano Piano evidenzia tuttavia che se il \"sa\u1e43ny\u0101sa\" era originariamente lo stadio finale della vita, a partire da \u015aa\u1e45kara (VII-VIII secolo) si avvi\u00f2 il costume da parte di alcuni devoti hind\u016b di abbracciare quest'ultimo stato subito dopo il \"brahm\u0101carya\"."}
{"id": "1619679", "revid": "486946", "url": "https://it.wikipedia.org/wiki?curid=1619679", "title": "Supercoppa albanese di calcio", "text": ""}
{"id": "1619694", "revid": "290948", "url": "https://it.wikipedia.org/wiki?curid=1619694", "title": "Blu pavone", "text": ""}
{"id": "1619696", "revid": "827882", "url": "https://it.wikipedia.org/wiki?curid=1619696", "title": "Kenk\u014d zenrakei suieibu umish\u014d", "text": " \u00e8 un manga creato da Mitsuru Hattori e pubblicato in Giappone dalla K\u014ddansha su \"Weekly Sh\u014dnen Magazine\" a partire dal 2005. L'ultimo \"tank\u014dbon\" \u00e8 stato il nono, pubblicato nel 2008.\nDal 4 luglio 2007 al 26 settembre 2007 la serie \u00e8 stata adattata in un anime di 13 episodi, prodotto dallo studio Artland.\nTrama.\nLa serie si svolge in una scuola superiore, la Umish\u014d (abbreviazione di ), nell'isola di Itoguchi a Umineko, nella prefettura di Kanagawa. Tutto inizia con l'arrivo di una nuova studentessa da Okinawa, Amuro Ninagawa, che successivamente si unisce anche al club di nuoto, dove incontra il manager, Kaname Okiura. Il ragazzo ha per\u00f2 l'impressione di averla gi\u00e0 incontrata precedentemente.\nL'isola nella quale si svolge la storia \u00e8 presa dall'isola reale di Enoshima a Fujisawa.\nAnime.\nLa serie \u00e8 stata adattata in un anime a partire dal 4 luglio 2007, e trasmesso in Giappone sulla Chiba TV, la Tokyo MX, e molte altre stazioni. Prodotto dalla Artland, \u00e8 stato diretto da K\u014dichir\u014d S\u014dtome e scritto da Mamiko Ikeda."}
{"id": "1619699", "revid": "81103", "url": "https://it.wikipedia.org/wiki?curid=1619699", "title": "Tessitura (geologia)", "text": ""}
{"id": "1619700", "revid": "201347", "url": "https://it.wikipedia.org/wiki?curid=1619700", "title": "Kenk\u014d Zenrakei Suieibu Umish\u014d", "text": ""}
{"id": "1619701", "revid": "125471805", "url": "https://it.wikipedia.org/wiki?curid=1619701", "title": "Franco Di Santo", "text": "Carriera.\nClub.\nCresciuto calcisticamente in Cile nell'Audax Italiano, dove si mette in evidenza segnando sia in campionato, sia in Copa Libertadores che in Copa Sudamericana. Il 25 gennaio 2008 viene prelevato dal Chelsea per 7 milioni di dollari circa. Durante i primi mesi di permanenza a Londra viene aggregato alla squadra riserve con cui realizza 7 gol in 8 partite.\nNella stagione 2008-2009 diviene a tutti gli effetti un componente della prima squadra del Chelsea, nonostante il tecnico Felipe Scolari avesse dichiarato, durante la preparazione estiva, di ritenerlo ancora acerbo per farne parte.\nIl 3 agosto 2009 passa al Blackburn in prestito semestrale con la possibilit\u00e0 a gennaio di estendere il prestito fino a fine campionato.\nIl 2 settembre 2010 viene ceduto a parametro zero al Wigan firmando un contratto triennale. Il 30 giugno 2013 rimane svincolato, dopo che il Wigan decide di non rinnovare il suo contratto.\nIl 14 agosto 2013 firma un accordo di tre anni con i tedeschi del .\nIl 25 luglio 2015 l'attaccante argentino rescinde il suo contratto con il club bianco-verde e firma un quadriennale con lo . L'8 agosto seguente, all'esordio con la nuova maglia, segna il suo primo gol con il club di Gelsenkirchen, nella vittoria per 5-0 contro il Duisburg in DFB Pokal. Nella seconda porzione della stagione 2015-2016, il giocatore comincia ad essere relegato ai margini del team, e tra infortuni e mancate convocazioni arriva a perdere l'istinto del gol.\nTorna al gol il 24 ottobre 2017, nella partita di coppa di Germania contro il Wehen.\nNazionale.\nEsordisce in Nazionale maggiore il 14 novembre del 2012 nell'amichevole tra Arabia Saudita e Argentina terminata 0 a 0, subentrando al 46'.\n\u00c8 stato inserito nella lista dei pre-convocati dell'Argentina per i Mondiali 2014 in Brasile senza per\u00f2 rientrare nella lista definitiva dei convocati.\nStatistiche.\nPresenze e reti nei club.\n\"Statistiche aggiornate al 7 marzo 2019.\""}
{"id": "1619704", "revid": "88740", "url": "https://it.wikipedia.org/wiki?curid=1619704", "title": "Il giorno in pi\u00f9 (romanzo)", "text": "Il giorno in pi\u00f9 \u00e8 il quarto libro di Fabio Volo e quello di pi\u00f9 successo da lui finora scritto, con circa un milione di copie vendute. Il romanzo \u00e8 stato pubblicato in gran parte del mondo e tradotto in varie lingue, tra cui spagnolo, tedesco, russo, francese, turco e inglese. Dal libro \u00e8 stato inoltre tratto, nel 2011, un film, che vede nelle vesti sia di sceneggiatore che di attore Fabio Volo.\nLa storia narrata si svolge quasi interamente a New York, citt\u00e0 che viene descritta minuziosamente anche attraverso la continua citazione di ristoranti e bar dove i protagonisti vivono la loro storia d'amore. Il libro tratta infatti di una storia d'amore raccontata e descritta con lo stile tipico di Fabio Volo: ricco di dialoghi, il libro alterna parti ritmate a lunghe descrizioni di come i personaggi vedono la vita.\nLa trama, seppur piuttosto lineare, \u00e8 resa vivace dall'intervallarsi di racconti aneddotici e di battute, tipiche dello humor di Fabio Volo.\nTrama.\nSi racconta la storia di Giacomo, uomo sulla trentina che trascorre una vita normale, per certi versi sin troppo. Vive e lavora in Italia, la sua esistenza \u00e8 scandita dalla routine di tutti i giorni. L'unico motivo di trepidazione per Giacomo \u00e8 la visione quotidiana di una donna sul tram che lo porta al lavoro. I due non si parlano mai, ma allo stesso tempo sono complici. Si scambiano sguardi furtivi e sorrisi appena accennati. Dopo molti giorni scanditi da questi momenti di reciproca silenziosa attenzione, Michela, questo il nome della donna misteriosa, si presenta a Giacomo, scambia con lui due chiacchiere e gli comunica che ha deciso di trasferirsi a New York per lavoro. Per Giacomo \u00e8 un duro colpo, visto che si trova privato di quell'unico piccolo piacere di ogni giorno. Dopo un periodo di dubbi, il protagonista riesce a risalire all'indirizzo dell'ufficio di Michela e decide di partire per New York. L\u00ec incontra la donna ed inizia un'appassionante storia d'amore, fatta di intensi momenti e profonda attrazione. Il giorno prima del previsto ritorno a casa di Giacomo, lo raggiunge la notizia del cattivo stato di salute della nonna, molto importante per lui sin dall'infanzia. Decide quindi di anticipare la partenza; arrivato a casa, Giacomo, notevolmente cresciuto dal punto di vista emotivo e sentimentale, si riappacifica con la madre, con la quale aveva un rapporto difficile, dovuto anche all'abbandono da parte del padre nei suoi primi anni di vita. La vita torna quella di un tempo, quotidiana routine e noia. Giacomo prova a superare il ricordo di Michela, cercando di confidarsi con l'amica Silvia, ma non ci riesce. Proprio la decisione di Silvia di separarsi dal marito, spinge Giacomo a prendere decisioni. Si reca nuovamente a New York da Michela per godere di quel \"giorno in pi\u00f9\" (ed ecco il titolo del libro) perso nella precedente visita a causa della malattia della nonna. L\u00ec i due, per testare la forza della loro storia d'amore, si danno appuntamento da l\u00ec a tre mesi a Parigi."}
{"id": "1619707", "revid": "1543377", "url": "https://it.wikipedia.org/wiki?curid=1619707", "title": "Federazione calcistica dell'India", "text": "La Federazione calcistica dell'India (in inglese All India Football Federation, acronimo AIFF) \u00e8 l'organo ufficiale di regolamentazione e di governo dell'attivit\u00e0 calcistica in India. Gestisce la squadra nazionale e organizza la I-League, massima competizione indiana per club. Organizza anche altri tornei nazionali. Non va confusa con la \"Indian Football Association\" (IFA), che, a dispetto del nome, gestisce l'attivit\u00e0 calcistica soltanto nello Stato del Bengala Occidentale.\nLa AIFF fu fondata nel 1937 e divenne affiliata della FIFA nel 1948, un anno dopo l'indipendenza della nazione.\nL'India \u00e8 stata uno dei membri fondatori della Asian Football Confederation, creata nel 1954.\nStoria.\nPrima della AIFF.\nPrima della fondazione della AIFF, in India mancava un'organizzazione calcistica che gestisse il calcio a livello nazionale. Erano presenti solo poche associazioni a carattere regionale. La \"Indian Football Association\" (IFA), fondata nel 1893, sebbene amministrasse soltanto il calcio del Bengala Occidentale, era \"de facto\" il principale organo di governo del calcio nel Paese. Ci\u00f2 fu dovuto all'organizzazione metodica e agli sforzi per promuovere il gioco. All'epoca, il comitato esecutivo era composto, quasi totalmente, da inglesi e la IFA era affiliata alla FA (federazione inglese). Questa importante affiliazione fu un altro dei principali motivi che resero la IFA predominante rispetto altre organizzazioni territoriali. L'associazione organizzava le trasferte all'estero delle squadre indiane. Allo stesso modo, le squadre straniere che avevano intenzione di disputare partite in India si rivolgevano alla IFA.\nFondazione della \"All India Football Federation\".\nNel 1935, l'IFA aveva convocato una conferenza con i rappresentanti delle altre associazioni calcistiche regionali esistenti per discutere sulla creazione di una federazione nazionale. All'incontro erano presenti, oltre a quelli della IFA (Bengala Occidentale), i rappresentanti di Assam, Bihar, Delhi, Mysore, delle Province Unite (le attuali Uttar Pradesh e Uttarakhand) e della Bombay Presidency. Nella conferenza emersero dei contrasti tra i partecipanti. I delegati dell'IFA lasciarono anticipatamente l'incontro in segno di protesta. Gli altri delegati, invece, costituirono un nuovo organismo e lo chiamarono \"All India Football Association\". Ma il mancato appoggio dell'IFA e dell\"'Army Sports Control Board\" lasciarono in una situazione di stallo la nuova organizzazione. Successivamente, IFA e Army Sports Control Board concordarono sulla necessit\u00e0 di un incontro coi membri della nuova AIFA per sbloccare la situazione creatasi. Venne convocata una conferenza a Delhi, il 27 marzo 1937. Venne deciso di sciogliere la \"All India Football Association\" (AIFA) e fu fondata la All India Football Federation (AIFF). A ciascun'associazione affiliata venne assegnato un rappresentante nella nuova federazione, eccezion fatta per la IFA e l'Army Sports Control Board che ottennero due rappresentanti ciascuna.\nIl 23 giugno 1937, presso il quartier generale dell'esercito, a Shimla, si tenne la cerimonia inaugurale. La federazione fu presentata come unione delle associazioni calcistiche di sei regioni, nelle quali lo sport era diventato molto popolare. Tra queste associazioni vi era anche la \"North West India Football Association\".\nCompetizioni organizzate.\nLe principali competizioni organizzate dalla AIFF sono:"}
{"id": "1619710", "revid": "1442080", "url": "https://it.wikipedia.org/wiki?curid=1619710", "title": "Ferdinando d'Aviz (1433-1470)", "text": "Origine familiare.\nEra il figlio quintogenito (al momento della nascita era il secondo maschio vivente) del re del Portogallo e dell'Algarve Edoardo d'Aviz e di Eleonora di Trast\u00e1mara.\nBiografia.\nAlla morte di suo padre, Edoardo, nel 1438, il fratello, Alfonso V, sal\u00ec sul trono del Portogallo, sotto la reggenza, prima della madre Eleonora, e poi dello zio, Pietro, duca di Coimbra, mentre Ferdinando divenne l'erede al trono, titolo che mantenne sino al 1451, anno in cui nacque il principe Giovanni, che mor\u00ec giovane.\nIl 16 marzo del 1452, ad Alc\u00e1\u00e7ovas, nelle vicinanze di Viana do Alentejo, spos\u00f2 Beatrice d'Aviz (1430-1506), figlia di don Giovanni del Portogallo (figlio del re del Portogallo, Giovanni I del Portogallo e di sua moglie, Filippa di Lancaster), e di Isabella di Braganza, nipote di Giovanni del Portogallo, figlia del suo fratellastro, il futuro duca di Braganza, Alfonso, e di Beatriz Pereira de Alvim, l'unica figlia di Nuno \u00c1lvares Pereira, conestabile del regno e conte di Arraiolos, Barcelos e Our\u00e9m, e di sua moglie Leonor de Alvim.\nSempre, nel 1452, suo fratello, Alfonso V, a Ceuta, gli assegn\u00f2 il ducato di Beja e Salvaterra e lo nomin\u00f2 signore degli arcipelaghi di Madeira e di Capo Verde.&lt;br&gt;Il 18 febbraio del 1457, il fratello Alfonso V, gli conferm\u00f2 sia i ducati che le signorie.\nNel 1460, alla morte dello zio Enrico il Navigatore, Ferdinando eredit\u00f2 il titolo e le rendite del ducato di Viseu e delle Signorie di Covilh\u00e3 e Moura.&lt;br&gt;Il re, suo fratello Alfonso V, lo conferm\u00f2 in tutti i diritti dello zio, anche nella successione di Gran Maestro dell'Ordine del Cristo.\nNel 1466, alla morte del cugino, Pietro di Aviz, il fratello, Alfonso V lo nomin\u00f2 connestabile del Portogallo.\nAlla sua morte, nel 1470, gli successe il figlio Giovanni di Viseu e poi nel 1472, alla morte di Giovanni gli successe l'altro figlio Diego I di Viseu (1452-1484).\nDiscendenza.\nFerdinando e Beatrice ebbero dieci figli di cui cinque arrivarono all'et\u00e0 adulta:"}
{"id": "1619713", "revid": "104185", "url": "https://it.wikipedia.org/wiki?curid=1619713", "title": "All India Football Federation", "text": ""}
{"id": "1619720", "revid": "289247", "url": "https://it.wikipedia.org/wiki?curid=1619720", "title": "Linea ferroviaria Milano-Venezia", "text": ""}
{"id": "1619721", "revid": "104185", "url": "https://it.wikipedia.org/wiki?curid=1619721", "title": "Federazione calcistica indiana", "text": ""}
{"id": "1619722", "revid": "83531", "url": "https://it.wikipedia.org/wiki?curid=1619722", "title": "Trobar clus", "text": "Il trobar clus ( , \"cantare, comporre in modo difficile, chiuso\") \u00e8 una delle forme che assunse la poesia nella letteratura della lingua d'oc, sviluppata dai trovatori del XII secolo.\nConsiste in una poesia aspra, dura, oscura, che predilige l'allegoria, contrapposta al \"trobar ric\" e al \"trobar leu\" (cantare in maniera lieve), caratterizzato da uno stile soave, limpido e chiaro, i cui eredi italiani furono gli stilnovisti, in opposizione alla scuola guittoniana che prediligeva il \"trobar clus\".\nUno dei principali rappresentanti del primo movimento \"trobar clus\" fu il trovatore guascone Marcabru (1110 ca.-1150 ca.). Un altro grande esponente di questo tipo di componimento fu il provenzale Arnaut Daniel (1150 ca. - 1210 ca.), che ispirer\u00e0, attraverso lo stile rigido e schematico, Dante Alighieri e Francesco Petrarca. Il \"trobar clus\" scomparve poi nel '200 a causa della sua inaccessibilit\u00e0. Tra gli imitatori di Marcabru ci furono Alegret e Marcoat, i quali dichiaravano di scrivere \"vers contradizentz\" (versi contraddittori), indicativi dell'incomprensibilit\u00e0 del \"trobar clus\". Sotto riportiamo un esempio dello stile del \"sirventes\" di Marcoat, \"Mentre m'obri eis huisel\", dove il poeta stesso rimarca le sue \"moz clus\" (parole chiuse):\nNel tardo secolo XII professionisti del \"trobar clus\" erano Peire d'Alvernhe, un imitatore di Marcabru, mentre Raimbaut d'Aurenga del \"trobar ric\" fu influenzato da Marcoat. La sola trobairitz (trovatore donna) ad usare il \"trobar clus\" con maestria fu Lombarda intorno al 1216."}
{"id": "1619727", "revid": "27723", "url": "https://it.wikipedia.org/wiki?curid=1619727", "title": "Treviglio Ovest", "text": ""}
{"id": "1619728", "revid": "1243", "url": "https://it.wikipedia.org/wiki?curid=1619728", "title": "Treviglio Centrale", "text": ""}
{"id": "1619729", "revid": "78273", "url": "https://it.wikipedia.org/wiki?curid=1619729", "title": "Dizangwang", "text": ""}
{"id": "1619730", "revid": "27723", "url": "https://it.wikipedia.org/wiki?curid=1619730", "title": "Linea ferroviaria Milano-Novara", "text": ""}
{"id": "1619731", "revid": "103493609", "url": "https://it.wikipedia.org/wiki?curid=1619731", "title": "Lavanda (colore)", "text": "Lavanda \u00e8 il colore mostrato a destra.\nSi tratta del colore del fiore della lavandula, bench\u00e9 nel fiore si trovino differenti sfumature del colore, che vanno dal molto chiaro al profondamente scuro.\nLavanda rosata \u00e8 il colore mostrato a destra.\nLavanda foschia \u00e8 il colore mostrato a destra.\nLavanda blu \u00e8 il colore mostrato a destra.\nLavanda grigio \u00e8 il colore mostrato a destra.\nLavanda rosa \u00e8 il colore mostrato a destra.\nLavanda rosa vivo \u00e8 il colore mostrato a destra.\nLavanda magenta \u00e8 il colore mostrato a destra.\nLavanda indaco \u00e8 il colore mostrato a destra.\nLavanda porpora \u00e8 il colore mostrato a destra.\nLavanda scuro \u00e8 il colore mostrato a destra."}
{"id": "1619733", "revid": "27723", "url": "https://it.wikipedia.org/wiki?curid=1619733", "title": "Linea ferroviaria Torino-Milano", "text": ""}
{"id": "1619735", "revid": "365417", "url": "https://it.wikipedia.org/wiki?curid=1619735", "title": "Musei di Villa Torlonia", "text": "I Musei di Villa Torlonia fanno parte del Sistema dei Musei in Comune di Roma.\nCasino Nobile.\nIl Casino Nobile deve il suo aspetto all'intervento, intorno al 1802, di Giuseppe Valadier, seguito, tra il 1835-40, da quello di Giovan Battista Caretti che aggiunse il maestoso pronao della facciata.\nMolti pittori lavorarono alla sua decorazione, quali Podesti e Coghetti, oltre a scultori e stuccatori della scuola di Thorvaldsen e Canova.\nQuando, dal 1925 al 1943, la Villa fu data in affitto a Benito Mussolini, che l'adib\u00ec a sua residenza privata, nel piano interrato furono costruiti un rifugio antigas ed un bunker antiaereo, visitabili su prenotazione.\nL'edificio restaurato ospita nei due piani di rappresentanza il Museo della Villa, con sculture e arredi d'epoca. Al secondo piano \u00e8 situato il Museo della Scuola Romana, con dipinti, sculture e disegni degli artisti di quella corrente, considerata tra le pi\u00f9 interessanti e vitali della ricerca figurativa nel periodo tra la prima e la seconda guerra mondiale, corrente nota anche con il nome di Scuola di via Cavour.\nCasino dei Principi.\nL'attiguo Casino dei Principi, dove \u00e8 consultabile l'Archivio della Scuola Romana, ricchissimo di documenti, ospita periodicamente mostre temporanee.\nCasina delle civette.\nLa Casina delle civette spicca per la sua originalit\u00e0. Ideata nel 1839 dall'architetto Giuseppe Jappelli come \"Capanna svizzera\", fu trasformata agli inizi del Novecento in eclettico villino, residenza del principe Torlonia. Il suo nome \u00e8 legato al ricorrere di elementi decorativi ispirati al tema della civetta. Le numerose vetrate policrome presenti sono state realizzate in gran parte da Cesare Picchiarini tra il 1910 e il 1925, su disegni di Duilio Cambellotti, Umberto Bottazzi, Vittorio Grassi e Paolo Paschetto.\nDall'apertura al pubblico, nel 1997, come spazio museale, la collezione originaria della Casina \u00e8 stata arricchita con vetrate degli stessi autori e con disegni, bozzetti e cartoni preparatori.\nSerra Moresca.\nL'edificio, realizzato da Giuseppe Jappelli a partire dal 1839 in stile eclettico e forme arabeggianti, \u00e8 stato restaurato a partire dal 2013 ed tornato \u00e8 visitabile a partire dal dicembre 2021."}
{"id": "1619738", "revid": "115473814", "url": "https://it.wikipedia.org/wiki?curid=1619738", "title": "Enrica Merlo", "text": "Carriera.\nLa carriera di Enrica Merlo inizia nel 2004 quando, a stagione in corso, viene ingaggiata dal Volley Club Padova, in Serie A2: con la squadra veneta resta anche nella stagione successiva, dopo la promozione, esordendo in Serie A1; nell'annata 2006-07 torna in serie cadetta vestendo la maglia della Pallavolo Reggio Emilia.\nNella stagione 2007-08 viene ingaggiata dal Volley Bergamo, in Serie A1: con il club orobico inizia un sodalizio che durer\u00e0 per otto stagioni, vincendo uno scudetto, una Coppa Italia, due Supercoppe italiane e due Champions League; nel 2008 inoltre ottiene anche le prime convocazioni in nazionale: nel 2009 vince la medaglia d'oro sia all'Universiade che al campionato europeo, mentre nel 2010 conquista la medaglia di bronzo al World Grand Prix.\nNella stagione 2015-16 si accasa alla Pallavolo Scandicci, sempre nella massima serie del campionato italiano."}
{"id": "1619739", "revid": "466539", "url": "https://it.wikipedia.org/wiki?curid=1619739", "title": "Francis Chichester", "text": "Ha meritato il titolo di baronetto navigando intorno al mondo a 65 anni in solitaria per la prima volta nella storia, battendo inoltre anche il record di velocit\u00e0 e fissandolo a 9 mesi e un giorno.\nBiografia.\nNato nel Devon, figlio di un pastore anglicano, Francis vive una giovinezza triste e misera. All'et\u00e0 di 6 anni viene spedito in collegio, dal quale non esce fino ad arrivare all'Universit\u00e0, il Marlborough College, che frequenta durante la Prima guerra mondiale. A 18 anni emigra in Nuova Zelanda, dove ottiene il brevetto di pilota e intanto, nello spazio di 10 anni, crea una prospera azienda nel settore minerario, del legno e delle costruzioni.\nA causa delle enormi perdite subite dopo la Grande depressione, \u00e8 costretto a ritornare in Inghilterra nel 1929. Oltre a visitare la famiglia, deve ritirare un aereo de Havilland DH.60 Moth, con cui prevede di volare indietro fino alla Nuova Zelanda, battendo il record di trasvolata in solitaria dall'Inghilterra all'Australia, che appartiene a Bert Hinkler. Il record gli sfugge a causa di problemi meccanici, ma compie l'impresa in 41 giorni. Dal momento che l'aereo non ha autonomia sufficiente ad attraversare il Mar di Tasman, decide di montare dei serbatoi supplementari riuscendo cos\u00ec a completare la prima trasvolata dello stesso mare e ad essere il primo pilota ad atterrare sulle isole di Lord Howe e Norfolk. Qui l'aereo subisce dei danni e deve ripararlo con le sue mani e l'aiuto dei pochi isolani.\nDurante la trasvolata applica innovativamente metodi marinari alla navigazione aerea, ad esempio seguendo la rotta magnetica senza correzioni poi, raggiunta la distanza stimata, vira controvento per trovare il punto d'arrivo. In questo modo riesce a trovare anche piccole isole nel grande Oceano Pacifico. Per il viaggio dall'Inghilterra alla Nuova Zelanda, riceve il primo Trofeo in memoria di Amy Johnson. A questo punto Chichester decide di circumnavigare il mondo in solitaria. Prende a prestito un paio di galleggianti dalle Forze Aeree neozelandesi e arriva in Giappone senza incidenti. Poi per\u00f2, partendo dal porto di Katsuura Wakayama, non riesce a evitare dei cavi, precipita e si ferisce seriamente.\nDurante la Seconda guerra mondiale serve le forze armate di Sua Maest\u00e0 come esperto di navigazione. Scrive un manuale di navigazione aerea che aiuta i piloti d'aerei monoposto a trovare la rotta sopra l'Europa e poi la via di casa, basata su delle tabelle, ancora in uso oggigiorno, che si possono usare facilmente tenendole sulle ginocchia. Alla fine della guerra decide di restare in Gran Bretagna e acquista dalla Royal Air Force 15.000 mappe che avanzavano allo Stato Maggiore Aereo. Prima le usa per delle strane opere d'arte e puzzle, poi invece ne crea una redditizia ditta per la produzione di mappe e strumenti di geodesia.\nNel 1958 a Chichester viene diagnosticato un carcinoma polmonare. Sheila, la sua futura moglie, lo mette a dieta vegetariana e in certi sensi macrobiotica, e il cancro recede. Il dott. David Lewis sostiene che si trattava di una diagnosi errata e descrive la sua malattia come ascesso polmonare. Nel frattempo gli interessi di Chichester si trasferiscono al mare. Organizza la prima regata transatlantica in solitario nel 1960, e la vince a bordo del Gipsy Moth III. Alla seconda edizione del 1964 arriva secondo. Come i suoi aerei, anche tutte le sue barche si chiameranno \"Gipsy Moth\", che letteralmente significa \u2018falena zingara\u2019.\nMa la vera avventura di Chichester arriva grazie al Gipsy Moth IV, una barca che \u00e8 entrata nella storia. Parte il 27 agosto 1966 da Plymouth e vi ritorna dopo 226 giorni, il 28 maggio 1967, dopo aver compiuto il giro del mondo fermandosi unicamente a Sydney, in Australia, primo uomo ad aver circumnavigato il globo doppiando tutti i grandi capi: Capo Horn, Capo di Buona Speranza e Capo Leeuwin. Lo stesso aveva fatto Joshua Slocum a cavallo del secolo, a onor del vero, pur senza doppiare Capo Horn e passando a nord dell'Australia, impiegando oltre 3 anni.\nL'impresa gli merita il titolo di \u2018Sir\u2019 e torna a dare alla marineria da diporto inglese un lustro che stava perdendo a favore dei francesi. Per la cerimonia la Regina Elisabetta II usa la spada usata dalla sua illustre omonima diversi secoli prima per nominare cavaliere un altro Francis, il famoso Drake, primo inglese a circumnavigare il globo. Nel 1967 Chichester \u00e8 celebrato anche con un francobollo da uno scellino, che lo ritrae a bordo della Gipsy Moth IV, raro onore tra i vivi e non di sangue reale.\nNel 1970 Chichester tenta di navigare 4000 miglia in 20 giorni, ma fallisce l'obiettivo di un giorno. In ogni caso riesce a percorrere 1000 miglia in 5 giorni, nel Mar dei Caraibi, dimostrando cos\u00ec che \u00e8 possibile navigare oltre la soglia delle 200 miglia al giorno, ancor oggi un traguardo di tutto rispetto per le barche da crociera. Solo dopo molti anni di distanza dalla diagnosi muore di tumore polmonare a Plymouth, il 26 agosto 1972. \nVale la pena ricordare le sue abitudini molto marinaresche e almeno una sua frase, pronunciata mentre carica casse di gin a bordo:\nIl destino di Gypsy Moth IV.\nAlla morte di Chichester il Gypsy Moth IV viene donato alla citt\u00e0 di Londra, che inizialmente sistema l'imbarcazione a Greenwich, sul lungofiume presso il Cutty Sark, senza tuttavia preoccuparsi di prepararla o togliervi i molti effetti personali che il navigatore vi aveva lasciato. Chi ha avuto l'opportunit\u00e0 di visitarla, ha potuto vedere le sue cerate, i libri, molti effetti personali e anche alcune bottiglie di champagne, ma ha dovuto constatare lo stato di degrado e di abbandono dell'imbarcazione. Tale sentimento viene condiviso da molti appassionati e finalmente la barca viene restaurata a fondo e parte nel 2005 per un giro del Mondo organizzato per scopi benefici e formativi.\nLa barca finisce sul corallo di un atollo del Pacifico, ma la carena di acciaio () resiste; la barca viene nuovamente restaurata e completa la sua circumnavigazione. Gypsy Moth IV torna a Plymouth e approda, accompagnata da una immensa scia di barche al seguito, al West Hoe Pier il 28 maggio del 2007, esattamente 40 anni dopo la sua prima circumnavigazione."}
{"id": "1619740", "revid": "289247", "url": "https://it.wikipedia.org/wiki?curid=1619740", "title": "Linea ferroviaria Milano-Verona-Venezia", "text": ""}
{"id": "1619741", "revid": "123776592", "url": "https://it.wikipedia.org/wiki?curid=1619741", "title": "Impero coloniale olandese", "text": "Per Impero coloniale olandese s'intende il grande impero coloniale ottenuto tra il XVII e il XX secolo dalla Repubblica delle Sette Province Unite prima e dai Paesi Bassi poi. L'impero comprendeva colonie in Asia, Africa e America.\nViene convenzionalmente fatto finire nel 1975, anno in cui divenne indipendente il Suriname, anche se del Regno dei Paesi Bassi fanno ancora parte sei isole nel Mar dei Caraibi: Aruba, Bonaire, Cura\u00e7ao, Saba, Sint Eustatius e la parte meridionale di Sint Maarten.\nStoria.\nLa colonizzazione del Nord America.\nFin dal 1602 il governo delle Sette Province Unite si pose come obiettivo la fondazione di una colonia che portasse il nome di Nuovi Paesi Bassi. Il progetto ebbe ufficialmente inizio nel 1609, quando il governo neerlandese commission\u00f2 al marinaio inglese Henry Hudson di condurre esplorazioni nelle \"Indie Occidentali\".\nL'esploratore britannico perlustr\u00f2 e design\u00f2 come luogo dell'edificazione della colonia una baia situata in mezzo al Canada francese e alla Virginia britannica. Al suo ritorno l'entusiasta governo ordin\u00f2 all'ammiraglio olandese Andrei Block di partire per porre le basi di un primo possedimento olandese nel Nord America.\nBlock attracc\u00f2 sul finire del 1614 sulla da lui battezzata \"Block Island\", dopodich\u00e9 approd\u00f2 definitivamente nell'entroterra, dove nel 1615 fu eretto il Forte Nassau che diede vita ai sospirati Nuovi Paesi Bassi. Dieci anni pi\u00f9 tardi, nel 1626, dopo la nascita di numerosi forti, venne fondata la prima citt\u00e0 col nome di Nuova Amsterdam, l'attuale New York, che ancora oggi conserva nella bandiera cittadina i colori delle Province Unite. La neo-colonia fu teatro del casus belli che port\u00f2 allo scoppio della Seconda guerra anglo-olandese, poich\u00e9 nel 1664 fu invasa dagli inglesi. La guerra si concluse l'anno seguente con la vittoria degli olandesi che, dati gli alti costi economici ed umani che dovettero sostenere, non reclamarono il territorio per paura di un nuovo confronto diretto con l'esercito britannico.\nLe Antille olandesi.\nGrazie al \"Groot Desseyn\", le Sette Province Unite riuscirono ad annettersi le Antille olandesi. Seppur di modeste dimensioni, le isole caraibiche si rivelarono un'ottima fonte di ricchezza. Ad Aruba ebbe luogo una corsa all'oro nel 1800; nel XX secolo vi vennero costruite molte raffinerie di petrolio e si ebbe un boom del turismo. A Cura\u00e7ao si form\u00f2 il pi\u00f9 grande mercato di schiavi di tutti i Caraibi, che dovette chiudere i battenti nel 1863 a causa del divieto della compravendita di schiavi in Olanda. Fin da subito svilupp\u00f2 quindi il turismo, che divenne la primaria fonte economica dell'isola. Nelle altre isole erano presenti piccole-medie piantagioni di caff\u00e8, mais e zucchero. Le Antille olandesi continuarono a esistere fino al 2010, quando si sciolsero e alcune isole divennero nazioni costitutive del Regno dei Paesi Bassi, mentre altre rimasero dipendenti dalla madrepatria.\nColonizzazione dell'Africa occidentale.\nTutti i possedimenti africani, eccetto il Sudafrica, vennero catturati ai portoghesi mediante il \"Groot Desseyn\", piano espansionistico anti-portoghese.\nIl periodo brasiliano.\nLanciato dall'ultimo successo ottenuto in Africa con il \"Groot Desseyn\", il governo neerlandese part\u00ec decisamente verso nuove frontiere. Nel 1630 l'esercito olandese conquist\u00f2 l'importante citt\u00e0 di Recife e fond\u00f2 la colonia della Nuova Olanda, conosciuta anche come Brasile olandese, che nei suoi primi anni ampli\u00f2 parecchio i suoi confini fino ad occupare quasi la met\u00e0 delle zone costiere brasiliane.\nOvviamente tutto ci\u00f2 non aggradava al Portogallo; fu cos\u00ec che sul finire degli anni quaranta iniziarono le ostilit\u00e0 tra le due nazioni. Si apr\u00ec dunque un lungo periodo di lotte che videro primeggiare la flotta portoghese. Le ostilit\u00e0 cessarono definitivamente le nel 1660 con la perdita di tutti i possedimenti brasiliani delle Province Unite.\nLa Colonia del Capo.\nNel 1652 il marinaio Jan van Riebeeck approd\u00f2 nel territorio del Capo di Buona Speranza, fondando la Colonia del Capo. Grazie alla brillante gestione della colonia da parte della Compagnia delle Indie Orientali olandesi e al notevole afflusso di coloni europei, la colonia pot\u00e9 godere di una lunga esistenza che ne comport\u00f2 l'espansione fino a quasi tutto l'odierno Sudafrica.\nDurante il periodo Napoleonico fu occupata dagli inglesi per timore di un'eventuale invasione francese. All'alba della fine dell'Impero francese, a causa dello scioglimento della Compagnia delle Indie Orientali per bancarotta, i Paesi Bassi decisero di cedere pacificamente la colonia ai britannici nel 1814 poich\u00e9 non vi erano i fondi per mantenerla. Tuttavia tra i due Paesi rimasero sempre legami politico-sociali: infatti il Sudafrica utilizzer\u00e0 come bandiera nazionale prima una ispirata alla Prinsenvlag delle Sette Province Unite e adesso utilizza il risultato dell'unione del verde, del giallo e del nero (simbolo della comunit\u00e0 nera) con la bandiera dei Paesi Bassi. Inoltre ancora oggi decine di milioni di persone parlano l'Afrikaans, un derivato della lingua olandese.\nLa Guyana olandese.\nNel 1613 due navigatori neerlandesi, Dirck Cleaszoon van Sanen e Nicolaas Baliestel, costituirono un piccolo forte nei pressi dell'odierna Paramaribo. Il forte fu per\u00f2 preso nel 1630 dagli inglesi, che erano interessati ad ampliare i loro possedimenti coloniali anche nel Sud America. Nel 1644 nella zona giunsero pure i francesi; ci\u00f2 costrinse i britannici, per prevenire un attacco, a fortificare ed ampliare a dismisura il forte, che nel 1651 arriv\u00f2 a misurare 50\u00a0km quadrati. L'enorme e potente colonia disponeva inoltre di vaste pianure fertili dove si trovavano vaste piantagioni di tabacco e caff\u00e8 e non tard\u00f2 a diventare un obiettivo primario per gli olandesi, che volevano potenziare il commercio dei prodotti in questione. La conquista definitiva avvenne nel 1667, grazie alla spedizione di un valoroso ammiraglio zeelandese, che ribattezz\u00f2 questa zona \"Nuova Middelburg\", anche se passer\u00e0 alla storia come Guyana olandese. La Guyana rimase una colonia per ben 308 anni, fino a quando, nel 1975, raggiunse l'indipendenza assumendo il nome di Suriname, che richiama le radici indigene del territorio.\nIl \"Groot Desseyn\".\nNel 1621 assieme alla neonata Compagnia olandese delle Indie Occidentali il governo neerlandese pianific\u00f2 il \"Groot Desseyn\" (\"Grande disegno\"), ovvero un piano espansionistico che mirava a ridurre i possedimenti portoghesi in Africa e in America, allo scopo di porre fine all'egemonia portoghese sul commercio degli schiavi. Ebbe ufficialmente inizio nel 1623 e dopo numerosi scontri diplomatico-militari termin\u00f2 nel 1637. Il Portogallo mantenne tuttavia una notevole importanza in ambito negriero, ma gli olandesi ottennero numerosi successi, annettendosi territori e arrivando a primeggiare nel commercio degli schiavi nell'America Centrale e nei Caraibi. Di conseguenza si svilupparono le flotte commerciali e militari, che giunsero ad essere tra le pi\u00f9 potenti e temute al mondo nei secoli XVII, XVIII e XIX.\nCaratteri ed evoluzione.\nCome gli imperi coloniali portoghese e spagnolo, anche quello olandese fu un impero coloniale su scala planetaria, utilizzando le capacit\u00e0 olandesi nella navigazione e nel commercio, sfruttando la nascita del nazionalismo e del militarismo e approfittando delle lotte per l'indipendenza dalla Spagna.\nCome i britannici, gli olandesi acquisirono i loro possedimenti coloniali attraverso un colonialismo corporativista capitalista, avente per attori principali in Asia la Compagnia olandese delle Indie Orientali e nelle Americhe la Compagnia olandese delle Indie Occidentali; solo in un secondo momento lo Stato intervenne direttamente nella colonizzazione e nell'amministrazione diretta dei territori d'oltremare. I mercanti e i navigatori olandesi parteciparono alle esplorazioni del XVI e del XVII secolo, anche se i vasti territori scoperti da Willem Barents, Henry Hudson, Willem Janszoon e Abel Tasman nell'Antartico e in Australasia/Oceania non divennero colonie olandesi permanenti.\nCon la potenza navale olandese in ascesa sin dalla fine del XVI secolo, i Paesi Bassi controllarono i mari, dominando le rotte commerciali mondiali nella seconda met\u00e0 del XVII secolo, noto come \"Secolo d'oro olandese\" anche per la fioritura delle arti. Il declino delle colonie olandesi fu causato dall'invasione della madrepatria da parte delle truppe francesi durante le guerre rivoluzionarie francesi; molte colonie olandesi passarono all'Impero britannico, che si sostitu\u00ec agli olandesi come potenza globale. Al termine dell'epoca napoleonica (1814), i resti dell'impero, le Indie orientali olandesi, le Antille olandesi e il Suriname, tornarono sotto il controllo dell'Aia fino al declino dell'imperialismo nel XX secolo. Nel XIX secolo i Paesi Bassi furono l'unica potenza coloniale europea a rimanere sostanzialmente esclusa dal nuovo imperialismo: non ebbero modo di partecipare alla spartizione dell'Africa n\u00e9 dell'Oceania o dell'Asia. Gli olandesi si limitarono a consolidare le proprie colonie delle Indie orientali olandesi, concludendo la sottomissione delle popolazioni interne, e della Guyana olandese, minacciata dalle rivendicazioni brasiliane. Fino al 1949 anno dell'indipendenza dell'Indonesia l'Impero olandese aveva una superficie di 2.110.518 Km\u00b2 in linea con le superfici dei possedimenti belgi, portoghesi e italiani dello stesso periodo\nOggi i Paesi Bassi sono parte di una federazione, il Regno dei Paesi Bassi, di cui fanno parte anche i territori delle ex-Antille olandesi, le nazioni costitutive di Aruba, Cura\u00e7ao, Sint Maarten e le municipalit\u00e0 speciali di Bonaire, Sint Eustatius e Saba.\nOggi.\nL'attuale Regno dei Paesi Bassi \u00e8 una monarchia federale composta dai Paesi Bassi europei (composti anche da Bonaire, Saba e Sint Eustatius, due isole d'oltremare), le isole di Aruba, Cura\u00e7ao e Sint Maarten. Tuttavia la minima estensione dei territori oltreoceano sfavorisce la dizione di \"Impero coloniale\", si preferisce definirli \"possedimenti d'oltremare\" o \"municipalit\u00e0 speciali\"."}
{"id": "1619750", "revid": "767487", "url": "https://it.wikipedia.org/wiki?curid=1619750", "title": "Enrico Burlando", "text": "Carriera.\nCalciatore.\nEsordisce nel Pietrasanta, militante in Serie D 1964-1965, e nella stagione successiva passa alla Massese, in Serie C. In maglia bianconera mette a segno 10 reti in 31 incontri e suscita l'interesse della , che lo acquista e lo fa esordire in Serie A, il 16 ottobre 1966 in -Lazio 2-2. A fine stagione totalizza 19 presenze, ma la Lazio retrocede in Serie B e lo cede al , a sua volta neopromosso nella massima serie. Dopo aver ottenuto 16 presenze con 2 reti, scende in Serie B nell'ottobre 1968, vestendo le maglie di e , dove riesce a imporsi da titolare.\nNel novembre 1971 scende ulteriormente di categoria passando al , in Serie C. Per due stagioni \u00e8 titolare fisso del centrocampo piacentino, indossando anche la fascia di capitano. Conclude la carriera giocando per tre stagioni nell', sempre in Serie C.\nIn carriera ha totalizzato complessivamente 37 presenze e 2 reti in Serie A e 67 presenze e 6 reti in Serie B\nAllenatore.\nSvolge la sua attivit\u00e0 sempre in Friuli Venezia Giulia, guidando il Pordenone nel suo primo campionato di Serie C2 1979-1980. In seguito guida anche il Pro Gorizia ed \u00e8 allenatore in seconda alla , e nel campionato di Eccellenza 2003-2004 torna al Pordenone a oltre vent'anni di distanza, senza evitare la retrocessione dei neroverdi."}
{"id": "1619751", "revid": "251304", "url": "https://it.wikipedia.org/wiki?curid=1619751", "title": "Crown M", "text": "La Crown M era una nave traghetto costruita nel 1966 in Germania, appartenuta con questo nome alla compagnia greca Marlines dal 1991 al 1999.\nCaratteristiche.\nOriginariamente la nave poteva essere utilizzata sia come nave da crociera che come traghetto, potendo trasportare 350 passeggeri nella prima configurazione e 693 persone e 200 automobili nella seconda. Era inoltre in grado di trasportare grandi quantit\u00e0 di frutta, caricata nel viaggio di ritorno dalle Canarie al Regno Unito. Lunga 141 metri e larga 20, aveva una stazza lorda di 9.499 tonnellate e poteva raggiungere i 23 nodi di velocit\u00e0 grazie a due motori Crossley-Pielstick; era dotata di due eliche a pale fisse e di un bow-thruster a prua.\nDopo essere stata venduta alla Marlines nel 1990 la nave fu convertita definitivamente in traghetto (contrariamente alla gemella che comp\u00ec il percorso inverso). Furono aumentati i posti letto (da 350 a 595), mentre i passeggeri e le automobili trasportabili passarono rispettivamente a 1.800 e 350, con un aumento della stazza a 11.497 tonnellate.\nServizio.\nLa nave fu varata il 3 marzo 1966 ai Flender Werke di Lubecca, venendo consegnata il 25 giugno dello stesso anno alla Fred Olsen Cruises. La Fred Olsen aveva un accordo con la norvegese BDS, secondo il quale la prima compagnia avrebbe utilizzato la nave da ottobre a maggio per compiere crociere dall'Inghilterra alle Isole Canarie e Madeira con il nome di \"Black Watch\", mentre la seconda l'avrebbe impiegata come traghetto tra maggio e ottobre sulla linea Newcastle - Bergen con il nome di \"Jupiter\". L'unica eccezione a questa routine fu la stagione estiva 1976, quando la nave fu impiegata tra Bergen, Amburgo e Cuxhaven, tornando dall'anno successivo sulla rotta originaria.\nA partire dal 1982, in estate la nave fu noleggiata alla compagnia danese DFDS, continuando a collegare Bergen con Newcastle. Nel 1984 fu spostata sui collegamenti tra Svezia, Danimarca e Inghilterra, con scali a G\u00f6teborg, Esbjerg e Newcastle. Il 28 maggio dello stesso anno, mentre la \"Jupiter\" si trovava nei pressi di Esbjerg, si svilupp\u00f2 un incendio in sala macchine, che costrinse a delle riparazioni nei cantieri Blohm &amp; Voss di Amburgo. La nave rientr\u00f2 regolarmente in servizio un mese dopo.\nNel 1986 fu ceduta alla Norway Line, prendendo definitivamente il nome di \"Jupiter\". Dopo essere stata utilizzata come albergo galleggiante a Bergen nell'inverno 1986-1987, riprese l'alternanza tra collegamenti estivi fra Inghilterra e Norvegia e crociere invernali verso le Canarie. Nel 1990 la Norway Line conflu\u00ec nella Color Line e dopo pochi mesi la \"Jupiter\" fu ceduta alla compagnia di navigazione greca Marlines.\nRinominata \"Crown M\", la nave entr\u00f2 in servizio nel 1991 su una lunga rotta che collegava Ancona con Cipro passando per Igoumenitsa, Patrasso, Creta e Rodi; nel 1993 gli scali a Rodi e Limassol furono eliminati, mentre l'anno successivo la nave pass\u00f2 sulla linea tra Bari, Igoumenitsa e Patrasso. Nelle tre stagioni successive la \"Crown M\" colleg\u00f2 Ancona con Igoumenitsa e Patrasso e nel settembre 1997 la nave fu disarmata ad Eleusi, senza pi\u00f9 riprendere servizio.\nNel 2000 il traghetto fu ribattezzato \"Byblos\" e nel 2001 fu utilizzato come nave-albergo in occasione del G8 di Genova, ma ad eccezione di questa breve parentesi la nave rimase in disarmo in Grecia fino al 2005, quando fu rinominata \"Crown\", ridipinta e rimorchiata fino a Dubai, dove fu utilizzata come alloggio per i lavoratori al progetto Palm Jumeirah. A luglio 2008 il traghetto fu venduto per la demolizione in India."}
{"id": "1619757", "revid": "1272592", "url": "https://it.wikipedia.org/wiki?curid=1619757", "title": "Bei Di", "text": "Bei Di (cinese: \u5317\u5e1d, pinyin: b\u011bi d\u00ec, cantonese: Pak Tai, imperatore del Nord) \u00e8 una divinit\u00e0 taoista e uno dei cinque W\u01d4f\u0101ng Sh\u00e0ngd\u00ec, che a partire dagli Han, sono associati ad un punto cardinale (nord, sud, ovest, est e centro) secondo la teoria dei cinque elementi, e a una delle forme del Zhenwudadi. A Hong Kong e Macao sono considerati come divinit\u00e0 del vento. Bei Di viene anche identificato come Xuanwu, inoltre \u00e8 considerato divinit\u00e0 delle acque, elemento associato al nord, come il colore nero.\nIl suo animale totem \u00e8 la tartaruga nera. \nIn Cina, la festa di Bei Di si celebra il 21 aprile."}
{"id": "1619758", "revid": "4506", "url": "https://it.wikipedia.org/wiki?curid=1619758", "title": "Museo civico di zoologia (Roma)", "text": ""}
{"id": "1619764", "revid": "1452073", "url": "https://it.wikipedia.org/wiki?curid=1619764", "title": "Bacillus stearothermophilus", "text": "Bacillus stearothermophilus (o Geobacillus stearothermophilus) \u00e8 un batterio a bastoncello, Gram-positivo, membro del phylum Firmicutes. Questo batterio \u00e8 termofilo, in quanto ha la capacit\u00e0 di riprodursi a temperature di circa 57 \u00b0C. Esso \u00e8 ampiamente distribuito nei suoli, nelle sorgenti di acqua calda, nei sedimenti oceanici ed \u00e8 una causa della decomposizione dei prodotti alimentari.\n\u00c8 comunemente utilizzato come organismo campione per gli studi di validazione della sterilizzazione e per le verifiche periodiche dei cicli di sterilizzazione. L'indicatore biologico \u00e8 costituito da spore dell'organismo su carta da filtro in una fiala. Dopo la sterilizzazione il campione \u00e8 sigillato, rompendo un'ampolla di mezzo di coltura posta all'interno, e la fiala viene incubata. Un cambiamento di colore o di torbidit\u00e0 indica il risultato del processo di sterilizzazione: se non ci sono cambiamenti, sono state raggiunte condizioni di sterilit\u00e0, altrimenti la crescita delle spore indica che il processo di sterilizzazione non \u00e8 avvenuto correttamente."}
{"id": "1619765", "revid": "14298273", "url": "https://it.wikipedia.org/wiki?curid=1619765", "title": "Fengdu", "text": ""}
{"id": "1619767", "revid": "66934", "url": "https://it.wikipedia.org/wiki?curid=1619767", "title": "Konrad Bloch", "text": ""}
{"id": "1619770", "revid": "167080", "url": "https://it.wikipedia.org/wiki?curid=1619770", "title": "Carnuteni", "text": ""}
{"id": "1619771", "revid": "439868", "url": "https://it.wikipedia.org/wiki?curid=1619771", "title": "Feodor Felix Konrad Lynen", "text": ""}
{"id": "1619773", "revid": "767487", "url": "https://it.wikipedia.org/wiki?curid=1619773", "title": "Contea di Fengdu", "text": "La contea di Fengdu (cinese semplificato: \u4e30\u90fd\u53bf; cinese tradizionale: \u9146\u90fd\u53bf; mandarino pinyin: F\u0113ngd\u016b Xi\u00e0n) \u00e8 un distretto di Chongqing. Ha una superficie di 1.825\u00a0km\u00b2 e una popolazione di 860.000 al 2006.\nGeografia fisica.\nLa sua superficie \u00e8 di 2901,16 chilometri quadrati. Nel 2010 la sua popolazione contava 842.900 abitanti."}
{"id": "1619779", "revid": "167080", "url": "https://it.wikipedia.org/wiki?curid=1619779", "title": "Coriosveliti", "text": ""}
{"id": "1619781", "revid": "1656773", "url": "https://it.wikipedia.org/wiki?curid=1619781", "title": "Sforza Maria Sforza", "text": "Biografia.\nNel 1464 Ferdinando I di Napoli detto Ferrante, (1432-1494) gli fece dono del ducato di Bari e nel 1465 spos\u00f2 Eleonora d'Aragona, figlia del re di Napoli Ferdinando e Isabella di Chiaromonte, ma il matrimonio non venne mai consumato. Per via sia della giovane et\u00e0 dello sposo sia di alcuni questioni politiche, le clausole del contratto di nozze prevedevano infatti che il matrimonio non venisse consumato prima che a Sforza Maria venisse ratificato il titolo di duca di Bari e ad Eleonora venisse assegnata una citt\u00e0 del ducato di Milano.\nQuando il padre mor\u00ec nel 1466 il ducato di Milano pass\u00f2 al fratello maggiore Galeazzo Maria Sforza, la cui politica filofiorentina, suggerita dal segretario Cicco Simonetta, fu malvista dai fratelli. Il nuovo duca li mand\u00f2 quindi in esilio.\nSempre quando venne a morte il duca Francesco Sforza, il padre di Eleonora, Ferrante, mut\u00f2 radicalmente politica, non trovandosi in buoni termini col suo successore Galeazzo Maria Sforza. Quest'ultimo infatti non solo rifiut\u00f2 di dare altra citt\u00e0 ad Eleonora all'infuori di Tortona, ma pretese anche che la sposa fosse immediatamente inviata a Milano, richiesta alla quale Ferrante non fu disposto a soggiacere.\nEgli conosceva infatti la pessima fama di Galeazzo, noto per essere uomo crudelissimo e dalla sfrenata lussuria, e perci\u00f2 non volle mandare Eleonora presso di lui, temendo che sarebbe stata \"ad discretione sua\" e che Galeazzo l'avrebbe trattata \"assai pegio\" di quanto non fosse solito maltrattare la propria stessa madre Bianca Maria.\nL'ambasciatore napoletano presso gli Sforza, Turco Cincinello, avanz\u00f2 anche la proposta che Eleonora sposasse lo stesso Galeazzo invece di Sforza Maria, ma Ferrante non ne volle sapere nulla e nel 1472 si giunse all'annullamento. Nonostante le vive proteste di Sforza Maria, che non voleva rinunciare alla sposa, Galeazzo impose la propria volont\u00e0 al fratello minore e accett\u00f2 lo scioglimento delle nozze in cambio di una nuova promessa di matrimonio fra il proprio figlio Gian Galeazzo e la nipote di Ferrante Isabella.\nNell'autunno del 1476, insieme al fratello Ludovico detto il Moro, cui era molto legato, Sforza Maria part\u00ec alla volta della Francia, o per propria volont\u00e0 (come asseriscono alcune fonti, fra cui le dichiarazioni ufficiali) o essendo stati entrambi esiliati dal duca Galeazzo Maria, il quale avrebbe sospettato un qualche complotto ai propri danni. Pochi mesi dopo, il 26 dicembre 1476, Galeazzo Maria mor\u00ec assassinato alle porte di una chiesa per mano di alcuni congiurati. Ricevuta la notizia della sua morte, i due fratelli si affrettarono a rientrare a Milano.\nA Galeazzo successe il figlio bambino, Gian Galeazzo, sotto la reggenza della sua vedova Bona di Savoia. Si apr\u00ec cos\u00ec una lotta per il potere che vedeva contrapposti Sforza Maria e i suoi fratelli da una parte e Bona e il potentissimo segretario Cicco Simonetta dall'altra. I fratelli Sforza si organizzarono militarmente affidandosi al condottiero Roberto di San Severino, nipote di Francesco Sforza, ma la cognata Bona e suo figlio avevano dalla loro parte l'appoggio del popolo.\nSconfitti, tutti fratelli Sforza (tranne Filippo che non aveva preso parte alla lotta), furono condannati all'esilio. Solo il pi\u00f9 giovane Ottaviano Maria Sforza tent\u00f2 una fuga ma mor\u00ec annegato nelle acque dell'Adda, in quel pericolo in piena. Dopo aver preso la strada dell'esilio, i tre fratelli sostarono per qualche giorno a Ferrara, ospiti del duca Ercole I d'Este in Palazzo Schifanoia. Annotando questa breve visita, con queste poche parole il cronista ferrarese Girolamo Ferrarini descrisse Sforza Maria: \"lo primo \u00e8 lo duca de Bari, qual \u00e8 homo groso et molto graso\", in netto contrasto con l'altro fratello Ludovico, il quale era invece \"di aspecto signorille et bello, licet sia bruno in volto\".\nSforza Maria si rifugi\u00f2 a Bari e insieme a Ludovico continu\u00f2 a complottare ai danni della cognata, per riuscire ad ottenere la reggenza del nipote, mentre l'altro fratello Ascanio prefer\u00ec tirarsene fuori.\nCon l'appoggio armato di Ferdinando I di Napoli si riun\u00ec a La Spezia con il fratello Ludovico, ma il 29 luglio 1479 mor\u00ec presso Varese Ligure, si disse per la \"soverchia pinguedine\" o per polmonite, oppure, secondo altri, per un avvelenamento perpetrato da Cicco Simonetta. La lotta fu continuata dal solo Ludovico che eredit\u00f2 per volere di Ferdinando I il titolo di duca di Bari e riusc\u00ec alla fine a divenire duca di Milano nel 1494."}
{"id": "1619782", "revid": "167080", "url": "https://it.wikipedia.org/wiki?curid=1619782", "title": "Coriosiliti", "text": ""}
{"id": "1619784", "revid": "161374", "url": "https://it.wikipedia.org/wiki?curid=1619784", "title": "KF Partizani Tirana", "text": ""}
{"id": "1619787", "revid": "287204", "url": "https://it.wikipedia.org/wiki?curid=1619787", "title": "Janez Krstnik Novak", "text": "Egli era impiegato statale a Lubiana e nel 1794 uno dei fondatori della \"Societ\u00e0 Filarmonica\" della citt\u00e0. Negli 1799-1800 fu direttore direttore d'orchestra della societ\u00e0 e tra il 1800 e il 1825 direttore musicale della stessa istituzione. Nel 1790 scrisse musica d'accompagnamento per una comedia di Anton Toma\u017e Linhart, \"Ta veseli dan ali Mati\u010dek se \u017eeni\" (in italiano: \"Questo felice giorno, ossia Il matrimonio di Mati\u010dek\"); la musica ebbe un gran successo, tant'\u00e8 che la commedia divenne effettivamente una vera e propria opera. Ancora compose musica d'accompagnamento per un'altra commedia, \"Figaro\", la quale fu forse influenzata dalla celebre opera buffa \"Le nozze di Figaro\" di Wolfgang Amadeus Mozart. Inoltre Novak fu autore di due cantate, delle quali sopravvive per\u00f2 solo il testo: la prima \"Cantate zum Geburts oder Namensfeste einer Mutter\" e la seconda \"Krains Empfindungen\", rappresentata la prima volta nel 1801."}
{"id": "1619789", "revid": "1428919", "url": "https://it.wikipedia.org/wiki?curid=1619789", "title": "Hajime no Ippo", "text": " \u00e8 un manga giapponese creato da George Morikawa ed edito dalla K\u014ddansha sulle pagine del \"Weekly Sh\u014dnen Magazine\" a partire dal 1989. La serie al momento \u00e8 stata raccolta in oltre 100 tank\u014dbon, per un totale di oltre 1000 capitoli.\nIl manga \u00e8 stato successivamente adattato in anime, ad opera dello studio Madhouse, e mandato in onda dalla Nippon Television dal 3 ottobre 2000 al 27 marzo 2002 per un totale di 76 episodi, mentre la seconda serie denominata \u00e8 andata in onda sempre su Nippon Television dal 6 gennaio 2009 fino al 30 giugno 2009. Per l'autunno 2013 \u00e8 stata annunciata una nuova trasposizione animata coprodotta da Madhouse e MAPPA.\nNel 1991 la serie ha vinto il \"Kodansha Manga Award\" per serie sh\u014dnen.\nTrama.\nIppo Makunouchi \u00e8 un liceale giapponese, dal carattere timido e gentile. Tuttavia, non pu\u00f2 condurre una vita spensierata come la maggior parte dei suoi coetanei. Orfano di padre, infatti, Ippo \u00e8 costretto ad aiutare sua madre nella gestione dell'azienda ittica di famiglia; un lavoro che lo vessa mediante orari difficili (il ragazzo \u00e8 spesso costretto ad alzarsi alle prime luci dell'alba, od anche a notte fonda) e sforzi notevoli. Ragioni per le quali, egli deve per forza di cose sacrificare il suo tempo libero. A scuola, poi, \u00e8 sovente vittima di un terzetto di bulli, i quali non fanno altro che tormentarlo, sia picchiandolo che insultandolo per il suo lavoro (mediante appellativi come \"\"verme\" o \"puzza di pesce\"\"). Proprio un grave eccesso di prepotenza dei suoi aguzzini (un insulto diretto a sua madre) spinger\u00e0 un giorno Ippo a reagire, seppur in maniera blanda. Cosa che infastidir\u00e0 incredibilmente il trio di bulli, pronto a picchiarlo ancor pi\u00f9 sonoramente per via di questo affronto. Ormai quasi rassegnatosi a ricevere l'ennesimo pestaggio, il ragazzo verr\u00e0 per\u00f2 incredibilmente salvato da Mamoru Takamura, pugile professionista capitato per caso sul luogo della rissa, durante una normale sessione di jogging. Colpito dalla sua sicurezza e dalla sua potenza, Ippo gli chieder\u00e0 dunque di potersi allenare nella sua palestra, per imparare la boxe e cos\u00ec poter capire cosa significhi veramente essere forti, quesito esistenziale che si pone da quando ha visto i video degli incontri di Takamura. Da quell'incontro, dunque, la vita di Ippo sar\u00e0 un incredibile susseguirsi di vicende tutte legate al mondo del pugilato. Allenamento dopo allenamento, il ragazzo scoprir\u00e0 in lui un inaspettato spirito guerriero: match dopo match, e con il supporto dei tanti amici che trover\u00e0 sul suo cammino, il timido ed insicuro liceale si trasformer\u00e0 infatti in un pugile professionista, rispettoso del suo sport ed intenzionato a crescere anche come uomo, e non solo come combattente.\nPersonaggi.\nLa squadra della Kamogawa.\nIppo Makunouchi.\n(\u5e55\u4e4b\u5185 \u4e00\u6b69, \"Makunouchi Ippo\"); nato: 23 Novembre 1973\nTimido ed insicuro liceale dapprima, pugile professionista e uomo sicuro di s\u00e9 in seguito, Ippo \u00e8 il protagonista della storia. Deriso ed umiliato da alcuni bulli della scuola con in testa Umezawa, a causa del suo lavoro presso il peschereccio sportivo ereditato da suo padre (sacrificatosi per soccorrere un amico) sogna di diventare forte, domandandosi cosa significhi esserlo pi\u00f9 volte durante il suo percorso sportivo. Inizier\u00e0 dunque a praticare il pugilato presso la palestra \"Kamogawa\", dopo aver convinto Takamura a presentarlo al coach. Ben presto, comunque, Ippo dimenticher\u00e0 i suoi propositi iniziali, preferendo concentrarsi sul talento e la passione che mostrer\u00e0 di avere, per lo sport da lui scelto. Particolarmente temuto dai suoi avversari per la forza dei suoi pugni, il nostro \u00e8 tuttavia agli antipodi del guerriero spietato e privo di piet\u00e0. Nonostante la sua incredibile potenza, infatti, egli manterr\u00e0 sempre una purezza di cuore invidiabile, nonch\u00e9 maniere miti e gentili con chiunque, risultando a volte sin troppo esitante -(come nel caso della sua fiamma Kumi). Un carattere che, unito all'ambiente della palestra e degli incontri, lo porter\u00e0 a farsi tantissimi amici, riscattandosi dalle sue iniziali condizioni di timidezza ed insicurezza. Proprio per via della sua passione per la boxe, inoltre, la madre decider\u00e0 di mandare avanti da sola l'impresa di famiglia, rinunciando all'apporto del figlio, per permettergli di realizzare i suoi sogni. Nel corso della carriera, a causa del suo impeto e dell'uso del \"dempsey roll,\" verr\u00e0 soprannominato da stampa e tifosi il \"dio del vento\".\nMamoru Takamura.\n(\u9df9\u6751 \u5b88, \"Takamura Mamoru\"); nato: 7 Luglio 1969\nPugile professionista nonch\u00e9 membro pi\u00f9 forte e vincente della palestra \"Kamogawa\", Mamoru \u00e8 un ragazzo istrionico e sicuro di s\u00e9, particolarmente conscio della sua potenza e della sua forza; di fatto \u00e8 un predestinato che deve solo trovare la forza di compiere il suo destino di stella del pugilato - il suo proposito \u00e8 diventare campione mondiale in ben 6 categorie di peso. Un tempo inguaribile teppista, dopo aver deciso di diventare autonomo dalla sua facoltosa famiglia, venne \"salvato\" dal coach Kamogawa, il quale gli permise di abbandonare le compagnie sbagliate per potersi dedicare ad un qualcosa di bello e costruttivo, come la boxe. Oltre ad essere forte \u00e8 anche abilissimo nell'interpretare, prima e meglio dei compagni, la tendenza e lo stile dei vari incontri, dimostrando una grande intelligenza; si pu\u00f2 dunque immaginare anche un suo avvenire da allenatore. Nonostante egli prenda enormemente a cuore gli allenamenti e le responsabilit\u00e0 derivanti dal suo status di campione, il suo carattere tronfio e giocherellone lo porta spesso a prendersi gioco dei suoi amici, con gli screzi che ne conseguono, nonch\u00e9 del mister Kamogawa, il quale non esita a picchiarlo col suo bastone da passeggio quando occorre. Tanto temibile nel ring, infatti, quanto sconsiderato nella vita di tutti i giorni, Mamoru ama concedersi ai divertimenti sfrenati (dai locali notturni all'abbordare belle ragazze), coinvolgendo nelle sue scorribande anche Ippo, Kimura ed Aoki. Particolarmente avvezzo al sarcasmo ed alle battute pungenti, inoltre, non esita a mettere in imbarazzo i suoi amici, deridendoli o punzecchiandoli di continuo. \u00c8 tuttavia un ragazzo dal cuore buono, capace d'essere serio e giudizioso quando le circostanze lo richiedono.\nKimura Tatsuya.\n(\u6728\u6751 \u9054\u4e5f, \"Kimura Tatsuya\"); nato: 10 Ottobre 1971\nMigliore amico di Aoki e fra i migliori atleti della palestra \"Kamogawa\", Kimura \u00e8 un ragazzo risoluto e giudizioso. Sicuramente pi\u00f9 pacato di Aoki e Mamoru, tuttavia non disprezza di farsi coinvolgere in qualche loro bravata: dal passare la notte a bere alcolici, al lanciarsi nel corteggiamento di qualche ragazza. In giovent\u00f9 incorreggibile teppista, venne convinto a praticare la boxe dopo esser stato messo k.o. da Takamura in una rissa. Giurando a s\u00e9 stesso che si sarebbe vendicato, si iscrisse dunque assieme ad Aoki nella palestra di Kamogawa, per poter sfidare Mamoru nel suo stesso campo. Tuttavia, nel corso degli anni, la rivalit\u00e0 fra i due si \u00e8 totalmente affievolita. Kimura ha infatti scoperto la passione per la boxe, diventando un buon amico di Takamura e decidendo di continuare. Stilisticamente \u00e8 un out-fighter, tende cio\u00e8 a mantenere la distanza con l'avversario e mantenere un approccio difensivo; tra l'altro tende ad analizzare a freddo la situazione e a ragionare prima, piuttosto che gettarsi in un attacco scriteriato. Per il suo scontro con Mashiba, passato nella sua classe - superpiuma - elabora il colpo \"dragonfish\", ispirato al suo animale domestico (che ha chiamato Reiko). Nel tempo accetta il fatto che pur essendo un atleta di caratura nazionale, difficilmente potr\u00e0 bissare il cammino mondiale di Takamura ed Ippo. \nAoki Masaru.\n(\u9752\u6728 \u52dd, \"Aoki Masaru\"); nato: 9 Settembre 1971\nMigliore amico di Kimura, Aoki \u00e8 quel che si pu\u00f2 definire il \"mattacchione\" del gruppo, nonostante alcune volte prenda delle piccole cantonate. Ragazzo particolarmente estroverso e protagonista di diversi momenti comici della serie (suo malgrado \u00e8 il bersaglio preferito degli scherzi pi\u00f9 crudeli di Takamura), in realt\u00e0 nasconde in s\u00e9 un profondo spirito combattivo. Prende la boxe molto sul serio, non sottovalutando mai nessun incontro e nessun avversario. Tuttavia, anche durante i match sembra lasciarsi andare a qualche trovata particolarmente \"sui generis\", come imitare il balzo di una rana per sferrare un montante grazie alla estensione della propulsione, che diventa uno dei suoi colpi simbolo. A causa di una cocente delusione d'amore ricevuta in giovent\u00f9, ritiene che avere accanto una fidanzata non particolarmente graziosa riduca di molto il rischio d'essere traditi, per cui ha sviluppato il suo gusto per le donne decisamente particolare; comunque \u00e8 anche il primo del gruppo a trovare una fidanzata nell'infermiera Tomiko (collega di Kumi). Anche lui un ex teppista, si dedicher\u00e0 alla boxe assieme a Kimura dopo aver ricevuto una sonora lezione da Takamura. Ma, come accaduto per l'amico, con il passare degli anni dimenticher\u00e0 totalmente la volont\u00e0 di vendicarsi di Mamoru, scoprendo la passione per la boxe e decidendo quindi di coltivarla. Adotta uno stile misto, ed \u00e8 bravo a spezzare il ritmo dell'avversario coi suoi colpi originali. Ha due seguaci (Kizakura Hiroshi &amp; Akamatsu Isamu) coi quali forma il \"Team Aoki\".\nItagaki Manabu.\n(\u677f\u57a3\u5b66, \"Itagaki Manabu\"); nato: 14 Agosto 1975\nUltimo arrivato del gruppo, \u00e8 un giovane talentuoso che ha appena finito il liceo sceglie di proseguire la carriera nel pugilato; considera Ippo il suo \"senpai\" - verso il quale passa dal rispetto quasi reverenziale degli inizi, al desiderio latente di sfidarlo -. D'indole socievole e vispa, \u00e8 un out-fighter che fa della velocit\u00e0 la sua arma principale. Ma una volta superato il blocco dovuto allo \"scoglio\" del suo eterno rivale \u00e8 Imai Kyousuke - con cui ha un rapporto analogo a quello che Ippo ha con Miyata - inizia a scoprire le sue altre qualit\u00e0 latenti. La sua famiglia \u00e8 decisamente originale: amano fare battute pacchiane, con in testa suo padre, a cui per\u00f2 Takamura si affeziona come un \"discepolo\". La sua famiglia \u00e8 molto povera, ma questo non ha mai influito sulla natura socievole del boxeur. Per lo stesso motivo ha sviluppato una discreta intelligenza, dovendo spesso ricorrere a metodi alternativi per divertirsi con sua sorella, in quanto non potevano permettersi giocattoli. Allenandosi per affrontare un avversario riesce a stabilire un rapporto quasi amichevole con lo scontroso Mashiba, riuscendone a vedere anche il lato umano. Quando Umezawa abbandona il posto presso l'impresa di famiglia di Ippo, lo rimpiazza trovando un lavoro che lo aiuta a sostentarsi.\nEx pugili.\nIl coach Kamogawa Genji.\nGenji Kamogawa (\u9d28\u5ddd \u6e90\u4e8c, \"Kamogawa Genji\"); nato: 15 Gennaio 1917\nAnziano e saggio istruttore della palestra \"Kamogawa\", ed in giovent\u00f9 boxeur forte e rispettato, Genji \u00e8 un uomo risoluto e tutto d'un pezzo, ligio al dovere ed inflessibile. Stereotipo del vecchio e attento allenatore, per lui la seriet\u00e0 viene prima di tutto: un pugile deve infatti dimostrare d'essere ambizioso e tenace, nonch\u00e9 totalmente votato alla sua causa, per poter far parte della palestra \"Kamogawa\". Spesso incline alle maniere forti e sempre carico di motivazioni ed incoraggiamenti da dispensare ai suoi allievi, prender\u00e0 particolarmente in simpatia Ippo, vedendo in lui un'importante speranza per il futuro. Tanto che decider\u00e0 di divenire la sua guida dentro e fuori il ring, per potergli insegnare passo passo le leggi sia sportive che morali della boxe e poterlo condurre, come Takamura, a competere su scala globale. Proprio Ippo inizier\u00e0 a vedere in lui quasi una figura paterna, legandosi molto ai modi burberi ma istruttivi e a tratti persino affettuosi del suo insegnante.\nPu\u00f2 sempre contare sui fidati e competenti assistenti Yagi (\u516b\u6728 \u6674\u5f66, \"Yagi Haruhiko\"), che cura soprattutto le mansioni amministrative e burocratiche della palestra, e lo segue sempre all'angolo del ring e Shinoda (\u7be0\u7530 \u667a\u4e4b, \"Shinoda Tomoyuki\") di solito impegnato ad allenare la gran parte degli altri pugili della palestra.\nNekota Gimpachi.\nAnziano ex pugile, gi\u00e0 amico di vecchia data fu anche il rivale - sia agonisticamente che affettivamente - di Kamogawa: se quest'ultimo era pi\u00f9 tecnico e con una forza di volont\u00e0 ferrea, dal canto suo, cresciuto nelle montagne nei presi di Niigata, aveva uno spirito ferino che gli conferiva un istinto selvaggio in combattimento, un'irruenza e riflessi difficile da prevedere e contrastare; stesse caratteristiche che insegna agli allevi di Kamogawa durante un campo di allenamento. Aveva terminato la sua carriera per un principio di demenza pugilistica e si era ritirato nella casa in montagna dove ha la compagnia del suo cane. Ha la curiosa caratteristica di terminare spesso termini o espressioni col suffisso \u00ab\"-dani\"\u00bb, e spesso si caccia in situazioni bislacche. Possiede un cane Hachi, e dona un suo cucciolo a Ippo: Wanpo. \nIn giovent\u00f9, alla rivalit\u00e0 agonistica con Kamogawa, si un\u00ec quella affettiva per la giovane e carina \"Yuki\" (\u30e6\u30ad), profuga dallo sgancio dell'atomica di Hiroshima, che in seguito al diniego dell'altro ne divenne la compagna, e di cui serba le ceneri e la memoria nella suo rifugio.\nHama Dankichi.\nAnche egli \u00e8 un anziano, e alla sua epoca costitu\u00ec il secondo rivale tanto di Kamogawa che di Nekota, in virt\u00f9 di uno stile pugilistico peculiare che si avvaleva di un colpo dalla traiettoria imprevedibile detto \"hien\" (in giapponese \"rondine volante\") ispirato ad un aereo militare nipponico della Seconda guerra mondiale. Contrariamente agli altri ha scelto di perfezionarsi in Messico e di approfondire gli stili di quel Paese. Diventato allenatore del pugile e medico Sanada Kazuki cercher\u00e0 di rivalersi - idealmente - su Kamogawa, fallendo di poco l'obiettivo. In seguito verr\u00e0 indicato come contatto per accogliere in America Volg, che porta al titolo mondiale.\nMiyata (padre).\nEx pugile livello nazionale, venne sconfitto dal padre di Randy Boy Jr. con - quello che parve - un colpo assestato fortunatamente proprio mentre desiderava ambire alla scena mondiale. Per un periodo sconfess\u00f2 le sue ambizioni e denigr\u00f2 il suo passato ed il suo approccio, finch\u00e9 non scopr\u00ec che il figlioletto non aveva mai smesso di imitarlo e tenere vivo il suo stile pugilistico. Da allora segue costantemente la crescita sportiva ed umana del figlio, spronandolo a maturare ed a non limitarsi a replicare le sue tecniche, ma bens\u00ec ad evolverle. I suoi rapporti con la Kamogawa, da collaboratore ad avversario saranno influenzati dalle conseguenze delle volont\u00e0 di Ichiro, in primis la scelta di affrontare Randy Boy per pareggiare i conti col passato.\nAvversari.\nIchir\u014d Miyata.\n(\u5bae\u7530 \u4e00\u90ce, \"Miyata Ichir\u014d\"); nato: 27 Agosto 1973\nConsiderato uno dei grandi talenti emergenti della palestra \"Kamogawa\", dopo Takamura, Ichiro \u00e8 un giovane pugile coetaneo di Ippo. \u00c8 inoltre figlio d'arte, in quanto suo padre (e coach personale) era stato in giovent\u00f9 un importante pugile a livello nazionale; elemento che lo caratterizza, in quanto si sente il suo erede, e che condizioner\u00e0 il suo iter sportivo, procurandogli anche dure critiche: avr\u00e0 anche modo di ricalcare, a distanza di anni, le orme paterne in un incontro cruciale in cui affronter\u00e0 il figlio del pugile che pose fine alla sua carriera. In seguito alla conoscenza e al confronto con Ippo stringer\u00e0 sin da subito un particolare tipo di rapporto, basato sul rispetto personale e su una rivalit\u00e0 che si instaurer\u00e0 sin da dopo il loro primo match. Animato dalla voglia di spostare il confronto su un ring valido per il titolo decider\u00e0 di trasferirsi in una nuova palestra, la Kawahara. Schivo e riflessivo di carattere, Ichiro non dimette quasi mai il suo sguardo serioso e guardingo, parlando poco e non risultando mai eccessivamente espansivo; pur mostrando, nel corso della serie, d'essere animato da tante ambizioni e sogni. Dapprima godeva di particolari riguardi per via del suo status di rampollo e privilegiato, tuttavia, il ragazzo verr\u00e0 profondamente turbato e segnato da alcune cocenti sconfitte, pensando addirittura di voler abbandonare il mondo della boxe. Sar\u00e0 un viaggio in Thailandia a farlo maturare definitivamente, dopo essersi confrontato con le dure leggi del pugilato locale. Al suo ritorno in Giappone \u00e8 il detentore del titolo OPBF, continuando cos\u00ec il suo confronto a distanza - in attesa di quello concreto - coll'amico e rivale. \nAlexander Volg Zangief.\nData di Nascita: 30 Ottobre 1972\nVolg \u00e8 un pugile russo, che Ippo affronter\u00e0 poco prima dell'incontro con Sendo Takeshi per il titolo nazionale. Diventer\u00e0 un grande amico del protagonista, ma purtroppo dovr\u00e0 tornare in Russia dopo essere stato battuto da Sendo (a detta dello stesso avrebbe dovuto vincere il russo), quando il precedente campione Heiji Date si ritira dal titolo nazionale per passare alla fase successiva, cio\u00e8 il titolo mondiale.\nVolg ha i capelli rossi e un fisico naturalmente costruito, il suo punto forte \u00e8 sicuramente un misto tra velocit\u00e0 e potenza. Nonostante sia un outboxer, dimostra di saper boxare anche da in-fighter. Il suo colpo migliore \u00e8 il \"white fang\", rapida successione di un uppercut e un gancio discendente, con cui metter\u00e0 in difficolt\u00e0 il nostro protagonista. Inizialmente non amava la boxe, poich\u00e9 la praticava solo per guadagnare abbastanza soldi per la madre (ormai morente in Russia), ma dopo aver conosciuto ed affrontato Ippo si accorge di amare il pugilato e di non voler perdere. Ha un carattere forte e deciso, di natura riflessiva, ha una grande ricchezza d'animo e si dimostra molto rispettoso nei confronti delle persone. \u00c8 molto intelligente, dote che gli consente di adattarsi bene nel corso degli eventi.\n\u00c8 uno dei personaggi pi\u00f9 importanti per il protagonista, e lo rivedremo nella seconda stagione, dove lavorer\u00e0 e allogger\u00e0 per un periodo a casa di Ippo. In quell'occasione, nonostante fra i due si fosse gi\u00e0 instaurato un rapporto solido d'amicizia e l'assenza di allenamento, Volg si impegner\u00e0 per aiutare Ippo a battere il suo prossimo avversario, Sawamura Ryuhei.\nMashiba Ryou.\n(\u9593\u67f4 \u4e86, \"Mashiba Ryou\") Principale antagonista del primo arco narrativo della prima serie, Ryou Mashiba \u00e8 un ragazzo molto alto e dal fisico possente, dal temperamento violento e spietato. Nemesi totale di Ippo, \u00e8 molto spesso spocchioso ed arrogante, nonch\u00e9 ossessionato dalla vittoria. Non esita inoltre a ricorrere a metodi sleali, pur di volgere a suo favore un match, ed ama infierire sui suoi avversari anche quando questi sono ormai inermi. Conosciuto per la temibile tecnica del \"flicker jab\" (rapidissima successione di jab tirati con il braccio sinistro), intraprender\u00e0 un'aspra rivalit\u00e0 sia con Ippo che con Miyata, confrontandosi in due occasioni distinte con entrambi i ragazzi. Dotato di un aspetto a tratti \"mostruoso\" (sopracciglia foltissime, volto simile a quello di un diavolo, lunghi capelli neri), si riveler\u00e0 comunque un ragazzo di buon cuore, molto attaccato a sua sorella Kumi nonch\u00e9 gran lavoratore, compreso dal suo coach (palestra Toho). Diviene inoltre protagonista di diverse gag simpatiche in compagnia dello stesso Ippo, in virt\u00f9 della sua frequentazione con la sorella Kumi, legame che disapprova per gelosia, ma che impara gradualmente a tollerare.\nSendo Takeshi.\nSecondo rivale di Ippo e di seguito principale antagonista dell'ultimo arco narrativo della prima serie (lui e il protagonista si sfideranno infatti in due diverse occasioni), Sendo \u00e8 un ragazzo di Osaka, per molti versi assai simile al giovane Makunouchi. Anch'egli amante della boxe ed affamato di vittorie, rispetta comunque un suo ferreo codice morale, dando sempre il 100% in ogni incontro nonch\u00e9 in ogni allenamento. Dalla potenza a dir poco spaventosa, molti pugili suoi avversari hanno finito con il ritirarsi dall'attivit\u00e0 agonistica, a causa degli infortuni da lui involontariamente procurati. Lo spirito combattivo di Sendo, infatti, non sembra avere eguali. In ogni combattimento, il giovane viene come posseduto da una forza mistica, la quale lo porta a picchiare con tutta la sua forza. Soprannominato per questo motivo \"la tigre di Naniwa\" (stesso nome della palestra in cui si allena) ed anche \"Rocky\" (in onore del celebre Rocky Marciano), Sendo \u00e8 alla perenne ricerca di un pugile che sia alla sua altezza; volenteroso infatti di confrontarsi \"il pi\u00f9 forte\" e di sconfiggerlo, per provare a se stesso di essere veramente il migliore, trover\u00e0 in Ippo pane per i suoi denti. Esattamente come Miyata, nonostante la forte differenza caratteriale, sapr\u00e0 costruire col protagonista una solida amicizia intessuta di competizione e rispetto, desiderando anche lui portare la competizione sulla scena mondiale. \nSawamura Ry\u016bhei.\n(\u6ca2\u6751 \u7adc\u5e73, \"Sawamura Ry\u016bhei\") Noto come \"dragone di Owari\" arriva da Nagoya. \u00c8 un ragazzo problematico: da ragazzino accoltell\u00f2 il padre, dedito a picchiare sua madre. Ma in seguito anche lei, spaventata dalla sua tendenza al sadismo - paragona pi\u00f9 volte i suoi avversari a carni da degustare, sebbene sul ring - lo abbandon\u00f2 affidandone l'educazione ad un istituto; in quel periodo stabil\u00ec i rapporti tra coetanei sulla forza: battendoli costantemente e senza coltivare amicizie, ad eccezione di un suo professore Kawabe che cap\u00ec l'angoscia della sua solitudine. Costui gli consigli\u00f2 di darsi alla boxe nella palestra di un amico (la Karil) per canalizzare la violenza in modo pi\u00f9 disciplinato, ma anche sul ring si comporta in modo scorretto e da \"belva famelica\". Il suo stile pugilistico consta di sinistro veloce e penetrante (il \"proiettile\") con cui tiene a bada l'avversario, e con il counter destro fulmineo (\"senkou\") con cui infligge danni pesanti agli avversari.\nDate Eiji.\n(\u4f0a\u9054 \u82f1\u4e8c, \"Date Eiji\") \nPugile esperto e navigato, Date \u00e8 il terzo importante avversario incontrato da Ippo sulla sua strada, subito dopo gli scontri con Mashiba ed il primo contro Sendo. Dal temperamento riflessivo ed implacabile, Eiji risulta il pi\u00f9 grande dei combattenti conosciuti da Ippo; ha infatti ventotto anni ed \u00e8 pronto per spiccare il grande salto, ovvero abbandonare il circuito pugilistico giapponese per cercare di affermarsi a livello mondiale. Per nulla intimorito dalla giovent\u00f9 e dal vigore di Ippo, si dimostrer\u00e0 un opponente quasi insormontabile. Animato dal coraggio infusogli da sua moglie e volenteroso di riscattarsi da cocenti sconfitte passate (le quali lo stavano portando ad abbandonare per sempre il suo sport preferito, preferendo una normale vita da impiegato), l'uomo vedr\u00e0 in Ippo il suo \"test\" finale. Solo battendo un avversario di quella caratura, infatti, potr\u00e0 decidere se ritirarsi dal mondo della boxe o cercare di scommettere il tutto e per tutto, confrontandosi con il temibile Ricardo Martinez, pluricampione che nel loro incontro precedente lo umili\u00f2 in pochi round. \nGiornalisti.\nMinoru Fuj\u012b.\n(\u85e4\u4e95 \u7a14, \"Fuj\u012b Minoru\") Professionista ed appassionato, possiede una vasta conoscenza a \"tutto campo\" sia della boxe che del panorama nazionale. Anche a tale riguardo approfondisce costantemente le vicende della varie palestre e le visita spesso avendo cos\u00ec modo di essere aggiornatissimo sui talenti delle varie classi di peso. Per cui non fanno eccezione la Kamogawa coi suoi atleti; non a caso, s'impressiona da subito per le doti ed il carattere di Ippo. \n\u012aimura Mari.\n(\u98ef\u6751 \u771f\u7406, \"\u012amura Mari\") Collega di Fuji, trova spesso modo di scovare spunti alternativi a quelli del superiore, anche grazie al suo bell'aspetto che permette di rendere gli uomini pi\u00f9 disinvolti con lei. nel tempo capisce il grande potenziale di Itagaki; si interessa anche affettivamente al protagonista.\nAltri.\nSig. ra Makunouchi.\n(\u5e55\u4e4b\u5185 \u5bdb\u5b50, \"Makun\u014dchi Hiroko\") Hiroko, vedova di Kazuo (\u79cb\u5834\u6240\u4e00\u7537, Makun\u014dchi Kazuo), ne ha proseguito la volont\u00e0 continuando a dirigere l'attivit\u00e0 famigliare di noleggio barche per appassionati di pesca d'altura. \u00c8 perennemente preoccupata per i colpi subiti da suo figlio, ma anche contenta di vederlo preso dalla sua nuova passione sportiva. Abituata a fare affidamento sull'aiuto del ragazzo, per un periodo cerca di fare da sola per non distoglierlo dal pugilato, fin quando sovraccaricata di stress non deve ricoverarsi in ospedale; nei giorni seguenti trover\u00e0 il sostituto di Ippo in Umezawa.\nMashiba Kumi.\n(\u9593\u67f4 \u4e45\u7f8e, \"Mashiba Kumi\") Graziosa coetanea del protagonista, nonch\u00e9 sorella dell'ostico pugile al quale contende il titolo di esordiente dell'anno, di cui ha un carattere profondamente diverso (lei molto dolce, mite e comprensiva) inizier\u00e0 con lo stesso Ippo un lungo rapporto platonico caratterizzato dall'attrazione reciproca, l'estenuante aspettativa - disattesa dalla eccessiva timidezza del suo cavaliere - per sentirlo dichiararsi a lei, e la comparsa di altre pretendenti, e l'osteggiamento del fratello maggiore, di poter - finalmente - diventare la sua ragazza. Tra l'altro s'intende bene con l'ipotetica suocera.\nUmezawa.\n(\u6885\u6ca2 \u6b63\u5f66, \"Umezawa Masahiko\") All'inizio della storia \u00e8 la mente del trio di bulli che molestano il protagonista. Tuttavia, nel tempo, rendendosi conto che Ippo non intende rivalersi su di loro, si pente dei suoi comportamenti e ne diventa amico, fino al punto di proporsi come nuovo aiutante di sua madre e diventare uno dei suoi tifosi pi\u00f9 appassionati. In seguito lascia il suo lavoro per cullare il sogno di diventare fumettista; al suo posto subentra dunque Itagaki, a cui fa comodo un lavoro part-time.\nItagaki Nanako.\n(\u677f\u57a3 \u83dc\u3005\u5b50, \"Itagaki Nanako\") Sorella minore di Manabu, estroversa e un po' sfrontata, \u00e8 invaghita di Ippo e cerca di osteggiare la rivale Kumi. A sua volta \u00e8 desiderata del rivale del fratello Kyosuke Imai, tanto che quando egli lo rivela (alla vigilia del loro incontro) a Manabu, infiamma ancora pi\u00f9 il climax dell'incontro. \nYamaguchi.\nYamaguchi (\u5c71\u53e3\u5148\u751f) Una fisioterapista sui trenta-quaranta anni, a cui Ippo si rivolge per esaminare le sue condizioni fisiche. Infatti a causa della grande intensit\u00e0 dei suoi allenamenti ed incontri gli capita di sforzare per raggiungere la vittoria; e spesso \u00e8 energica nell'imporgli le misure riabilitative adeguate. Anche Kamogawa ne apprezza l'apporto.\nTakamura (famiglia).\nMamoru ha anche dei fratelli: (\u9df9\u6751\u5353, Takamura Suguru), un manager affermato con cui \u00e8 in contrasto in quanto \"esule\" e ormai autonomo dalla famiglia, la sorella Kyouka e il piccolo Wataru.\nMedia.\nAnime.\nEpisodi.\nSeconda serie.\nIl seguito della serie, intitolato \u00e8 iniziato il 6 gennaio 2009 su Nippon Television ed \u00e8 terminato il 30 giugno 2009.\nTerza serie.\nUna terza stagione della serie, intitolata e coprodotta da Madhouse e MAPPA, \u00e8 iniziata il 6 ottobre 2013 su Nippon Television ed \u00e8 terminata il 29 marzo 2014. \u00c8 composta da 25 episodi.\nAccoglienza.\nNel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"Hajime no Ippo\" si \u00e8 classificata al 47\u00ba posto."}
{"id": "1619790", "revid": "117091352", "url": "https://it.wikipedia.org/wiki?curid=1619790", "title": "Alfred Hershey", "text": "Hershey e la sua assistente Martha Chase nel 1952 al Cold Spring Harbor Laboratory, dimostrarono usando traccianti radioattivi, che il materiale genetico di alcuni batteriofagi (virus che infettano i batteri) \u00e8 Dna ed \u00e8 responsabile delle capacit\u00e0 infettive. L'esperimento di Hershey-Chase prova definitivamente che il materiale genetico \u00e8 costituito da DNA e non da proteine.\nBiografia.\n\u00c8 nato a Owosso in Michigan, ha ricevuto il suo B.S. in chimica al Michigan State University nel 1930 e il suo Ph.D in biologia nel 1934, poco dopo ha cominciato la sua carriera da biologo nel Dipartimento di batteriologia nella Washington University a St. Louis.\nHershey aveva un figlio, Peter Manning Hershey (1956-1999) avuto con sua moglie Harriet (1918-2000). La famiglia era attiva nella societ\u00e0 di Cold Spring Harbor Laboratories ed era cristiana. \nAttivit\u00e0.\nHa iniziato a fare esperimenti sui batteriofagi con l'italo-americano Salvador Luria e il tedesco Max Delbr\u00fcck nel 1940, ha osservato che quando due differenti tipi di batteriofagi infettano lo stesso battere, i due virus possono scambiare informazioni genetiche.\nSi \u00e8 trasferito con la sua assistente Martha Chase a Cold Spring Harbor, New York, nel 1950 per partecipare al Carnegie Institution del dipartimento di genetica di Washington, dove ha realizzato i famosi esperimenti di Hershey-Chase ne 1952. Questo esperimento ha provveduto a evidenziare che il materiale genetico \u00e8 contenuto nel DNA e non nelle proteine.\nCariche e onorificenze.\n\u00c8 diventato direttore del Carnegie Institution nel 1962 ed \u00e8 stato premiato con il premio Nobel in medicina nel 1969, condiviso con Salvador Luria e Max Delbr\u00fcck per le scoperte nella replicazione dei virus e sulla loro struttura genetica."}
{"id": "1619793", "revid": "186709", "url": "https://it.wikipedia.org/wiki?curid=1619793", "title": "Demonologo", "text": ""}
{"id": "1619794", "revid": "767487", "url": "https://it.wikipedia.org/wiki?curid=1619794", "title": "Anticlessidra", "text": "In geometria, l'anticlessidra \u00e8 quel solido che si ottiene sottraendo ad un cilindro equilatero due coni simmetrici rispetto al punto medio del segmento che congiunge i centri delle basi del cilindro ed aventi per base le basi del cilindro.\nData un'anticlessidra, prendere una sfera di centro formula_1, coincidente con i vertici dei coni dell'anticlessidra, e di raggio pari al raggio di base dell'anticlessidra. Vogliamo dimostrare che la sfera \u00e8 equivalente all'anticlessidra.\nA tal fine sezioniamo i nostri solidi con un piano qualunque parallelo alle basi dell'anticlessidra. Se il piano passa per il centro della sfera, interseca la sfera e l'anticlessidra secondo lo stesso cerchio massimo della sfera. Se il piano formula_2 \u00e8 posto alla distanza formula_3 dal centro della sfera, esso taglia la sfera secondo un cerchio di raggio formula_4 e l'anticlessidra secondo la corona circolare compresa tra le circonferenze di centro formula_5 e raggi formula_6 e formula_7.\nSi osservi che la misura dell'area del cerchio di raggio formula_4 \u00e8 formula_9 e quella della corona circolare \u00e8 formula_10.\nMa formula_7 \u00e8 congruente al raggio della sfera e pertanto \u00e8 formula_12.\nD'altra parte, siccome il raggio della base del cono \u00e8 congruente alla sua altezza, si ha pure formula_13.\nPerci\u00f2 la misura dell'area della corona circolare \u00e8 formula_14.\nNel triangolo formula_15, rettangolo in formula_5, si ha, per il teorema di Pitagora, formula_17.\nSostituendo in formula_14 si ha che la misura dell'area della corona circolare \u00e8 formula_19 e risulta cos\u00ec uguale alla misura dell'area del cerchio della sezione della sfera.\nCerchio e corona sono pertanto equivalenti e il principio di Cavalieri ci assicura allora che sfera e anticlessidra sono equivalenti.\nc.v.d.\nOsservazione.\nPer il modo in cui \u00e8 stata costruita la sfera rispetto l'anticlessidra, risulta \"volume sfera\" = \"volume cilindro\" - \"volume del doppio cono\".\nOra, se formula_20 \u00e8 la misura del raggio della sfera, si ha\nformula_21 \nformula_22 \nquindi, indicando con formula_23 la misura del volume della sfera, risulta\nformula_24 "}
{"id": "1619795", "revid": "123337955", "url": "https://it.wikipedia.org/wiki?curid=1619795", "title": "\u00c9tienne de La Bo\u00e9tie", "text": " \n\u00c8 noto in particolare per il suo \"Discorso sulla servit\u00f9 volontaria\".\nLa vita.\nLa formazione.\nNasce il 1\u00ba novembre del 1530 a Sarlat, piccola citt\u00e0 del P\u00e9rigord non lontana dal capoluogo della regione, P\u00e9rigueux. In giovane et\u00e0 rimane orfano e viene allevato dallo zio, curato di Bouilhonas, il quale lo avvi\u00f2 agli studi. Era, in questo periodo, vescovo di Sarlat un cugino della famiglia Medici di Firenze, Niccol\u00f2 Gaddi, il quale era anche strettamente legato alle esperienze dell'Umanesimo italiano e intendeva fare della propria diocesi una sorta di \"Atene del P\u00e9rigord\". Fu attraverso questo ambiente culturale che \u00c9tienne conobbe le idee repubblicane dell'antichit\u00e0 classica, idee che influerenzeranno il suo pensiero maturo.\nDopo gli studi collegiali gli si prospett\u00f2 l'occasione di far carriera nella magistratura; cos\u00ec \u00c9tienne si iscrisse alla Facolt\u00e0 di Diritto dell'Universit\u00e0 di Orl\u00e9ans. La Facolt\u00e0 di Diritto ad Orl\u00e9ans offriva un punto di vista sugli studi giurisprudenziali molto originale e all'avanguardia per l'epoca; di tale punto di vista si avvantaggiarono tutto il pensiero e l'attivit\u00e0 politica di La Bo\u00e9tie; ebbe infatti occasione di conoscere le opere di Lorenzo Valla, Andrea Alciato, Angelo Poliziano. Ad Orl\u00e9ans insegnava, inoltre, Anne du Bourg il quale applicava e insegnava con estrema originalit\u00e0 l'interpretazione grammaticale delle espressioni giuridiche, l'analisi semantica dei termini e incoraggiava la riflessione sulla filosofia del diritto e l'esame critico dei testi giuridici.\nLa Bo\u00e9tie si laurea in giurisprudenza il 23 settembre del 1553 e, subito dopo, il 13 ottobre, ottiene la licenza reale che gli apre l'accesso alla carica di Consigliere al Parlamento di Bordeaux, carica che ottiene il 17 marzo 1554.\nL'incontro con Montaigne.\nTre anni dopo l'accesso alla carica di Consigliere di La Bo\u00e9tie, nel 1557, toccher\u00e0 a un altro grande pensatore francese diventare Consigliere al Parlamento di Bordeaux: Michel de Montaigne; in questo modo i due avranno occasione di conoscersi e sviluppare quella celebre amicizia che Montaigne descriver\u00e0 nei suoi \"Essais\".\nI due sviluppano la loro amicizia in un clima politico estremamente travagliato: il Parlamento di Bordeaux viene infatti coinvolto nei disordini seguiti agli scontri religiosi e al diffondersi della Riforma protestante nel Midi aquitano. Inizialmente il Parlamento si schiera col lealismo realista e attraverso di esso passarono numerose condanne a morte, tra le quali, nel 1559, anche quella del vecchio professore di \u00c9tienne de La Bo\u00e9tie: Anne du Bourg. Etienne bench\u00e9 cattolico, aveva avvertito profondamente l'influenza del suo maestro.\nL'incarico presso la corte.\n\u00c8 in questa situazione politica e sociale che, nel 1560, La Bo\u00e9tie si vede affidare un incarico segreto di riconciliazione religiosa presso Caterina de' Medici (la quale era reggente al trono di Francia per Carlo IX, allora bambino di dieci anni). L'incarico fu organizzato sotto il pretesto di un'ambasciata presso il potere centrale per discutere della paga dei magistrati della citt\u00e0. I motivi per cui un incarico di tale delicatezza venisse affidato ad un consigliere cos\u00ec giovane e, tutto sommato, abbastanza oscuro, stanno, senza ombra di dubbio, nel fatto che La Bo\u00e9tie fosse l'uomo giusto al momento giusto per una tale incombenza: occorre ricordare che il giovane \u00c9tienne si era intellettualmente formato sotto Nicol\u00f2 Gaddi, parente della reggente, e aveva perci\u00f2 una naturale predisposizione all'essere ben visto dalla corte reale francese. Inoltre proprio il fatto che La Bo\u00e9tie non si fosse fatto particolarmente notare durante tutta la sua attivit\u00e0 di Consigliere al Parlamento di Bordeaux pareva essere indice, nonostante la sua fede cattolica, di una posizione di disaccordo con la politica repressiva attuata fino a quel momento dal Parlamento nei confronti dei non cattolici.\nL'incontro con L'Hospital.\nNell'eseguire il suo incarico, \u00c9tienne conobbe e divenne amico del cancelliere Michel de l'H\u00f4spital, l'esecutore, per cos\u00ec dire, materiale della politica di tolleranza religiosa e pace sostenuta da Caterina de Medici. Il cancelliere incaric\u00f2 il giovane di farsi interprete della nuova linea di tolleranza, i cui punti salienti erano contenuti nell'ordinanza degli Stati Generali di Francia (Orl\u00e9ans il 31 gennaio 1561), presso il Parlamento di Bordeaux, che come abbiamo visto fino ad allora aveva seguito una politica filocattolica repressiva. Svolto tale compito, l'Hospital gli affid\u00f2 l'incarico di mediatore di alcuni scontri religiosi avvenuti nella zona dell'Agenais; il suo ruolo fu essenziale nel raggiungere una soluzione pacifica di compromesso sostanzialmente soddisfacente per entrambe le parti.\nM\u00e9moire sur l'Edit de Janvier.\nOrmai \u00c9tienne de La Bo\u00e9tie \u00e8 diventato uno dei referenti di spicco della politica di conciliazione religiosa della reggente e del suo cancelliere e questo fu ancora pi\u00f9 visibile nella pubblicazione della \"M\u00e9moire sur l'Edit de Janvier\", in cui La Bo\u00e9tie prende decisamente posizione a favore della politica di tolleranza religiosa della reggente Caterina dei Medici. In questo testo, inoltre, denuncia i pericoli connessi agli scontri religiosi e dall'altro l'inutilit\u00e0 e la dannosit\u00e0 della repressione violenta: occorre fermare gli scontri in modo non violento, pena la lacerazione dello Stato. La strada per la pacificazione nazionale consisteva, a suo avviso, nello strutturarsi di un \u201ccattolicesimo riformato\u201d in cui poter operare la riconciliazione tra i protestanti e i cattolici fedeli alla chiesa di Roma.\nLa morte.\nNel dicembre 1562 egli \u00e8 nuovamente protagonista di un tentativo di pacificazione, peraltro riuscito. Sar\u00e0 questa la sua ultima azione politica rilevante e non perch\u00e9 la sua carriera politica fosse in discesa, anzi, stava cominciando ad assumere un ruolo politico di una qualche rilevanza; per\u00f2, pochi mesi dopo, improvvisamente si ammal\u00f2. Il 14 agosto 1563 egli redasse il suo testamento nominando l'amico Montaigne, che era accorso al suo capezzale, suo esecutore testamentario.\nIl 18 agosto, \u00c9tienne de La Bo\u00e9tie mor\u00ec tra le braccia dell'amico invocandone il nome e pronunciando la frase: \u00abMon frere! Me refusez-vous doncques une place?\u00bb (\"Fratello mio! Mi rifiutate dunque un posto?\"). Queste estreme parole invocanti un riconoscimento, appunto \"une place\", nel tempio della gloria, sconvolsero a tal punto il sensibile animo di Montaigne, antagonista della vana gloria, da generare in lui l'enorme riflessione filosofica che si tradurr\u00e0 poi nella stesura dei celebri \"Essais\", iniziati dieci anni dopo la morte dell'amico.\nIl \"Discorso sulla servit\u00f9 volontaria\".\nIl \"Discorso sulla servit\u00f9 volontaria\" (o \"Il Contro uno\") fu composto da \u00c9tienne de La Bo\u00e9tie, secondo gli ultimi studi, nel periodo dell'universit\u00e0, cio\u00e8 attorno ai 22 anni. Secondo l'amico Montaigne, tuttavia, il discorso sarebbe stato addirittura precedente, scritto cio\u00e8 attorno ai 18 anni. Il \"pamphlet\" circol\u00f2 clandestinamente fino al 1576, anno della sua pubblicazione con il titolo di \"Il contro uno\".\nNel pensiero filosofico-politico contemporaneo il \"Discorso\" \u00e8 stato oggetto di una rilettura con lo scopo di denunciare l\u00b4asserito impianto tirannico delle moderne democrazie (un governo di pochi al quale, senza costrizioni o violenze e per libera scelta, il popolo consegna la sua libert\u00e0 originaria). Tra gli autori che si sono dedicati a questa interpretazione Paolo Flores d'Arcais, Rossano Pecoraro, Luciano Canfora. Roberto Bertoldo.\nInfluenza.\nIntroducendo la rilevanza psicologico-politica della \"coustume\" in relazione al contrasto popolo-tiranno, La Bo\u00e9tie ha dato la possibilit\u00e0 a Montaigne e Charron di allargare il discorso fino alle dinamiche psicologiche che portano l\u2019individuo a scegliere tra libert\u00e0 e servit\u00f9, ragione e passione, rivoluzione e obbedienza. Il merito di La Bo\u00e9tie consiste inoltre nell\u2019aver contrapposto l\u2019\"habitus\" del popolo a quello del saggio, mostrando il dislivello morale tra servit\u00f9 volontaria e coscienza critica. Montaigne e Charron hanno cos\u00ec potuto intrecciare il piano politico con quello etico, confermando e approfondendo la teoria del diritto naturale introdotta da La Bo\u00e9tie, che pone come beni pi\u00f9 grandi la libert\u00e0 e l\u2019uguaglianza.\nLa Bo\u00e9tie \u00e8 menzionato nella canzone \"Les Copains d'abord\", di George Brassens."}
{"id": "1619796", "revid": "167080", "url": "https://it.wikipedia.org/wiki?curid=1619796", "title": "C\u00f4tes-du-Nord", "text": ""}
{"id": "1619797", "revid": "4", "url": "https://it.wikipedia.org/wiki?curid=1619797", "title": "Majer\u00e0", "text": ""}
{"id": "1619798", "revid": "121817327", "url": "https://it.wikipedia.org/wiki?curid=1619798", "title": "Cirella", "text": "Cirella \u00e8 l'unica frazione di Diamante, in provincia di Cosenza. Fino al 1808 fu comune a s\u00e9 stante, poi venne aggregata a Maier\u00e0 ed infine nel 1876 si un\u00ec a Diamante. Cirella sorge sulla Strada Statale 18, tra Grisolia Lido e Diamante. Di fronte all'abitato si trova l'isola di Cirella, una delle poche isole della Calabria insieme alla vicina Isola di Dino.\nRuderi di Cirella.\nIl promontorio che propende verso il mare, naturalmente difeso, ospita sulla sua sommit\u00e0 i resti dell'antica \"Cerillae\". \u00c8 un antico borgo medievale, con struttura arroccata tipica dei centri bizantino-normanni dell'alto Tirreno calabrese, come ad esempio Scalea e Amantea. Risulta che nel 649 al Sinodo di Papa Martino I prese parte un \"Romanus Episcopus Cerellitanus\", e ci\u00f2 consente di affermare che Cirella costituiva un importante punto di riferimento nell'organizzazione della Calabria in quanto sede diocesana.\nCeriallae fu una fiorente colonia della Magna Grecia. L'abitato sul monte ebbe origini in epoca successiva, intorno al IX secolo, quando le incursioni saracene sulla costa spinsero gli abitanti a stabilirsi in una posizione pi\u00f9 sicura e facilmente difendibile come il promontorio del monte Carpinoso. Un'incursione saracena del 950 d.C., guidata dall'emiro Al Hasan avrebbe addirittura raso al suolo l'abitato costiero.\nNel 1556 la famiglia Stocchi di Scigliano cedette la propriet\u00e0 alla famiglia Scaglione. Nel 1576 venne saccheggiata da sette galee barbaresche, capitanate da Kair 'el Din, detto Barbarossa. Secondo la leggenda, i pirati sarebbero arrivati a saccheggiare il paese su indicazione di un mercante romano, che aveva ricevuto dei torti dai cirellesi. La memoria di un'incursione turca avvenuta nel 1576 comunque \u00e8 confermata dalle fonti sopravvissute all'abbandono del paese antico. Fu oggetto di altre scorribande da parte dei pirati ottomani Sinam Cicala Pasci\u00e0, Dragut Rays e Uccial\u00ec. \nSuccessivamente con la pestilenza del 1656 e i terremoti del 1638 e 1738 che colpirono la Calabria, il feudo cadde in rovina e la sua propriet\u00e0 pass\u00f2 dalla famiglia Sanseverino ai Catalano Gonzaga. Nel 1806-1807 un contingente di truppe napoleoniche assedi\u00f2 e occup\u00f2 il borgo medievale, stabilendosi nella residenza dei duchi Catalano-Gonzaga. Dall'evento nacque la leggenda che il borgo venisse assalito da formiche giganti, le quali divorarono gli abitanti del paese. Nel 1808, la marina britannica, dal mare, effettu\u00f2 un pesante bombardamento dell'avamposto francese, compresa la torre presente sull'isola di Cirella. L'abitato sul monte venne cancellato definitivamente e gli abitanti superstiti quindi decisero di ricostruire il centro sulla costa.\nLe strutture rimanenenti vennero poi usate come cava di pietre e vandalicamente spogliate dei manufatti presenti. Attualmente la vegetazione spontanea ha invaso i vicoli e le costruzioni, rendendo, in alcuni punti, difficile il passaggio.\nCastello.\nLe strutture testimoniano la fondazione del borgo in epoca bizantina, ma la fase principale \u00e8 rappresentata dall'arrivo normanno in Calabria, seconda met\u00e0 dell'XI secolo. Nel XIII secolo, in piena et\u00e0 sveva, l'abitato venne protetto con una doppia cinta muraria, e successivamente, nel XIII-XIV secolo, durante il periodo angioino, ricevette ulteriori ampliamenti. Alcuni testi indicano la fondazione del castello ad opera del principe Carrafa nel XVIII secolo. Un documento di apprezzo testimonia che il castello aveva \"cortile, sala grande, stalla et fundico, carcere, stanza per grani et servimenti, cocina e forno, torre con cisterna\". \nChiesa di San Nicola Magno.\nLa Chiesa di San Nicola Magno venne invece costruita a cavallo tra il XIV e il XV secolo, e al suo interno conteneva un ciclo di affreschi, oggi in parte custoditi nella chiesa di Santa Maria de' Flores nel moderno centro abitato. Visitando i ruderi della chiesa, al suo interno si notano ancora tracce degli affreschi. Un documento di apprezzo per il S.R.C. di Napoli, recita che nel 1617 vi celebravano 14 sacerdoti assistiti da chierici e da numerosi laici.\nChiesa dell'Annunziata.\nSono ancora visibili i ruderi di una chiesa minore, la Chiesa dell'Annunziata, le cui origini sono incerte. La chiesetta, con il tetto e le mura quasi completamente crollate, ha al suo interno un piccolo altare e dei banchi per i fedeli. Il documento di apprezzo specifica che ospitava una congregazione di uomini.\nTeatro dei Ruderi.\nTra il monastero dei minimi di San Francesco di Paola del XVI secolo (lato monti) e i ruderi della cirella medievale (lato mare) sorge il teatro dei ruderi. La struttura, in stile greco, venne costruita tra il 1994 e il 1997, ed \u00e8 attualmente utilizzata per spettacoli e concerti. Il panorama rende il teatro un posto molto suggestivo. \nCuriosit\u00e0.\nNel 2003 venne girato a Cirella il film di Alessandro Di Robilant \"Per sempre\", con Giancarlo Giannini."}
{"id": "1619800", "revid": "116889651", "url": "https://it.wikipedia.org/wiki?curid=1619800", "title": "Johann Christoph Pepusch", "text": "Biografia.\nAll'et\u00e0 di 14 anni ebbe un impiego alla Corte di Prussia. \nIntorno al 1700 si trasfer\u00ec a Londra dove, dieci anni dopo, fu uno dei fondatori della \"The Academy of Vocal Music\", che nel 1726 prese il nome di \"The Academy of Ancient Music\". \nNel 1707 avviene la prima assoluta di \"Thomyris, Queen of Scythia\" con Valentino Urbani nel Drury Lane (teatro).\nNel \"Doane's Directory\" a pagina 76, si legge, a proposito della fondazione dell'Accademia: \nPepusch rimase direttore dell'Academy fino alla sua morte nel 1752, quando gli succedette Benjamin Cooke.\nPepusch collabor\u00f2 a lungo con Handel a \"Cannons House\", a nord-ovest di Londra, dove entrambi erano al servizio di James Brydges, 1\u00ba duca di Chandos. \nNonostante Pepusch sia conosciuto come arrangiatore delle musiche per \"L'opera del mendicante\" (1728, su libretto di John Gay) egli compose molti altri lavori, sia per il teatro che per le liturgie religiose, ed anche un certo numero di concerti e sonate in trio per vari strumenti."}
{"id": "1619801", "revid": "1372005", "url": "https://it.wikipedia.org/wiki?curid=1619801", "title": "Max Delbr\u00fcck", "text": "Biografia.\nNacque a Berlino nel 1906. Suo padre era Hans Delbr\u00fcck, professore di storia all'universit\u00e0 di Berlino, e sua madre era la nipote abiatica del chimico Justus von Liebig.\nMax Delbr\u00fcck, formatosi inizialmente come fisico quantistico, gi\u00e0 a met\u00e0 degli anni trenta con il grande genetista russo Nikolaj V. Timofeev-Resovskij e il fisico tedesco Karl Zimmer, si dedic\u00f2 allo studio dell'effetto delle radiazioni sugli organismi. Emigrato negli USA nel 1937, la sua formazione di fisico lo condusse a ricercare il sistema pi\u00f9 semplice possibile da utilizzare sperimentalmente per indagare le leggi fondamentali della vita. Nel 1937, durante una visita al \"laboratorio delle mosche\" di Thomas H. Morgan al Caltech, Delbr\u00fcck comprese che l'organismo modello utilizzato sperimentalmente da Morgan nei suoi esperimenti di genetica, il comunissimo moscerino della frutta (\"Drosophila melanogaster\"), pur apparentemente semplice, restava sempre particolarmente complesso per i suoi esperimenti. Venne a conoscenza che una ricercatrice, Emory Ellis, stava lavorando con un organismo pi\u00f9 elementare, il batteriofago. Tra la Ellis e Delbr\u00fcck inizi\u00f2 una collaborazione sui metodi di conteggio dei fagi e tracciamento delle curve di crescita, che port\u00f2 a stabilire un modello di crescita di questi virus batterici, ovvero a determinare le caratteristiche di base del ciclo litico. Ellis e Delbr\u00fcck furono coautori di un articolo, \"The Growth of Bacteriophage\" (\"La crescita del batteriofago\"), in cui esposero i loro risultati che dimostravano che i virus si riproducono in un unico passaggio, piuttosto che in modo esponenziale come fanno gli organismi cellulari.\nDal 1940 collabor\u00f2 con Salvador Luria e Alfred Hershey allo studio della genetica dei virus che frutter\u00e0 loro il Nobel nel 1969. Fu professore di fisica e di biologia in diverse universit\u00e0 europee e americane, e si interess\u00f2 anche della fisica della percezione, su cui fond\u00f2 successivamente un'epistemologia realista di ispirazione kantiana."}
{"id": "1619802", "revid": "1793900", "url": "https://it.wikipedia.org/wiki?curid=1619802", "title": "Monte Columbia (Canada)", "text": "Il monte Columbia \u00e8 una montagna appartenente alle Montagne Rocciose Canadesi, localizzata al confine delle province canadesi dell'Alberta e della Columbia Britannica. \nCon un'altezza massima di 3.747 metri sul livello del mare \u00e8 la cima pi\u00f9 alta di tutto l'Alberta."}
{"id": "1619804", "revid": "767487", "url": "https://it.wikipedia.org/wiki?curid=1619804", "title": "Bob Gaudio", "text": "Figlio di italiani (originari di Irsina in Basilicata) famoso per aver partecipato alla band The Royal Teens a soli 15 anni e aver scritto la canzone \"Short Shorts\".\nNel 1958 incontr\u00f2 Frankie Valli e la sua band The Four Seasons (a quel tempo The Four Lovers), unendosi al gruppo dopo breve tempo.\nHa scritto la maggior parte delle canzoni con i The Four Seasons, a partire da \"Sherry\" e \"Beggin\"' fino a \"Can't take my eyes off you\" (quest'ultima scritta in coppia con Bob Crewe)."}
{"id": "1619805", "revid": "962319", "url": "https://it.wikipedia.org/wiki?curid=1619805", "title": "Tuffi ai Giochi della IX Olimpiade", "text": "Le competizioni dei tuffi ai Giochi della VII Olimpiade si sono svolte al \"Olympic Sports Park Swim Stadium\" di Amsterdam dal 6 all'11 agosto 1928.\nSi sono svolti 4 eventi: le gare dal trampolino e dalla piattaforma, sia maschili che femminili."}
{"id": "1619806", "revid": "767487", "url": "https://it.wikipedia.org/wiki?curid=1619806", "title": "Comunit\u00e0 montana delle Alpi Lepontine", "text": "La Comunit\u00e0 montana delle Alpi Lepontine era una comunit\u00e0 montana in provincia di Como. Il capoluogo era Porlezza.\nIl territorio era costituito dalla Val Menaggio e dalla Val Cavargna, dai comuni che si affacciano sulla parte comasca del Lago di Lugano e dai comuni sulla sponda occidentale del Lago di Como, da Griante a San Siro.\nIl 1\u00ba settembre 2009, ai sensi della L.R. nr. 19/2008, \u00e8 stata costituita la Comunit\u00e0 montana Valli del Lario e del Ceresio mediante fusione della Comunit\u00e0 Montana delle Alpi Lepontine e della Comunit\u00e0 montana dell'Alto Lario Occidentale.\nCollegamenti esterni.\nSito ufficiale"}
{"id": "1619811", "revid": "599013", "url": "https://it.wikipedia.org/wiki?curid=1619811", "title": "Etienne de La Bo\u00e9tie", "text": ""}
{"id": "1619814", "revid": "287204", "url": "https://it.wikipedia.org/wiki?curid=1619814", "title": "Max Delbruck", "text": ""}
{"id": "1619815", "revid": "767487", "url": "https://it.wikipedia.org/wiki?curid=1619815", "title": "Malicorne (gruppo musicale)", "text": "Malicorne era un gruppo musicale francese di musica folk, attivo negli anni settanta ed ottanta.\nIl gruppo fu fondato da Gabriel Yacoub e Marie Sauvet (ex sposa di Gabriel Yacoub e conosciuta anche come Marie Yacoub o Marie de Malicorne): i due inizialmente pubblicarono \"Pierre de Grenoble\" (1973). Ad essi si aggiunsero poi Hughes de Courson e Laurent Vercambre.\nGabriel Yacoub faceva parte del gruppo di Alan Stivell ma, secondo le sue asserzioni, prefer\u00ec cantare canzoni tradizionali del patrimonio francofono piuttosto che di quello bretone e gaelico, e quindi lasci\u00f2 quel gruppo per fondare i Malicorne.\nL'influenza del gruppo nel mondo folk degli anni settanta in Francia, insieme a gruppi pi\u00f9 tradizionali come La Bamboche e il gruppo di Alan Stivell, fu importante.\nIl gruppo si caratterizza per l'impiego contemporaneo di strumenti folk (ghironda, nyckelharpa, dulcimer) ed elettroacustici (chitarra elettrica) o comunque moderni (batteria). Gli arrangiamenti sono complessi e ricercati, nella ricerca di una sintesi tra sonorit\u00e0 antiche e moderne. Spiccano le voci di Gabriel e Marie Yacoub: i loro canti a cappella sono riuniti nel disco \"Vox\" (1996)."}
{"id": "1619816", "revid": "287204", "url": "https://it.wikipedia.org/wiki?curid=1619816", "title": "Tarusati", "text": "I Tarusati furono un popolo gallico dell'Aquitania, citato da Giulio Cesare e Plinio il Vecchio. Li si identifica generalmente con gli Aturensi (una denominazione che s'impose a partire dal IV secolo. Abitavano l'attuale Tursan nel dipartimento delle Landes e avevano quale citt\u00e0 principale \"Atura\" (Aire-sur-l'Adour).\nI Tarusati avevano per confinanti i Tarbelli a sud-ovest, i Cocosati a nord-ovest, i \"Vasatei\" a nord, gli Elusati a est, i Bigerri a sud-est e i Benearni a Sud."}
{"id": "1619817", "revid": "167080", "url": "https://it.wikipedia.org/wiki?curid=1619817", "title": "Bigerri", "text": ""}
{"id": "1619820", "revid": "124027943", "url": "https://it.wikipedia.org/wiki?curid=1619820", "title": "Istituto Europeo di Oncologia", "text": "L'Istituto Europeo di Oncologia (spesso abbreviato IEO), \u00e8 un ospedale e casa di cura a carattere scientifico di Milano che si occupa, oltre che della cura dei tumori, della ricerca scientifica atta a migliorare le metodiche di diagnosi e di cura di ogni forma di cancro, possedendo al suo interno diversi laboratori.\nFondato nel 1994, ha lo status di IRCCS (istituto di ricovero e cura a carattere scientifico). Annovera tra i suoi fondatori Enrico Cuccia e Umberto Veronesi.\nStoria.\nNasce da un'idea di Umberto Veronesi: creare un modello innovativo di ospedale in cui i principi della gestione privata sono applicati alla sanit\u00e0 pubblica. Opera in anticipo sui tempi creando un comitato etico e un comitato scientifico di cui fanno parte due insigniti del Premio Nobel: Renato Dulbecco (Nobel per la medicina nel 1975) e John Michael Bishop (Nobel per la medicina nel 1989).\nNel 1995 avvia la Divisione di medicina nucleare, la prima in Italia, iniziando gli studi di radioimmunoterapia. Nel 1996 \u00e8 riconosciuto come Istituto di ricovero e cura a carattere scientifico, nel 1997 acquista il pi\u00f9 avanzato acceleratore lineare sul mercato.\nNel 2000 acquisisce il Centro Cardiologico Monzino di Milano, altro punto di eccellenza.\nNel 2016 l'Istituto Clinico Humanitas di Gianfelice Rocca e il Gruppo ospedaliero San Donato (che comprende il San Raffaele) della famiglia Rotelli presentano una proposta congiunta di acquisizione: la famiglia Veronesi si mostra favorevole, i vertici dello IEO si dicono invece contrari per il timore di uno smembramento.\nNel luglio 2018 Leonardo Del Vecchio, patron di LuxotticaEssilor , entrato sei mesi prima nella compagine societaria dell'ospedale con il 18,5% acquisito da Unicredit, mette a disposizione attraverso la sua Fondazione 500 milioni di euro e un maxi piano di sviluppo per creare il polo della salute con IEO e Monzino. Il piano prevede l'ampliamento della struttura, la realizzazione di un centro ricerca per competere a livello internazionale, un campus universitario e una zona dedicata alle famiglie. Il progetto di Del Vecchio, che ha gi\u00e0 acquisito nell'area sud di Milano terreni che una volta appartenevano alle societ\u00e0 fallite della famiglia Ligresti ed erano poi finite in una societ\u00e0 controllata da Unicredit, ha diviso i soci dello IEO in due blocchi. Da un lato Del Vecchio sostenuto da Unicredit, dall'altro Mediobanca (il singolo maggiore socio con il 25,37%), UnipolSai (14,3%), Intesa Sanpaolo (7%), Pirelli (6%), Banco Bpm (5%), Mediolanum (4%).\nNell'aprile 2020, in occasione della crisi Covid-19, l'Istituto ha inaugurato il servizio di visita Online per analisi oncologiche. \nTrasporti.\nTrasporto pubblico.\nL'ospedale \u00e8 collegato alla fermata Abbiategrasso della linea 2 della metropolitana tramite un servizio navetta gratuito, attivo dal luned\u00ec al venerd\u00ec, che impiega circa 10 minuti per coprire la distanza, con una sola fermata intermedia nei pressi del Quark Hotel (via Lampedusa)."}
{"id": "1619823", "revid": "66934", "url": "https://it.wikipedia.org/wiki?curid=1619823", "title": "Maurice Hugh Frederick Wilkins", "text": ""}
{"id": "1619827", "revid": "729019", "url": "https://it.wikipedia.org/wiki?curid=1619827", "title": "Roat\u00e1n", "text": "Roat\u00e1n \u00e8 un'isola tropicale del Mar dei Caraibi, al largo delle coste dell'Honduras. \u00c8 la maggiore delle Islas de la Bah\u00eda. Fa parte del dipartimento di Islas de la Bah\u00eda. Deve la sua fama al fatto di essere stata, in passato, il covo di alcuni famosi pirati tra cui il famigerato Henry Morgan. \u00c8 parzialmente circondata dalla barriera corallina.\nNegli ultimi anni il turismo si propone come fonte di sostentamento dell'intera isola. Il clima caraibico delinea una stagione unica per tutto l'anno con una temperatura media di circa 28\u00a0\u00b0C con caratteristica dell'aria molto umida.\nLa povert\u00e0 domina gli usi e i costumi della gente, comunque socievole e rispettosa, che abita pittoresche palafitte sulla costa e favelas all'interno.\nLe disparit\u00e0 sociali, come in quasi tutti i paesi poveri, si identificano nelle grandissime ville, perlopi\u00f9 di proprietari statunitensi, e le baraccopoli a ridosso delle stesse.\nLa magnifica costa lato ovest, la spiaggia di west bay, \u00e8 considerata una tra le dieci pi\u00f9 belle del mondo. \u00c8 proprio l\u00ec che due volte la settimana, a ciclo continuo annuale, vengono condotti il 90% dei crocieristi americani, principali contribuenti dell'economia turistica in sviluppo dell'isola.\nLa costa ovest \u00e8 completamente parco marino e, a poche decine di metri dalla riva, si possono ammirare delle stupende formazioni coralline raggiungibili \"fai da te\", senza quindi appoggiarsi a diving di competenza, i quali, conducono i turisti verso singolari barriere pi\u00f9 belle e affascinanti, la quale visita \u00e8 per\u00f2 consigliata insieme a personale esperto del settore.\nI villaggi sulla costa occidentale sono pochi, dotati di aree sdraio private ed esclusive agli ospiti, i rimanenti locali, sono sostanzialmente bar e resort d'appoggio a turismo da \"sbarco\" croceristico. L'isola \u00e8 inoltre servita da un aeroporto,intitolato a Juan Manuel Galvez,con destinazioni in America settentrionale.\nStoria.\nLe prime tracce di presenza umana sull'isola risalgono alla civilt\u00e0 precolombiana, che era presente anche sulla terraferma. Il monaco spagnolo Don Diego de Porra, nelle sue memorie di viaggio, riferisce che la popolazione delle Islas de la Baia parlavano lo stesso linguaggio e che probabilmente appartenevano allo stesso popolo delle trib\u00f9 incontrate a Punta de Castilla. Cristoforo Colombo durante il suo quarto viaggio verso le Americhe approd\u00f2 sulla spiaggia della vicina isola di Guanaja. Giunti gli spagnoli sull'isola, gran parte della popolazione indigena venne catturata e trasportata via dall'isola per essere venduta al mercato degli schiavi. Durante l'epoca del colonialismo europeo l'arcipelago divenne teatro delle schermaglie tra le varie potenze europee, prime fra tutte la Spagna e la Gran Bretagna. Roat\u00e1n divenne quindi un punto di sosta per molte navi militari, e per questo motivo venne occupata militarmente diverse volte. Ma l'isola non attrasse soltanto i militari, essa infatti fu il covo di diversi pirati fra i quali il celebre Henry Morgan e il capitano John Coxen. Nel 1640, una flotta spagnola al comando di Don Francisco Villalba Toledo, assalt\u00f2 la fortezza di \"Port Royale\", dove erano acquartierati la maggior parte dei pirati, i quali, dopo una lunga e aspra battaglia, si arresero alla corona spagnola."}
{"id": "1619830", "revid": "66934", "url": "https://it.wikipedia.org/wiki?curid=1619830", "title": "Feodor Lynen", "text": ""}
{"id": "1619832", "revid": "287204", "url": "https://it.wikipedia.org/wiki?curid=1619832", "title": "Andre Lwoff", "text": ""}
{"id": "1619833", "revid": "66934", "url": "https://it.wikipedia.org/wiki?curid=1619833", "title": "Marshall W. Nirenberg", "text": ""}
{"id": "1619834", "revid": "3115", "url": "https://it.wikipedia.org/wiki?curid=1619834", "title": "Condiglione", "text": "Il condiglione (o cundigiun lingua ligure) \u00e8 il nome dato a un'insalata fresca e mista dell'imperiese, del savonese e del genovesato. A Ponente \u00e8 particolarmente diffuso dal ventimigliese al finalese.\nEsistono diverse ricette del condiglione, e la lista degli ingredienti varia seconde le zone e le stagioni. Di solito, si prepara con fette di cipolle, pomodori, peperoni rossi, verdi e gialli, acciughe salate, basilico, olio di oliva in abbondanza, olive salate, aglio, uovo sodo, tonno, potendo aggiungere, a piacere: fagiolini verdi lessi (meglio se i \"Pelandr\u00f9i d'Albenga\"), patate lesse a tocchettini, sedano verde, capperi salati, cetriolo a fettine, uno spruzzo d'aceto di vino bianco e sale quanto basta. Poi, si mescola bene il tutto prima di servire.\nIl condiglione somiglia, in gran parte, e viceversa, alla sua cugina della Costa Azzurra: la Salade ni\u00e7oise."}
{"id": "1619835", "revid": "66934", "url": "https://it.wikipedia.org/wiki?curid=1619835", "title": "Robert W. Holley", "text": ""}
{"id": "1619837", "revid": "122739244", "url": "https://it.wikipedia.org/wiki?curid=1619837", "title": "Stefano Maria Legnani", "text": "I biografi settecenteschi segnalano un suo primo apprendistato a Bologna, presso Carlo Cignani, della scuola emiliana; fu per il Legnanino un periodo di vivace eclettismo pittorico. Fondamentale - in particolare secondo la lettura di Paolo Coen - fu il suo soggiorno a Roma, nel 1686, dove studi\u00f2 sotto Carlo Maratti e realizz\u00f2 la sua prima pala d'altare, nella chiesa di San Francesco a Ripa. La sua formazione romana fu altres\u00ec influenzata dallo stile barocchetto di Giovan Battista Gaulli (detto il Baciccio).\nLegnani fu in seguito influenzato dalla scuola barocca genovese di Domenico Piola e Gregorio de Ferrari. Lavor\u00f2 a Genova e Torino, dove realizz\u00f2 gli affreschi degli appartamenti di Palazzo Carignano.\nIl suo stile barocchetto si affin\u00f2 sul finire del XVII secolo con una pittura dalle tonalit\u00e0 chiare e sfumate e dai colori brillanti, nettamente pi\u00f9 luminosi rispetto alle cromie scure dei pittori contemporanei.\nOpere.\nSegue un prospetto non esaustivo delle opere di Stefano Maria Legnani."}
{"id": "1619838", "revid": "66934", "url": "https://it.wikipedia.org/wiki?curid=1619838", "title": "Alfred D. Hershey", "text": ""}
{"id": "1619840", "revid": "287204", "url": "https://it.wikipedia.org/wiki?curid=1619840", "title": "Comunit\u00e0 montana dell'Alto Lario Occidentale", "text": "La Comunit\u00e0 montana dell'Alto Lario Occidentale era una comunit\u00e0 montana in provincia di Como, che copriva il territorio della sponda occidentale dell'alto lago di Como, comprendendo i comuni da Cremia a Sorico.\nIl 1\u00ba settembre 2009, ai sensi della L.R. nr. 19/2008, fu costituita la Comunit\u00e0 montana Valli del Lario e del Ceresio mediante fusione della Comunit\u00e0 montana delle Alpi Lepontine e della Comunit\u00e0 Montana dell'Alto Lario Occidentale."}
{"id": "1619842", "revid": "6923", "url": "https://it.wikipedia.org/wiki?curid=1619842", "title": "Johann Wier", "text": "Chiamato anche Johann Weyer in tedesco o Wierus in latino, fu un demonologo e un medico olandese, allievo del filosofo e medico tedesco Agrippa di Nettesheim.\nBiografia.\nLe notizie sulla sua vita si traggono essenzialmente dalla prima sua biografia scritta da Melchior Adam e soprattutto da quanto Wier stesso scrisse di s\u00e9 nel suo \"De prestigiis daemonum\". Figlio del commerciante Theodor Wier e di Agnes Rhordam, fratello maggiore di Matth\u00e4s (1520-1560), il primo mistico della Riforma, Johann nacque nel 1515 a Grave, cittadina posta sulla riva del fiume Maas, nel Brabante, territorio in cui la cultura dei Paesi Bassi si mescolava a quella pi\u00f9 propriamente germanica: di qui le diverse espressioni del suo nome, \"Wier\" in olandese, \"Weyer\" in tedesco e, in latino, \"Wierus\" o persino \"Piscinarius\".\nCome tanti, ai suoi tempi, credette nell'esistenza dei demoni e fu certo della loro azione: narra infatti come nella sua casa di famiglia uno spirito, del resto benigno, manifestasse di quando in quando la sua presenza.\nAllievo di Cornelio Agrippa (1530-1534).\nFrequentava la scuola di Jan Hendrick Coolen a Lovanio quando, nel 1530, ebbe notizia della presenza ad Anversa di Agrippa di Nettesheim (1486-1535), umanista famoso e allora consigliere, archivista e storiografo alla corte di Margherita d'Asburgo (1480-1530). Lo raggiunse per seguirne le lezioni e lo segu\u00ec a Bonn e nei suoi frequenti spostamenti, finch\u00e9 nel 1534 Agrippa, colpito da una condanna a morte per eresia, doveva fuggire in Francia, a Lione, e Wier prendeva la strada di Parigi per studiarvi medicina, mantenendosi tuttavia in contatto epistolare con il maestro che per\u00f2, per la sua morte occorsa l'anno successivo, Wier non vedr\u00e0 pi\u00f9.\nJohann Wier si proclamer\u00e0 sempre discepolo di quel \u00abpraeceptor venerandus\u00bb, difendendone la memoria e l'opera. Fu lui a puntualizzare come il \"De ceremoniis\" - presunto quarto libro del \"De occulta philosophia\" - fosse un testo apocrifo, a respingere le accuse di negromanzia diffuse da Paolo Giovio, e da Jean Bodin, condannando per\u00f2 la magia, considerandola pratica inutile a ogni tentativo di spiegare la natura piegandola ai fini desiderati.\n\u00c8 nota la difesa fatta da Agrippa a Metz nel 1519 di una giovane contadina di Woippy, violentata dai suoi accusatori e fatta torturare dall'inquisitore Nicolas Savin, che la considerava strega per il solo fatto di essere \u00abfiglia di strega\u00bb, disattendendo, in questo suo giudizio, il valore del battesimo, liberatorio delle eventuali colpe dei genitori, e perci\u00f2 - a parte ogni considerazione sulla sua insufficiente preparazione teologica - cadendo egli stesso nell'eresia. L'episodio, ricordato da Agrippa nel \"De incertitudine et vanitate scientiarum atque artium\", oltre a evidenziare dubbi, da tempo avanzati, sui reali intenti degli inquisitori - i beni dei condannati venivano infatti confiscati a beneficio degli stessi inquisitori e della Chiesa - mostrava l'inconsistenza giuridica e teologica dei processi per stregoneria e questi temi, insieme con la distinzione operata da Agrippa nel \"De occulta philosophia\" tra \u00abreligione\u00bb e \u00absuperstizione\u00bb, furono tenuti ben presenti da Wier.\nStudiando medicina a Parigi, dopo qualche mese passato a Orl\u00e9ans dove conobbe il medico di Francesco I, No\u00ebl Ramard, Wier frequent\u00f2 Michele Serveto, critico di Galeno e scopritore della \u00abpiccola circolazione\u00bb del sangue nei polmoni, e Jean Fernel, fautore della diretta osservazione dei fatti e scettico sull'esistenza di influssi astrologici. Laureatosi nel 1537, ritorn\u00f2 a Grave per esercitarvi la professione medica.\nNel 1540 si trasfer\u00ec a Ravenstein e di l\u00ec ad Arnhem: qui, nel 1548, ebbe occasione di occuparsi di diversi casi di presunte possessioni demoniache e dimostr\u00f2 pubblicamente la falsit\u00e0 della diffusa credenza secondo la quale i \u00abpossessi\u00bb erano in grado di ingoiare e mantenere nello stomaco oggetti di ogni genere. Ad Arnhem si spos\u00f2 con Judith Wintgens: doveva aver raggiunto una fama non indifferente, poich\u00e9 nel 1550 fu richiesto come medico personale del duca Guglielmo di J\u00fclich-Kleve-Berg nella sua corte di Kleve.\nMedico a Kleve (1550-1578).\nIl ducato, che era formato da una parte degli attuali Paesi Bassi e da parte dell'odierna Vestfalia, si trovava allora stretto nelle contese politico-religiose che contrapponevano l'Impero di Carlo V e i principi protestanti tedeschi, alleati nella Lega di Smalcalda. Il duca Giovanni III di Kleve cerc\u00f2 di mantenere una posizione di equidistanza, adottando una riforma religiosa improntata a un sostanziale irenismo e sostenuta su princ\u00ecpi di tolleranza. A questo scopo, fu essenziale il contributo degli umanisti Erasmo da Rotterdam, corrispondente del ministro Johann Vlatten, e Conrad von Heresbach, insegnante di greco dell'Universit\u00e0 di Friburgo in Brisgovia e precettore del figlio del duca, dal 1538 a capo del ducato con il nome di Guglielmo V.\nNel 1538 moriva anche il duca di Gheldria, Karl von Egmond, e Guglielmo si proclam\u00f2 suo successore, alleandosi con Francesco I e passando al luteranesimo per garantirsi l'appoggio dei principi tedeschi contro la reazione dell'imperatore che per\u00f2 lo sconfisse in battaglia nel 1543, gli sottrasse la Gheldria e impose il ritorno del ducato al cattolicesimo. Non tutte le riforme religiose introdotte nel ducato di Kleve andarono perdute: vi rimase l'impronta erasmiana e la ricerca del compromesso tra le confessioni cristiane. In questo clima politico di tolleranza religiosa e culturale - la corte di Guglielmo era frequentata da importanti intellettuali, quali Georg Witzel, Georg Cassander, Andreas Masius, Gerhard Mercator, Johannes Sleidanius e dai medici Reiner Solenander e Johann Echt - Johann Wier visse per quasi trenta anni e qui, nel castello di Hambach, nei primi mesi del 1562 port\u00f2 a compimento la sua prima opera, i cinque libri del \"De praestigiis daemonum, et incantationibus, ac veneficiis\", dedicati al duca Guglielmo V e pubblicati a Basilea nel 1563.\nIl \u00abDe praestigiis daemonum\u00bb.\nL'opera conobbe, vivente l'autore, otto edizioni e dal 1566 fu divisa in sei libri: il primo libro dell'opera tratta dell'origine e dei poteri del diavolo, il secondo dei maghi, il terzo delle streghe, il quarto degli indemoniati e di coloro che ritengono di essere vittime di malefici, il quinto della loro guarigione e il sesto della punizione da infliggere alle streghe e ai maghi. Sigmund Freud cit\u00f2 l'opera come uno dei dieci libri pi\u00f9 rilevanti di tutti i tempi.\nWier individua nell'azione del diavolo l'origine della credenza dei poteri che venivano attribuite alle cosiddette streghe: il diavolo otteneva il duplice scopo di ingannare tanto le donne, pervertendo le loro menti, quanto coloro che le giudicavano e le condannavano. Condanne a morte tanto pi\u00f9 ingiuste, perch\u00e9 basate, secondo Wier, su una erronea traduzione di un passo biblico - \"Esodo\" 22, 18: \u00abnon lascerai vivere la strega\u00bb - che in realt\u00e0 si riferisce agli autori dei venefici. Gli argomenti trattati nell'opera avevano pertanto una natura teologica, portando le Scritture a testimonianza degli inganni diabolici, una filosofica, dimostrando in che modo il diavolo corrompesse l'immaginazione delle streghe, una medica, dimostrando come nel comportamento delle streghe vi fosse una causa morbosa, e una giuridica, affinch\u00e9, dopo aver distinto tra maghi, streghe e autori di venefici, rilevato come le streghe in realt\u00e0 non fossero in grado di provocare alcun danno, non avendo esse alcun potere reale, si applicassero pene graduate secondo qualit\u00e0 e gravit\u00e0 dei delitti, diversamente da come attualmente veniva fatto.\nNelle successive edizioni del libro, Wier pubblic\u00f2 anche alcuni commenti di autorevoli lettori: il teologo Anton Hovaeus, elogiando l'autore, sottolineava come la caccia alle streghe non avesse giustificazione teologica; il medico Balduinus Ronsseus rilevava come le donne accusate fossero in realt\u00e0 malate di nervi, Johann Ewich deprecava che giudici e teologi facessero confusione tra eresia e stregoneria, mentre un altro medico, Carolus Gallus, confermava come il fenomeno della stregoneria avesse origini psichiche o alimentari e l'umanista Theodor Zwinger sottolineava l'importanza della libera diffusione della cultura e del rinnovamento delle scienze al fine di debellare superstizioni e pregiudizi.\nWier volle coinvolgere, nella sua proposta di revisione delle leggi che punivano le streghe, il teologo Johann Brenz, che gi\u00e0 nel 1554, dopo il rogo di Michele Serveto, aveva aderito al manifesto di protesta di S\u00e9bastien Castellion, il \"De haereticis an sint persequendi\", con il suo opuscolo \"An magistratus iure possit occidere Anabaptista, aut alios Haereticos\", nel quale aveva sostenuto l'illegittimit\u00e0 della condanna a morte degli eretici.\nNon solo: nel 1539 Brenz aveva pubblicato il sermone \"Ein Predig von dem Hagel\" - \"Predica sulla grandine\" - su un episodio di caccia alle streghe avvenuto dopo una grandinata, interpretata dalla comunit\u00e0 del villaggio come la conseguenza di un maleficio. Per Brenz, non solo le streghe non potevano provocare alcunch\u00e9, ma nemmeno il diavolo stesso: al pi\u00f9, il demone poteva prevedere un determinato evento e ingannare una \u00abstrega\u00bb facendole credere che sarebbe stata lei stessa a provocare quell'evento, illudendola cos\u00ec di possedere poteri sovrannaturali che lei stessa avrebbe poi, in buona fede, confessato di avere.\nSecondo questa analisi, si ammetteva bens\u00ec l'esistenza delle streghe ma, per quanto risultasse evidente che ogni loro responsabilit\u00e0 concreta venisse a cadere, Brenz riteneva che le \u00abstreghe\u00bb meritassero la massima pena a causa del loro commercio con il diavolo, che dimostrava la volont\u00e0 della donna di fare il male - il \"conatus perfectus\" - che la legge del tempo puniva comunque, poich\u00e9 equiparava la volont\u00e0 intesa al male all'atto effettivamente perpetrato. Invece Wier, scrivendo al Brenz, sottolineava l'enormit\u00e0 della pena capitale, che avrebbe dovuto essere sostituita con punizioni miti e con un'opera di rieducazione, e negava la legittimit\u00e0 di equiparare l'intenzione criminosa al crimine, cos\u00ec come non si puniva l'adulterio immaginato ma soltanto quello realmente consumato.\nContemporaneamente alla traduzione in tedesco fatta dallo stesso Wier del \"De praestigiis\" nel 1567, usc\u00ec a Parigi quella in francese, i \"Cinq livres de l'imposture et tromperie des diables: des enchantements et sorcelleries\", a cura del medico Jacques Gr\u00e9vin, che ebbe nuove edizioni aggiornate nel tempo, fino a quella di Francoforte, in sei libri, nel 1586.\nIl concetto di Melanconia.\nDurante l'attivit\u00e0 dell'Inquisizione Spagnola e successivamente del Santo Uffizio Italiano, Johann Wier prefer\u00ec prendere le distanze da questa forma di ossessione diabolica e descrivere il tutto come un fenomeno causato da un disturbo fisico. Nelle sue tesi si serv\u00ec delle sue conoscenze mediche per dimostrare che tutte le confessioni delle streghe, che venivano raccolte nei fascicoli della Santa Inquisizione - sotto tortura - erano in realt\u00e0 il frutto di un disturbo fisico dell'utero, chiamato melanconia. Dimostr\u00f2 dunque che il patto con il diavolo non aveva alcun fondamento e non sussistendo, non poteva essere considerato reato. Grazie a queste teorie riusc\u00ec a salvare diverse streghe dall'esecuzione."}
{"id": "1619843", "revid": "287204", "url": "https://it.wikipedia.org/wiki?curid=1619843", "title": "Roatan", "text": ""}
{"id": "1619844", "revid": "27723", "url": "https://it.wikipedia.org/wiki?curid=1619844", "title": "Stefano Legnani", "text": ""}
{"id": "1619845", "revid": "27723", "url": "https://it.wikipedia.org/wiki?curid=1619845", "title": "Legnanino", "text": ""}
{"id": "1619852", "revid": "167080", "url": "https://it.wikipedia.org/wiki?curid=1619852", "title": "Euskal", "text": ""}
{"id": "1619854", "revid": "148107", "url": "https://it.wikipedia.org/wiki?curid=1619854", "title": "C*-algebra", "text": "In matematica, una C*-algebra \u00e8 un'algebra complessa formula_1 di operatori lineari continui (limitati) definiti su uno spazio di Hilbert complesso con due propriet\u00e0 aggiuntive:\nL'interesse per le C*-algebre nacque con la meccanica quantistica, nell'ambito della quale vengono usate per modellare le algebre degli osservabili. Questa linea di ricerca inizi\u00f2 in forma rudimentale con la meccanica matriciale di Werner Karl Heisenberg proseguendo in una forma matematicamente pi\u00f9 evoluta con Pascual Jordan nel 1933. Successivamente, John von Neumann cerc\u00f2 di sistematizzarne lo studio arrivando a pubblicare un'importante serie di articoli sugli anelli di operatori, in cui vengono considerate delle speciali classi di C*-algebre, oggi chiamate algebre di von Neumann.\nIntorno al 1943 il lavoro di Izrail' Moiseevi\u010d Gel'fand, Mark Naimark e Irving Segal port\u00f2 alla caratterizzazione astratta delle C*-algebre che non fa pi\u00f9 riferimento agli operatori.\nLe C*-algebre costituiscono oggigiorno un importante strumento nella teoria delle rappresentazioni unitarie dei gruppi localmente compatti, oltre ad essere usate nella formulazione algebrica della meccanica quantistica.\nDefinizione.\nUna C*-algebra formula_1 \u00e8 un'algebra di Banach su campo complesso, assieme ad una involuzione formula_5 che manda formula_6 in formula_7 e che gode della propriet\u00e0:\nNonostante l'apparente semplicit\u00e0, questa uguaglianza permette di ricavare un numero notevole di risultati. Si tratta della caratterizzazione astratta di C*-algebra data in un articolo del 1943 da Gel'fand e Naimark.\nLa definizione di C*-algebra non implica che formula_1 debba avere un'unit\u00e0, ci\u00f2 nonostante si pu\u00f2 dimostrare che esiste un'unica C*-algebra formula_10 con unit\u00e0 che contiene formula_1 come ideale e tale che formula_12 abbia dimensione 1. In questo modo si pu\u00f2 definire lo spettro anche per gli elementi di una C*-algebra formula_1 senza unit\u00e0 considerandoli come elementi di formula_10.\nSe formula_1 e formula_16 sono C*-algebre, un omomorfismo algebrico formula_17 viene chiamato \"*-omomorfismo\" se rispetta l'involuzione, ovvero se:\nCome sempre se un *-omomorfismo \u00e8 biettivo lo si chiama \"*-isomorfismo\" e si dice che le due C*-algebre sono isomorfe. Se non c'\u00e8 rischio di confusione, si pu\u00f2 tralasciare il \"*-\" iniziale. Si dimostra che un qualsiasi *-homomorfismo \u00e8 limitato con norma minore o uguale a 1 (e quindi, in particolare, che un *-isomorfismo \u00e8 un'isometria).\nIl termine B*-algebra \u00e8 stato introdotto da C. E. Rickart nel 1946 per descrivere un'*-algebra di Banach che soddisfa:\nper tutti gli formula_6 nella data B*-algebra. Ogni C*-algebra \u00e8 anche una B*-algebra, perch\u00e9:\nquindi formula_22 se formula_6 non \u00e8 nullo, e sostituendo formula_7 a formula_6 si conclude che:\nIn parallelo con la teoria degli operatori, un formula_27 viene chiamato:\nEsempi.\nC*-algebre a dimensione finita.\nL'algebra formula_31 delle matrici formula_32 su campo complesso diventa una C*-algebra se viene dotata della norma usuale quando considerata come spazio degli operatori su formula_33, e se si prende come involuzione di una matrice la sua aggiunta.\nPi\u00f9 in generale si possono considerare somme dirette di algebre matriciali. Infatti si dimostra che tuttle le C*-algebre a dimensione finita sono di questa forma (teorema di Artin-Wedderburn perch\u00e9 le C*-algebre a dimensione finita sono semisemplici).\nC*-algebre di operatori.\nL'esempio tipico di C*-algebra \u00e8 l'insieme degli operatori limitati (i.e. continui) formula_34 su uno spazio di Hilbert formula_35 dotato delle operazioni solite e con formula_7 che indica l'aggiunto di formula_6. Infatti, per il teorema di Gel'fand-Naimark, ogni C*-algebra formula_1 \u00e8 *-isomorfa ad una sottoalgebra (chiusa rispetto alla norma ed a *) di formula_34 per un opportuno spazio di Hilbert formula_35.\nC*-algebre commutative.\nSia formula_41 uno spazio di Hausdorff localmente compatto. Lo spazio formula_42 delle funzioni complesse a supporto compatto su formula_41 \u00e8 una C*-algebra con le operazioni usuali e con l'involuzione data dalla coniugazione complessa punto per punto. Da notare che \u00e8 unitaria solo se formula_41 \u00e8 compatto.\nIl teorema di rappresentazione di Gel'fand dice che ogni C*-algebra commutativa \u00e8 *-isomorfa ad formula_42 con formula_41 lo spazio dei caratteri (*-omomorfismi tra l'algebra e formula_47) dotato della topologia debole (\u00e8 localmente compatto perch\u00e9 i caratteri hanno norma 1 e quindi si possono vedere come elementi della palla unitaria dello spazio duale). Inoltre se formula_42 \u00e8 isomorfo ad formula_49 allora segue che formula_41 ed formula_51 sono omeomorfi, questa \u00e8 la motivazione che sottost\u00e0 ai metodi di indagine della geometria non commutativa.\nC*-algebra nucleare.\nIn matematica, una \"C*-algebra nucleare\" \u00e8 una C*-algebra formula_1 tale che il prodotto tensoriale \"algebrico\" con qualsiasi altra C*-algebra formula_16, ossia l'algebra formula_54, ammetta una e una sola norma C*.\nTutte le C*-algebre abeliane sono nucleari."}
{"id": "1619862", "revid": "767487", "url": "https://it.wikipedia.org/wiki?curid=1619862", "title": "Arnold Bode Preis", "text": "L'Arnold-Bode-Preis \u00e8 un premio che viene conferito ad artisti visivi dalla citt\u00e0 di Kassel. Il premio di 10.000 euro, che esiste dal 1980, \u00e8 dedicato ad Arnold Bode, fondatore della rassegna di arte contemporanea Documenta."}
{"id": "1619869", "revid": "111885892", "url": "https://it.wikipedia.org/wiki?curid=1619869", "title": "Madonna del Rosario con san Domenico e santa Rosa", "text": "Madonna del Rosario con san Domenico e santa Rosa \u00e8 un olio su tela di Stefano Maria Legnani, risalente al 1700-1705, oggi facente parte della pinacoteca civica di Caravaggio, in Lombardia.\nStoria.\nLa sua attribuzione al Legnanino, sulla base di motivi stilistici, deriva dalla critica Marina dell'Omo; la dell'Omo ha ipotizzato che il quadro fosse destinato ad un altare dedicato alla Madonna del Rosario in un edificio religioso successivamente abbandonato, e che solo in un secondo momento esso sia stato traslato nella chiesa di San Giovanni, a Caravaggio, dove \u00e8 stato rinvenuto in epoca moderna.\nDescrizione e stile.\nLa composizione \u00e8 caratterizzata da un'evidente struttura piramidale, di matrice classicista; quest'elemento deriva probabilmente dal soggiorno romano del Legnanino, avvenuto nel 1686. L'interpretazione pittorica, per contro, \u00e8 di ascendenza barocchetta; \u00e8 qui evidente l'influenza della scuola barocca genovese di Domenico Piola e Gregorio de Ferrari."}
{"id": "1619872", "revid": "1318658", "url": "https://it.wikipedia.org/wiki?curid=1619872", "title": "Consiglio regionale della Lombardia", "text": "Il Consiglio regionale \u00e8 l'organo legislativo della regione Lombardia; ha sede a Milano, in via Fabio Filzi 22, nel Grattacielo Pirelli.\nL'attuale presidente \u00e8 Alessandro Fermi, appartenente a Forza Italia ed eletto nel corso della prima seduta del Consiglio, il 5 aprile 2018.\nIstituito nel 1970, si compone attualmente di 80 seggi, tra i quali \u00e8 compreso quello del Presidente della Regione.\nLa legislatura \u00e8 di cinque anni.\nFunzioni.\nIl consiglio approva le leggi e i regolamenti di competenza della regione. Ha il compito di approvare lo statuto regionale, approvare il bilancio regionale, proporre leggi al parlamento nazionale.\nComposizione.\nQuesta \u00e8 la composizione del Consiglio Regionale a seguito delle elezioni del 4 marzo 2018."}
{"id": "1619873", "revid": "1716540", "url": "https://it.wikipedia.org/wiki?curid=1619873", "title": "Craig Mazin", "text": "Biografia.\nNato nell'aprile 1971 nel borough newyorkese di Brooklyn da una famiglia di origine ebraica, ha studiato per tutto il periodo scolastico, una volta diplomatosi si \u00e8 iscritto alla prestigiosa universit\u00e0 di Princeton, dove nel 1992 ha conseguito una laurea in psicologia. A met\u00e0 anni novanta ha intrapreso la carriera dell'intrattenimento televisivo prima, lavorando poi come supervisore agli scritti e alla produzione di vari film per conto della Walt Disney Company.\nDal 2000 ha lavorato quasi esclusivamente su gestazione della Dimension Films e della Miramax Films, firmando titoli come \"Scary Movie 3\", \"Scary Movie 4\". Nel 2004 \u00e8 stato eletto presidente del consiglio d'amministrazione della Writers Guild of America West, il suo mandato \u00e8 cessato nel settembre 2006, poich\u00e9 egli non ha ripresentato la candidatura. Assieme all'ex collega della Writers Guild of America (WGA) Ted Elliott, gestisce un sito web dove vengono curati i problemi relativi al lavoro degli sceneggiatori.\nNel luglio 2017, HBO e Sky Television hanno annunciato la realizzazione di \"Chernobyl\", miniserie in cinque parti ideata e scritta da Mazin sul Disastro di \u010cernobyl'. La serie \u00e8 stata girata in Lituania e Ucraina e racconta non solo la tragedia ma anche i tentativi di insabbiamento successivi all'esplosione del nocciolo, con la successiva contaminazione di un'area vasta migliaia di chilometri."}
{"id": "1619874", "revid": "14299523", "url": "https://it.wikipedia.org/wiki?curid=1619874", "title": "Sergio de Gregorio", "text": ""}
{"id": "1619879", "revid": "154893", "url": "https://it.wikipedia.org/wiki?curid=1619879", "title": "Pizzo Rotondo", "text": ""}
{"id": "1619882", "revid": "167080", "url": "https://it.wikipedia.org/wiki?curid=1619882", "title": "Aturensi", "text": ""}
{"id": "1619885", "revid": "126257", "url": "https://it.wikipedia.org/wiki?curid=1619885", "title": "Elusati", "text": "Gli Elusati furono un popolo gallico dell'Aquitania che abit\u00f2 la capitale della Novempopulania, la citt\u00e0 di \"Elusa\", l'attuale Eauze. \u00c9auze conserv\u00f2 il suo ruolo di metropoli fino all'VIII secolo, prima di cedere il posto a Auch.\nLa radice \"Elusa\" si ritrova nel nome \"Elusio\", l'attuale Montferrand, paese degli \"\u00c9l\u00e9siques\".\nTerritorio.\nGli Elusati confinavano con i Tarusati (o Aturensi) a sud-ovest, i Soziati al nord, i Lactorati e gli Ausci a est."}
{"id": "1619887", "revid": "167080", "url": "https://it.wikipedia.org/wiki?curid=1619887", "title": "Montferrand (Aude)", "text": ""}
{"id": "1619889", "revid": "767487", "url": "https://it.wikipedia.org/wiki?curid=1619889", "title": "Anton Toma\u017e Linhart", "text": "Linhart nacque a Radovljica, un paese sito nell'Alta Carniola, all'epoca facente parte della Monarchia Asburgica. Suo padre era un produttore tessile di origini ceche che si stabil\u00ec nel Carniola dalla Boemia. Linhart frequent\u00f2 la scuola primaria nel proprio paese natale e successivamente si rec\u00f2 prima a Lubiana e successivamente studi\u00f2 commercio e finanza a Vienna. Prima di terminare gli studi, egli trascorse anche un breve periodo per il monastero di Sti\u010dna nella Bassa Carniola. Tornato a Lubiana, fu dapprima assunto come archivista del vescovo della citt\u00e0 e successivamente lavor\u00f2 come commissario scolastico e infine come segretario dell'amministrazione asburgica del distretto della Carniola.\nNel 1786 fu nominato commissario scolastisco del distretto di Lubiana. Nel giro di tre anni da questa nomina increment\u00f2 il numero delle scuole primarie nell'area rurale del distretto da 9 a 18. Propose inoltre l'istituzione di una biblioteca pubblica nella capitale slovena, che fu realizzata dalla Biblioteca del Liceo di Lubiana, l'antesignana dell'attuale Biblioteca Nazionale e Universitaria di Slovenia.\nIl suo primo lavoro letterario, scritto nonostante stesse ancora studiando, fu il poema \"Blumen aus Krain\" (\"Fiori dalla Carniola\"), scritto in tedesco. La sua prima tragedia, anch'essa scritta in tedesco, fu pubblicata nel 1780.\nSotto l'influenza dell'illuministi sloveni, specialmente di \u017diga Zois, inizi\u00f2 a scrivere in lingua slovena. Egli tradusse e adatt\u00f2 la commedia del drammaturgo tedesco Joseph Richter \"Die Feldm\u00fchle\" (\"Il mulino di campagna\"). Il suo titolo per questo fu \"\u017dupanova Micka\" (\"Micka, la figlia del sindaco\"), la quale \u00e8 considerata la prima commedia in sloveno.\nAdatt\u00f2 anche la celebre commedia Beaumarchais \"Le nozze di Figaro\" nella commedia \"Ta veseli dan ali Mati\u010dek se \u017eeni\" (\"Questo giorno di gioia, ossia Mati\u010dek si sposa\").\nCome storico egli scrisse in tedesco un lavoro composto da due volumi \"Versuch einer Geschichte von Krain und den \u00fcbrigen L\u00e4ndern der s\u00fcdlichen Slaven Oest\u00e9rreiches\" (\"Un saggio sulla storia della Carniola e altre terre degli slavi meridionali dell'Austria\"). Il primo volume fu pubblicato nel 1788 e s'incentra sul periodo proto-slavo, mentre il secondo fu pubblicato nel 1791 e tratta sulle migrazioni e sull'insediamento degli slavi nelle Alpi Orientali, nonch\u00e9 lo sviluppo politico del popolo sloveno partendo dal Regno di Samo. Il trattato storico di Linhart, fortemente influenzato dall'ideologia del filosofo tedesco Johann Gottfried Herder, ebbe una certa importanza per lo sviluppo nazionalismo romantico sloveno durante la prima met\u00e0 del XIX secolo.\nLinhart mor\u00ec a Lubiana e fu sepolto nel cimitero di Navje a Be\u017eigrad."}
{"id": "1619890", "revid": "123059609", "url": "https://it.wikipedia.org/wiki?curid=1619890", "title": "Amancio", "text": ""}
{"id": "1619893", "revid": "1708406", "url": "https://it.wikipedia.org/wiki?curid=1619893", "title": "*-algebra di Banach", "text": "Una *-algebra di Banach formula_1 \u00e8 un'algebra di Banach sul campo dei numeri complessi sulla quale sia definita un'applicazione formula_2, detta involuzione, con le seguenti propriet\u00e0:\nIl termine B*-algebra \u00e8 stato introdotto da C. E. Rickart nel 1946 per descrivere una *-algebra di Banach che soddisfa:\nper tutti gli formula_15 nella data B*-algebra. Questa condizione implica che la *-involuzione \u00e8 un'isometria, ovvero formula_16, quindi formula_17 e dunque una B*-algebra \u00e8 una C*-algebra."}
{"id": "1619896", "revid": "404449", "url": "https://it.wikipedia.org/wiki?curid=1619896", "title": "Augusto Magnaghi", "text": "Nato da Carlo e Dorina Alberizio, originari di Casorate Primo (Pavia), fu uno dei maggiori architetti milanesi del primo dopoguerra. Si occup\u00f2 di edilizia pubblica (scuola elementare al quartiere Feltre a Milano - edifici ASL di piazzale Accursio e via Stromboli, sempre a Milano).\nOttenne il premio Montini per la progettazione della chiesa del Seminario Arcivescovile delle Gazzada (Como) e della chiesa di San Filippo Neri nel quartiere Bovisasca. Ide\u00f2 anche l'ospedale Fornaroli di Magenta. Disegn\u00f2 il primo divano-letto per la ditta Busnelli. Le sue maniglie sono esposte al museo di Arte Moderna di New York. Le stesse furono poste anche sulle navi da crociere Raffaello e Michelangelo.\nOttenne il premio Compasso d'oro nel 1954 per la progettazione della prima cucina componibile della ditta S.A.F.F.A. di Magenta.\nLa sua prima casa di Fino Mornasco (Como) \u00e8 studiata tuttora come primo esempio di casa moderna.\nAltre realizzazioni sono la casa di via Caboto 3 a Milano e quella posta di fronte al Teatro Dal Verme, famosa perch\u00e9 costruita sopra una strada percorsa dalle automobili.\nLe sue ceneri riposano al Cimitero Maggiore di Milano."}
{"id": "1619899", "revid": "27723", "url": "https://it.wikipedia.org/wiki?curid=1619899", "title": "Ozzano Emilia", "text": ""}
{"id": "1619900", "revid": "27723", "url": "https://it.wikipedia.org/wiki?curid=1619900", "title": "Ozzano nell'Emilia", "text": ""}
{"id": "1619901", "revid": "29990", "url": "https://it.wikipedia.org/wiki?curid=1619901", "title": "Atto Unico Europeo", "text": ""}
{"id": "1619907", "revid": "1573940", "url": "https://it.wikipedia.org/wiki?curid=1619907", "title": "Cyanoramphus novaezelandiae", "text": "Il kakariki fronte rossa (Cyanoramphus novaezelandiae ()) \u00e8 un uccello della famiglia degli Psittaculidi.\nDescrizione.\nIl kakariki \u00e8 un pappagallo di dimensioni medio-grande (30-40\u00a0cm). Esiste in due colorazioni: verde, ancestrale, e in mutazione gialla. L'incrocio di un esemplare giallo con uno verde d\u00e0 luogo a piccoli pezzati.Il dimorfismo sessuale, evidente, \u00e8 nelle dimensioni della testa e del corpo. Pur dello stesso colore il maschio adulto presenta una testa e un becco molto pi\u00f9 imponenti.\nBiologia.\nAlimentazione.\nSono ghiotti di frutta e verdura.\nRiproduzione.\nI kakariki sono maturi sessualmente gi\u00e0 ad 8 mesi. Depongono, dalle 4 alle 10 uova,l'incubazione dura 21 \u2013 24 giorni ed i piccoli sono nutriti dalla sola femmina .I pulli lasciano il nido dopo poco pi\u00f9 di un mese per diventare indipendenti dopo circa una settimana.\nDistribuzione e habitat.\n\"Cyanoramphus novaezelandiae\" \u00e8 diffuso in Nuova Zelanda, Nuova Caledonia e isole Norfolk.\nTassonomia.\nComprende le seguenti sottospecie:\n\"C. novaezelandiae hochstetteri\", \"C. novaezelandiae subflavescens\"\u2020, e \"C. novaezelandiae erythrotis\"\u2020 sono state elevate al rango di specie."}
{"id": "1619908", "revid": "647919", "url": "https://it.wikipedia.org/wiki?curid=1619908", "title": "Bv-202", "text": ""}
{"id": "1619911", "revid": "599013", "url": "https://it.wikipedia.org/wiki?curid=1619911", "title": "Landsat 7", "text": "Landsat 7 \u00e8 un satellite per telerilevamento, penultimo del programma Landsat in ordine di lancio.\nStoria.\nVenne lanciato in orbita da un razzo vettore Delta II il 15 aprile 1999. L'obiettivo principale del Landsat 7 \u00e8 quello di aggiornare l'archivio globale di immagini satellitari, fornendolo di immagini recenti e prive di copertura nuvolosa. Nonostante il programma Landsat sia gestito dalla NASA, i dati raccolti dal Landsat 7 sono raccolti e distribuiti dall'USGS (acronimo di United States Geological Survey - l'agenzia scientifica del governo degli Stati Uniti costituita per lo studio del territorio, delle risorse naturali e dei rischi che lo minacciano). Il progetto NASA World Wind permette che le immagini tridimensionali fornite dal Landsat 7 siano liberamente visibili su internet.\nSpecifiche tecniche.\nIl Landsat 7 \u00e8 un satellite per il telerilevamento progettato con un'aspettativa di vita di circa cinque anni. Ha la possibilit\u00e0 di acquisire e trasmettere a terra fino a 532 immagini al giorno. Orbita attorno al nostro pianeta secondo una traiettoria polare e eliosincrona che gli permette di scandire l'intero globo terrestre in circa 16 giorni (232 rivoluzioni). La sua altitudine varia tra i 700 e 710\u00a0km. Il satellite pesa 1973\u00a0kg, \u00e8 lungo 4,04 metri e ha un diametro di 2,74 metri. A differenza dei suoi predecessori, il Landsat 7 ha una memoria allo stato solido di 378 gigabit, che permette di memorizzare all'incirca un centinaio di immagini. Lo strumento di bordo principale \u00e8 l'ETM+ (Enhanced Thematic Mapper Plus)."}
{"id": "1619912", "revid": "141783", "url": "https://it.wikipedia.org/wiki?curid=1619912", "title": "Kakariki", "text": ""}
{"id": "1619915", "revid": "1965277", "url": "https://it.wikipedia.org/wiki?curid=1619915", "title": "Simon Schwendener", "text": ""}
{"id": "1619920", "revid": "1494169", "url": "https://it.wikipedia.org/wiki?curid=1619920", "title": "Bandvagn", "text": "Bandvagn \u00e8 il nome di due veicoli cingolati articolati svedesi per il trasporto di personale e materiali, particolarmente adatti ad ambienti innevati e/o fangosi, utilizzati prevalentemente in ambito militare."}
{"id": "1619923", "revid": "1442080", "url": "https://it.wikipedia.org/wiki?curid=1619923", "title": "Fototitolatrice", "text": "La fototitolatrice \u00e8 una macchina fotocompositrice a comando manuale. \nFunziona, all'incirca, come le altre macchine fotocompositrici, sfruttando il principio della fotografia applicato alla stampa. Una matrice forata viene attraversata da un fascio di luce che va poi a impressionare la pellicola e pi\u00f9 si allontana la matrice dalla pellicola e pi\u00f9 il corpo del testo aumenta.\nConsente inoltre una serie di variazioni e fantasie tipografiche che erano molto apprezzate in campo pubblicitario (in diagonale, decentrate, con trame, deformate ecc.). Per queste variazioni possibili ci sono diversi tipi di fototitolatrici. Le principali sono:"}
{"id": "1619925", "revid": "287204", "url": "https://it.wikipedia.org/wiki?curid=1619925", "title": "Tobias Siegert", "text": "Carriera.\nLa sua carriera nel mondo del motociclismo \u00e8 iniziata con le minimoto per passare in seguito alle competizioni del campionato di velocit\u00e0 tedesco della classe 125.\nPer quanto riguarda le competizioni del motomondiale ha avuto l'occasione di esordire nella stagione 2007 in cui ha preso il via in due occasioni guidando una Aprilia; in nessuno dei due gran premi \u00e8 riuscito a raggiungere un piazzamento tale da consentirgli di ottenere punti validi per la classifica iridata.\nStessa sorte l'anno successivo con altre due partecipazioni, sempre nella stessa classe e con la stessa motocicletta, ma senza ottenere punti.\n\u00c8 tornato nel 2009 nuovamente a competere nel campionato di velocit\u00e0 tedesco."}
{"id": "1619926", "revid": "111274049", "url": "https://it.wikipedia.org/wiki?curid=1619926", "title": "Margine operativo netto", "text": "In economia, il margine operativo netto (abbreviato MON) \u00e8 un indicatore di redditivit\u00e0 utilizzato nella riclassificazione del conto economico a valore aggiunto. Si ottiene come risultato della sottrazione al MOL degli accantonamenti ed ammortamenti.\nViene ulteriormente definito come Reddito Operativo della gestione caratteristica (o ROGC).\nMON = MOL - accantonamenti - ammortamenti"}
{"id": "1619927", "revid": "1915706", "url": "https://it.wikipedia.org/wiki?curid=1619927", "title": "Acido iponitroso", "text": "L'acido iponitroso \u00e8 un ossiacido biprotico dell'azoto a numero di ossidazione +1. \nHa formula molecolare H2N2O2 (formula minima HNO). Formalmente deriva dalla reazione tra protossido di azoto e acqua che in realt\u00e0 non reagiscono tra di loro, avviene invece la reazione opposta in fase acquosa data l'instabilit\u00e0 dell'acido:\nSia l'acido allo stato solido che molti suoi sali sono esplosivi. Pu\u00f2 essere preparato per riduzione dell'acido nitroso con idrossilammina in ambiente acido:\n\u00c8 un acido debole e, come si evince dalla formula di struttura, \u00e8 biprotico; le costanti acide sono:"}
{"id": "1619928", "revid": "125350401", "url": "https://it.wikipedia.org/wiki?curid=1619928", "title": "Fran\u00e7ois de Malherbe", "text": "Di nobili origini, a 19 anni entra in contatto con Enrico d'Angoul\u00eame, figlio naturale di Enrico II e grande priore di Francia. Combatte nei ranghi della Ligue Catholique, prima di sposarsi e di stabilirsi a Aix-en-Provence. Nel 1605 redige le \"Istruzioni di Fran\u00e7ois de Malherbe a suo figlio\" e la \"Preghiera per il Re in viaggio per il Limosino\". Il re Enrico IV ne rimane affascinato e decide di nominarlo poeta ufficiale e \"gentiluomo della camera del Re\". Non scrive manifesti programmatici, ma nelle sue opere \u00e8 chiaro l'intento di superare i modelli del manierismo e del barocco, e in particolare la poetica della Pl\u00e9iade. A tal scopo propone uno stile in cui la chiarezza provenga dalla logica, come riteneva fosse giusto per tutte le opere d'ingegno, e a cui si aggiunga la semplicit\u00e0 e il buon senso. Per questo pu\u00f2 essere considerato primo teorico del classicismo e riformatore della lingua francese, nonch\u00e9 ispiratore della Acad\u00e9mie fran\u00e7aise, che vede tra i suoi fondatori, nel 1635, parenti e discepoli di Malherbe quali Racan, Maynard, d\u2019Arbaud de Porch\u00e8res e de Cauvigny de Colomby. Gli ultimi anni della sua vita sono offuscati dalla morte del figlio Marc-Antoine in duello. Muore a Parigi il 16 ottobre 1628 e viene sepolto nella chiesa di Saint-Germain l'Auxerrois.\nBiografia.\nFran\u00e7ois de Malherbe nasce a Caen nel 1555, figlio di Fran\u00e7ois de Malherbe, signore d'Igny e consigliere del re, e di Louyse Le Valloys. Non sono note n\u00e9 la data n\u00e9 il luogo esatto di nascita, probabilmente nel maniero di famiglia di Arry (a 15 chilometri da Caen) o forse a Caen stessa. Tra il 1571 e il 1573 inizia gli studi sotto la direzione del calvinista Richard Dinoth (il padre \u00e8 un fervente protestante), in seguito conclude la sua formazione a Basilea e Heidelberg. Durante la sua giovinezza a Caen fa parte di un cenacolo poetico animato da Vauquelin de la Fresnaye; in occasione di questi incontri scrive i suoi primi versi dedicandoli a \u00abla Cercle\u00bb, isolotto formato dai fiumi costieri dell'Orne e dell'Odon, presso la citt\u00e0 natale.\nNel 1576 arriva a Parigi per raggiungere degli amici installati alla corte del re, in tal modo pu\u00f2 fare conoscenza con Enrico d'Angoul\u00eame, figlio naturale di Enrico II e grande priore di Francia, che segue durante l'assedio di M\u00e9nerbes, piccola citt\u00e0 ai piedi del massiccio del Lub\u00e9ron, occupata dai protestanti. In seguito decide di trasferirsi ad Aix-en-Provence, dove nel 1581 sposa Magdeleine de Coriollis, figlia del Presidente del Parlamento di Provenza. Nel 1585 il primo figlio Henri viene battezzato con rito cattolico, segnando la definitiva conversione del poeta agli ideali della Ligue Catholique.\nTra il 1585 e il 1605 si sposta frequentemente tra Caen e Parigi, viene inoltre nominato consigliere di Caen. \u00c8 in questo periodo che compone le opere \u00abAux ombres de Damon\u00bb, \u00abLes Larmes de Saint-Pierre\u00bb, la \u00abConsolation \u00e0 Monsieur P\u00e9rier\u00bb e la \u00ab\u00d4de \u00e0 la Reine sur sa bienvenue en France\u00bb, in onore di Maria de' Medici. Nel 1600, dopo la morte dei primi tre figli, nasce Marc-Antoine, che tuttavia non sopravviver\u00e0 al padre.\nNel 1605 scrive le \u00abInstruction de Fran\u00e7ois de Malherbe \u00e0 son fils\u00bb e la \u00abPri\u00e8re pour le Roi allant en Limousin\u00bb, il re Enrico IV riconosce il suo valore e lo nomina poeta ufficiale e gentiluomo della camera del Re. Tra il 1606 e il 1622 viaggia spesso tra Caen e la Corte, dedica a Maria de' Medici, divenuta reggente dopo l'assassinio di Enrico IV nel 1610, il \u00abBallet de Madame\u00bb e \u00ab\u00c0 la Reine, sur les heureux succ\u00e8s de la R\u00e9gence\u00bb, e al figlio Luigi XIII \u00abPour les arcs triomphaux dress\u00e9s \u00e0 l'entr\u00e9e de Louis XIII\u00bb. Deve anche ricorrere alle sue amicizie altolocate per difendere il figlio entrato in contrasto con il giovane ufficiale Fortia de Piles, futuro genero del barone Jean-Baptiste de Covet.\nNel 1624 Marc-Antoine uccide in duello Raymond Audebert, un borghese originario di Aix, e il padre deve ancora intervenire in suo aiuto scrivendo una lettera di grazia al Cardinale di Richelieu intitolata \u00ab\u00c0 Monseigneur le Cardinal de Richelieu\u00bb. Fran\u00e7ois riesce a nascondere il figlio in Normandia, ma il 10 ottobre il Parlamento condanna Marc-Antoine a morte per decapitazione. Nel 1626 Malherbe ottiene la lettera di grazia per il figlio, che decide di stabilirsi ad Aix. Nel 1627 Marc-Antoine incontra nuovamente Fortia de Piles in procinto di sposare la figlia del barone de Covet, e in seguito a nuovi screzi il 13 luglio viene ucciso da questi con l'aiuto del cognato Gaspard de Covet. Malherbe, dopo aver gi\u00e0 fatto ricorso a Luigi XIII e a Richelieu per proteggere il figlio, scriver\u00e0 agli stessi \u00abSur la mort du fils de l'auteur\u00bb, con lo scopo di farsi giustizia. Ormai inconsolabile non sopravvive che quindici mesi e muore a Parigi il 6 ottobre 1628. Ha l'onore di essere sepolto nella chiesa di Saint-Germain l'Auxerrois, la cosiddetta \"chiesa degli artisti\" di fronte al Palazzo del Louvre.\nApporto poetico e linguistico.\nPer Malherbe il primo stimolo alla poesia non \u00e8 la tradizione umanistica italiana n\u00e9 l'antichit\u00e0 classica, alla quale attingevano il manierismo e il barocco in voga ai suoi tempi, ma la corte e i rapporti cortesi; ed \u00e8 per questo che riesce a raggiungere la massima perfezione stilistica anche in brani altrimenti minori, come una richiesta di grazia o il testo di un balletto di corte.\nL'opera della sua vita \u00e8 stata quella di \u00abdepurare e disciplinare\u00bb la lingua francese, e in un certo senso ha anticipato e ispirato l'istituzione che ancora oggi si occupa di questo, ovvero l'Acad\u00e9mie fran\u00e7aise. Per la chiarezza e la compostezza dei suoi fu riconosciuto come un maestro gi\u00e0 nel XVII secolo e le sue opere ristampate innumerevoli volte durante l'Ancien R\u00e9gime.\nL'onore che gli testimoni\u00f2 Boileau (\u00abFinalmente arriv\u00f2 Malherbe \u2026,\u00bb) esprime in pieno il debito che provarono verso di lui gli scrittori classici, al punto che ancora oggi nel francese colto questa frase esprime la soddisfazione per la venuta di un progresso o di una riforma.\nTuttavia la perfezione stilistica delle sue opere non si riflette in un atteggiamento arido e distaccato, al contrario Malherbe \u00e8 uno scrittore vivace e appassionato, che sa persino rivolgersi con sarcasmo perfino al re:\nTallemant des R\u00e9aux, che lo descrisse come \u00abscortese e maleducato\u00bb, ha ben dipinto il carattere \u00abmaniaco\u00bb della sua ossessione per la purezza della lingua. Diceva di lui a proposito dei suoi nemici: \u00abse solo volesse, farebbe con i loro errori dei libri ben pi\u00f9 spessi dei loro libri stessi\u00bb. \u00c8 cos\u00ec che molti rifiuteranno sempre di sottomettere i loro scritti alla sua approvazione perch\u00e9 \u00abnon era che un tiranno, e mortificava lo spirito delle persone\u00bb. Tuttavia non mancava chi si arrischiava in un tale tentativo, l'aneddoto vuole ad uno scrittore che os\u00f2 mostrargli una brutta poesia che aveva per titolo , rispondesse che non c'era che da aggiungere: , e il senso \u00e8 chiaro una volta che si noti che il verbo \u00abtorcher\u00bb vuol dire strofinarsi. E ancora che \u00abun'ora prima di morire, si risvegli\u00f2 come di soprassalto da un grande assopimento, per riprendere la donna che si prendeva cura di lui, poich\u00e9 a suo dire aveva utilizzato una parola che era del buon francese; e dal momento che il suo confessore lo rimprover\u00f2 per questo atteggiamento, gli rispose che non aveva potuto farne a meno e che aveva voluto fino alla morte mantenere la purezza della lingua francese.\u00bb\nA volte \u00e8 un sentimento di pessimismo e inutilit\u00e0 che lo coglie, forse anche sulla spinta emotiva della triste vicenda del figlio:\nCitazioni.\nDalla \"Consolation \u00e0 M. du P\u00e9rier\".\nQuesti versi celebri meritano una spiegazione: inizialmente Malherbe aveva scritto \u00abRosette a v\u00e9cu\u2026\u00bb, utilizzando il nome della figlia di du P\u00e9rier. La modifica - molto felice - dei versi per creare l'apposizione (\u00abRose, elle a v\u00e9cu\u2026\u00bb) testimonia la cura incessante per la perfezione manifestata da Malherbe. Per la cronaca, quando l'autore pubblic\u00f2 questa Consolazione, du P\u00e9rier aveva gi\u00e0 avuto il tempo di risposarsi e d'avere due altri figli.\nComposti verso il 1600, questi versi sono tra i pi\u00f9 melodiosi della poesia francese e non possono non essere comparati se non con quelli dalla celebre \u00abOde \u00e0 Cassandre\u00bb di Pierre de Ronsard: \u00ab Mignonne, Allons voir si la rose...\u00bb. Tuttavia per il lettore italiano, il richiamo pi\u00f9 diretto sono i versi \u00abE come tutte le pi\u00f9 belle cose | vivesti solo un giorno | come le rose\u00bb tratti da La canzone di Marinella di De Andr\u00e9.\nSonetto \u00abSur la mort du fils de l'auteur\u00bb.\n&lt;poem&gt;\nQue mon fils ait perdu sa d\u00e9pouille mortelle,\nCe fils qui fut si brave et que j'aimai si fort,\nJe ne l'impute point \u00e0 l'injure du sort,\nPuisque finir \u00e0 l'homme est chose naturelle;\nMais que de deux marauds la surprise infid\u00e8le\nAit termin\u00e9 ses jours d'une tragique mort,\nEn cela ma douleur n'a point de r\u00e9confort,\nEt tous mes sentiments sont d'accord avec elle.\nO mon Dieu, mon Sauveur, puisque, par la raison\nLe trouble de mon \u00e2me \u00e9tant sans gu\u00e9rison,\nLe v\u0153u de la vengeance est un v\u0153u l\u00e9gitime,\nFais que de ton appui je sois fortifi\u00e9:\nTa justice t'en prie, et les auteurs du crime\nSont fils de ces bourreaux qui t'ont crucifi\u00e9.&lt;/poem&gt;\n\u00abChe mio figlio abbia perduto la sua spoglia mortale, | Questo figlio che fu cos\u00ec coraggioso e che amai cos\u00ec tanto, | Non ne do la colpa alle offese del destino, | Poich\u00e9 morire per l'uomo \u00e8 cosa naturale; || Ma che la vile trappola di due canaglie, | Abbia messo fine ai suoi giorni con una morte tragica, | In questo il mio dolore non trova conforto, | E tutti i miei sentimenti sono in accordo con esso. || O mio Dio, mio Salvatore, poich\u00e9, per la ragione | Il tormento della mia anima non pu\u00f2 guarire, | Il desiderio di vendetta \u00e8 un desiderio legittimo, || Fa che il tuo sostegno mi dia forza: | Compi la tua giustizia, e [ricorda che] gli autori del crimine | Sono i figli di quegli assassini che ti hanno crocifisso.\u00bb\nMalherbe e Caen.\nGli abitanti di Caen non hanno mai smesso di celebrare Malherbe come una delle loro glorie cittadine, tanto \u00e8 vero che allo scrittore non solo sono intitolate vie e scuole, ma persino la locale squadra di calcio, lo Stade Malherbe Caen."}
{"id": "1619936", "revid": "767487", "url": "https://it.wikipedia.org/wiki?curid=1619936", "title": "Stephen Gray", "text": ""}
{"id": "1619937", "revid": "125854288", "url": "https://it.wikipedia.org/wiki?curid=1619937", "title": "Torri costiere del Granducato di Toscana", "text": "Le torri costiere del Granducato di Toscana furono costruite lungo il tratto costiero dell'antico stato granducale, per poter svolgere funzioni di avvistamento al fine di prevenire incursioni corsare, o vere e proprie azioni di difesa ed offesa in caso di invasione dal mare.\nLe varie torri e fortificazioni costiere furono costruite in epoche diverse, in un lunghissimo periodo storico che spazia dal Medioevo all'epoca lorenese. Alcune di esse furono costruite in epoca medievale da signori locali (es. Aldobrandeschi) e governanti di stati successivamente decaduti e inglobati territorialmente nel Granducato di Toscana (es. Lucca, Pisa e Siena), altre vennero fatte realizzare dai Medici ed altre ancora dai Lorena in epoca granducale.\nDalla seconda met\u00e0 del Cinquecento, periodo in cui fu adottato un organico sistema di controllo delle coste, fino ai primi anni dell'Ottocento il territorio granducale comprendeva gran parte del litorale toscano, escluse le zone controllate dal Principato di Piombino e dallo Stato dei Presidii nella parte meridionale della regione. Tra le isole, non erano ancora governate dal granducato l'Isola di Capraia (Repubblica di Genova), gran parte dell'Isola d'Elba (Principato di Piombino e Stato dei Presidii), l'Isola di Pianosa (Principato di Piombino), l'Isola di Montecristo (Principato di Piombino), l'Isola di Giannutri (Stato dei Presidii) e le isole minori tra la costa elbana orientale e il Golfo di Follonica (Principato di Piombino).\nLe fortificazioni e le torri costiere risultano essere sporadiche lungo il litorale della Toscana settentrionale, mentre nell'intero tratto costiero a sud di Livorno e sulle isole si riscontra una maggiore densit\u00e0 di strutture difensive. A partire dal XVII secolo alle torri furono affiancate anche postazioni di alloggio e ricovero per il \"Corpo dei Cavalleggeri\" addette anche alla vigilanza costiera e a difesa circoscritta (case e ridotti dei cavalleggeri). Costituivano una linea continua di 81 localit\u00e0 fortificate ad una distanza media di circa 3,5 km tra loro, unite tra loro dalla strada militare dei Cavalleggeri che dalla foce dell'Arno arrivava fino a Torre Nuova (Piombino). (Per una loro precisa localizzazione \u00e8 utile accedere al sito di \"Sita Castore\" ,catasto urbano del 1824 ed individuare sulle carte i singoli manufatti).\nDa nord a sud, si segnalano le seguenti fortificazioni:"}
{"id": "1619941", "revid": "124462567", "url": "https://it.wikipedia.org/wiki?curid=1619941", "title": "La mano di ferro", "text": "La mano di ferro (\"The Iron Hand of Mars\") \u00e8 un romanzo giallo del 1992 scritto da Lindsey Davis, quarto volume della serie ambientata nella Roma imperiale del I secolo, incentrata sulle indagini dell'investigatore privato Marco Didio Falco.\nTrama.\nMarco Didio Falco viene incaricato da Vespasiano di consegnare un dono imperiale, la mano di ferro appunto, alla Legio XIV Gemina di stanza in Germania a Mogontiacum, l'odierna Magonza, e deve, giacch\u00e9 c'\u00e8, verificare la fedelt\u00e0 della legione stessa, scoprire che fine ha fatto il legato Munio Luperco e magari fermare una possibile nuova rivolta dei barbari. \nForse Elena, che lo ha piantato, si trova presso il fratello, Tribuno della Prima Legione Adiutrix.\nCome se non bastassero le preoccupazioni, Falco si trova ad avere come accompagnatore un \"barbiere\" ex schiavo di Nerone, dotato di affilatissimi rasoi.\nFalco si trover\u00e0 cos\u00ec ad inoltrarsi nella Selva di Teutoburgo, vero incubo dei Romani, in compagnia di una squadra di reclute inesperte, di un centurione sopravvissuto, di un Tribuno ingenuo e di un cane, ad incontrare una bellissima sacerdotessa di nome Velleda con i suoi avidi e pericolosi parenti.\nLa critica.\n, la Davis apre una bella finestra sulle legioni romane e sui legionari."}
{"id": "1619942", "revid": "287204", "url": "https://it.wikipedia.org/wiki?curid=1619942", "title": "Fernando Cristobal", "text": ""}
{"id": "1619943", "revid": "307923", "url": "https://it.wikipedia.org/wiki?curid=1619943", "title": "Zum Zeri-Passo dei due Santi", "text": ""}
{"id": "1619944", "revid": "287204", "url": "https://it.wikipedia.org/wiki?curid=1619944", "title": "Efren Vazquez", "text": ""}
{"id": "1619945", "revid": "729019", "url": "https://it.wikipedia.org/wiki?curid=1619945", "title": "Bul'var Rokossovskogo (metropolitana di Mosca)", "text": "Bul'var Rokossovskogo (), chiamata Ulica Podbel'skogo (in russo: \u0423\u0301\u043b\u0438\u0446\u0430 \u041f\u043e\u0434\u0431\u0435\u0301\u043b\u044c\u0441\u043a\u043e\u0433\u043e?) fino all'8 giugno 2014, \u00e8 una stazione della Metropolitana di Mosca, posta sulla Linea Sokol'ni\u010deskaja. Fu inaugurata nel 1990 insieme alla stazione precedente, \u010cerkizovskaja.\nGli architetti furono Nina Aleshina e N.K. Samoilova e applicarono il seguente tema: pilastri in ferro con marmo bianco; presso la Ferrovia Circolare di Mosca, presso Otkrytoe Shosse, sono posti due ingressi identici fatti in alluminio anodizzato con motivi geometrici sulle mura.\nLa stazione prese nome da Via Podbelskiy, mantenendo il suo nome originale anche quando alla strada fu cambiato nome nel 1991. Alla fine della banchina vi \u00e8 un busto di Vadim Podbelsky (1887-1920), rivoluzionario russo e membro del partito bolscevico da cui prende il nome la via.\nInvece di continuare il percorso diritto della Linea Sokol'ni\u010deskaja verso nord-est, Ulica Podbel'skogo fu costruita a nord-ovest di \u010cerkizovskaja, formando un angolo con il resto della linea. Questo avrebbe permesso a Ulica Podbel'skogo di divenire parte di una seconda linea circolare intorno alla citt\u00e0, oltre alla Linea Kol'cevaja. Nel 2016, quando venne aperto l'anello centrale di Mosca, la seconda linea circolare della citt\u00e0, venne costruita una stazione omonima a circa 250 metri di distanza, affinch\u00e9 fungesse da interscambio tra le due linee.\nIl collegamento tra Bul'var Rokossovskogo e \u010cerkizovskaja viene utilizzato dai treni diretti a sud che entrano ed escono dal deposito \u010cerkizovo (\u2116 13), dato che il deposito \u00e8 direttamente collegato solo al tunnel che porta verso sud."}
{"id": "1619948", "revid": "647919", "url": "https://it.wikipedia.org/wiki?curid=1619948", "title": "Cattedrale di Worms", "text": ""}
{"id": "1619951", "revid": "767487", "url": "https://it.wikipedia.org/wiki?curid=1619951", "title": "Fantasmi (film 1979)", "text": "Fantasmi (\"Phantasm\") \u00e8 un film fantasy horror a basso costo, oggi considerato un \"cult\". Prodotto nel 1977 e distribuito nel 1979, \u00e8 stato diretto da Don Coscarelli, che ha curato anche la sceneggiatura, la fotografia, la produzione ed il montaggio.\nViene introdotta in questa pellicola l'inquietante figura dell'uomo alto (il Tall Man, interpretato da Angus Scrimm), un becchino malefico, sadico e dalla forza sovraumana, che trasforma i morti in nani da rendere suoi schiavi, una volta portati nella sua dimensione d'origine.\nIl film ha avuto quattro sequel: \"Fantasmi II\", \"Fantasmi III - Lord of the Dead\" e '. Il quinto capitolo, intitolato ', \u00e8 uscito nelle sale statunitensi il 7 ottobre 2016.\nTrama.\nLa storia si apre con Tommy, un ragazzo appartato in un cimitero con una misteriosa donna vestita di viola che, dopo averlo adescato, lo pugnala uccidendolo. In realt\u00e0 la donna, pochi istanti dopo rivela la sua vera identit\u00e0: il Tall Man. Qualche giorno dopo, si tiene il funerale, al quale partecipano i cari amici Reggie e Jody. In qualche modo, partecipa anche il fratello minore di quest'ultimo, Mike, che si nasconde nel cimitero e osserva la cerimonia col binocolo.\nMike ha da poco perso i suoi genitori e vive nel terrore che anche il fratello maggiore Jody possa morire. \u00c8 proprio per questa sua fobia che Mike segue Jody ovunque e, proprio dopo il funerale dell'amico Tommy, vede il becchino, un uomo molto alto (il Tall Man), sollevare da solo la bara e, invece di seppellirla, rimetterla sull'autofunebre. Incuriosito, Mike decide di investigare, scoprendo cos\u00ec il terrificante segreto del Tall Man. Costui sta trasformando i cadaveri in piccoli nani (lurkers), per condurli attraverso una porta spazio-temporale in una sorta di dimensione parallela e utilizzarli come schiavi.\nIn tutto questo, il Tall Man \u00e8 aiutato da una serie di sfere metalliche volanti, in grado di uccidere tramite le loro lame e punte, capaci di perforare il cranio dei malcapitati.\nMike, suo fratello e il loro amico Reggie decidono quindi di fermare il terribile complotto e dopo una serie di inquietanti avvenimenti e di scontri, i due fratelli riescono ad attirare il Tall Man in una trappola e a farlo sprofondare in un pozzo minerario. A questo punto per\u00f2 Mike si sveglia e si accorge che era tutto un brutto sogno e che, oltre ai genitori, anche suo fratello Jody era morto in un incidente d'auto (provocato dal Tall Man?).\n\u00c8 cos\u00ec che Reggie decide di prendersi cura di Mike, ormai solo. Tutto sembra finito, ma, rientrato nella sua camera, Mike viene sorpreso dall'immagine del Tall Man riflessa nello specchio. Voltatosi, viene per\u00f2 afferrato da alcune mani uscite dallo specchio stesso e trascinato all'interno.\nProduzione.\nRegia.\nPer il film, il regista Coscarelli si ispir\u00f2 ad un sogno che fece in tarda adolescenza. Il film originariamente durava pi\u00f9 di tre ore, ma Coscarelli ha pensato bene di fare qualche taglio.\nCast.\nPer il ruolo dei protagonisti Coscarelli recluta i suoi amici pi\u00f9 cari, tra questi Reggie Bannister che gi\u00e0 lo aveva seguito nei suoi primi esperimenti alla regia. \nIl regista, con i suoi genitori, fa una comparsata nella scena del funerale. Gli gnomi erano impersonati da bambini. Sebbene l'attore Angus Scrimm fosse alto 193 centimetri, indossava degli abiti di alcune taglie pi\u00f9 piccole e indossava dei rialzi nelle scarpe per sembrare ancora pi\u00f9 alto.\nColonna sonora.\nAlbum.\nLa colonna sonora originale del film \u00e8 firmata da Fred Myrow e Malcolm Seagrave ed \u00e8 stata distribuita su un LP del 1979 della Var\u00e8se Sarabande Records (VC 81105) con il titolo \"Phantasm\". \nPromozione.\nManifesti.\nIl manifesto originale statunitense raffigurante, tra le altre cose, Mike che salta nel vuoto, Tall Man e una grande sfera metallica volante \u00e8 opera dell'artista Joseph Smith. \nDistribuzione.\nLa pellicola \u00e8 stata distribuita nelle sale cinematografiche italiane nel mese di agosto del 1979.\nData di uscita.\nAlcune date di uscita internazionali nel corso del 1979 sono state:\nEdizioni home video.\nIl 4 aprile 2019, in occasione del 40\u00ba anniversario viene distribuito un box da collezione di Phantasm edito da Midnight Factory, ramo di Koch Media che si occupa della distribuzione di cult Horror in Italia, comprensivo anche del quarto e quinto film con doppiaggio italiano mai usciti in Italia. Questo box da collezione, comprende tutta la pentalogia, 5 cartoline e numerosi extra.\nAccoglienza.\nIncassi.\nIl film ha avuto un costo di produzione di 300.000 dollari e ha incassato nei soli Stati Uniti 12 milioni di dollari.\nSi \u00e8 classificato al 74\u00ba posto tra i primi 100 film di maggiore incasso della stagione cinematografica italiana 1979-1980.\nCritica.\nIl successo del film ha sorpreso prima di tutti lo stesso Coscarelli al quale va attribuito il merito di aver saputo realizzare un prodotto a basso costo ma di ottima fattura. Il termine onirico \u00e8 sicuramente la parola che meglio si addice al film e non solo perch\u00e9 l'idea del soggetto \u00e8 venuta al regista stesso per via di un sogno fatto da ragazzino ma anche perch\u00e9 la pellicola \u00e8 ricca di incongruenze proprio come un sogno reale. In questo sogno per\u00f2 le incongruenze sono sapientemente miscelate attraverso diversi generi tra cui sci-fi, fantasy e horror. L'opera di Coscarelli riesce anche ad immergersi nelle paure pi\u00f9 recondite dell'essere umano e questo grazie ad alcuni scenari veramente inquietanti oltre che spettacolari. Come ad esempio il mausoleo di Tall Man dove, lungo infiniti corridoi labirintici rivestiti di marmo bianco, sfrecciano delle sfere metalliche assassine alla ricerca di vittime da dissanguare."}
{"id": "1619958", "revid": "486946", "url": "https://it.wikipedia.org/wiki?curid=1619958", "title": "Ulica Podbelskogo", "text": ""}
{"id": "1619962", "revid": "767487", "url": "https://it.wikipedia.org/wiki?curid=1619962", "title": "Cioc\u0103ne\u0219ti (Suceava)", "text": "Cioc\u0103ne\u015fti \u00e8 un comune della Romania di 1.515 abitanti, ubicato nel distretto di Suceava, nella regione storica della Bucovina. \nIl comune \u00e8 formato dall'unione di 2 villaggi: Boto\u0219 e Cioc\u0103ne\u0219ti."}
{"id": "1619964", "revid": "1005847", "url": "https://it.wikipedia.org/wiki?curid=1619964", "title": "Provincia di Vilcas Huam\u00e1n", "text": "La provincia di Vilcas Huam\u00e1n \u00e8 una delle 11 province della regione di Ayacucho nel Per\u00f9.\nCapoluogo e data di fondazione.\nLa capitale \u00e8 Vilcashuam\u00e1n - Fondata en 24 settembre del 1984.\nDelgado Palomino\nProvincia confinanti.\nConfina a nord con la provincia di Huamanga e a est con la regione di Apur\u00edmac; a sud con la provincia di Sucre e a ovest con la provincia di Cangallo e con la provincia di V\u00edctor Fajardo.\nGeografia antropica.\nSuddivisioni amministrative.\n\u00c8 divisa in otto distretti:"}
{"id": "1619968", "revid": "767487", "url": "https://it.wikipedia.org/wiki?curid=1619968", "title": "Com\u0103ne\u0219ti (Suceava)", "text": "Com\u0103ne\u015fti \u00e8 un comune della Romania di 2.266 abitanti, ubicato nel distretto di Suceava, nella regione storica della Bucovina. \nIl comune \u00e8 formato dall'unione di 3 villaggi: Com\u0103ne\u0219ti e Humoreni."}
{"id": "1619969", "revid": "287204", "url": "https://it.wikipedia.org/wiki?curid=1619969", "title": "Cocosati", "text": "I Cocosati erano un popolo celtico dell'Aquitania, stanziato nel territorio ad ovest del dipartimento delle Landes.\nIl soprannome di Cocosates sexsignani (Cocosati dai sette stendardi) indicava che essi federavano sei trib\u00f9.\nConfinavano con i Tarbelli di Dax a sud e i Boiati del pays de Buch (Arcachon) al nord; li si colloca generalmente in Brassenx e nel pays de Born. Alcuni autori li collocano nell'Adour in Maremne e Marensin.\nIl loro nome, che evoca il basco \"kokots\" (\"mento\"), sembra basato su un raddoppio\ndella radice aquitana \"*koiz\" (guascone \"co\u00e7\") 'poggio', 'collinetta', che si ritrova anche in \"Cossium\", capitale dei Vasati."}
{"id": "1619970", "revid": "208030", "url": "https://it.wikipedia.org/wiki?curid=1619970", "title": "Deutsche Gesellschaft f\u00fcr Soziologie", "text": ""}
{"id": "1619976", "revid": "167080", "url": "https://it.wikipedia.org/wiki?curid=1619976", "title": "Lingua guascona", "text": ""}
{"id": "1619980", "revid": "167080", "url": "https://it.wikipedia.org/wiki?curid=1619980", "title": "Lingua guascone", "text": ""}
{"id": "1619983", "revid": "196390", "url": "https://it.wikipedia.org/wiki?curid=1619983", "title": "Servizio automobilistico", "text": ""}
{"id": "1619984", "revid": "767487", "url": "https://it.wikipedia.org/wiki?curid=1619984", "title": "Cornu Luncii", "text": "Cornu Luncii \u00e8 un comune della Romania di 7.482 abitanti, ubicato nel distretto di Suceava, nella regione storica della Moldavia e Bucovina. \nIl comune \u00e8 formato dall'unione di 9 villaggi: B\u0103i\u0219e\u0219ti, Br\u0103ie\u0219ti, Cornu Luncii, Dumbrava, P\u0103iseni, Sasca Mare, Sasca Mic\u0103, Sasca Nou\u0103, \u0218inca."}
{"id": "1619987", "revid": "287204", "url": "https://it.wikipedia.org/wiki?curid=1619987", "title": "Arnold Dolmetsch", "text": "Biografia.\nLa famiglia Dolmetsch era di origini boeme ma Eug\u00e8ne Arnold, figlio di Rudolph Arnold Dolmetsch e di sua moglie, nacque a Le Mans in Francia dove la famiglia aveva impiantato una fabbrica di pianoforti. Fu qui che Eug\u00e8ne acquis\u00ec l'interesse per gli strumenti musicali che pi\u00f9 tardi lo porter\u00e0 a creare una fabbrica di strumenti musicali antichi.\nStudi\u00f2 musica al conservatorio reale di Bruxelles dove fu allievo di violino con Henri Vieuxtemps. Nel 1883 si trasfer\u00ec a Londra dove frequent\u00f2 il Royal College of Music, dove studi\u00f2 con Henry Holmes e Frederick Bridge, conseguendo la laurea in musica nel 1889.\nDolmetsch fu, per un breve periodo di tempo, insegnante di musica al Dulwich College, ma il suo interresse per gli strumenti antichi si intensific\u00f2 dopo la visione della collezione di strumenti antichi presente al British Museum, e dopo aver costruito la sua prima riproduzione di un liuto, egli inizi\u00f2, nel 1893, a costruire clavicordi, flauti dolci e clavicembali per \"Chickering di Boston\" (1905 - 1911), e poi per \"Gaveau di Parigi\" (1911 - 1914).\nEgli fond\u00f2 una fabbrica a Haslemere nel Surrey e prosegu\u00ec nella costruzione di copie di ogni genere di strumento, spaziando dal XV al XVIII secolo, comprendendo viole da braccio e da gamba, liuti e ogni genere di strumento a tastiera. Il suo libro del 1915, \" The Interpretation of the Music of the XVIIth and XVIIIth Centuries\" fu una pietra miliare per lo sviluppo della \"esecuzione storica\" della musica antica.\nNel 1925 fond\u00f2 un Festival annuale di musica da camera, l\"International Dolmetsch Early Music Festival\", che si teneva tutti i mesi di luglio ad Haslemere, nella \"Haslemere Hall\".\nDolmetsch fu molto attivo nella vita culturale di Londra e fra i suoi amici ed estimatori vi furono William Morris, Selwyn Image, Roger Fry, Gabriele d'Annunzio, George Bernard Shaw, Ezra Pound, W. B. Yeats e George Moore il cui romanzo \"Evelyn Innes\" celebr\u00f2 la vita ed il lavoro di Dolmetsch. Suo allevo fu il musicologo Charles Van den Borren.\nFu la sua opera a far riscoprire la scuola dei compositori inglesi di musiche per orchestre d'archi fra cui John Jenkins e William Lawes), come detto da Sir Henry Hadow: \"Dolmetsch has opened the door to a forgotten treasure-house of beauty\". Egli \u00e8 uno dei maggiori fautori della riscoperta del flauto dolce, sia come importante strumento musicale che come mezzo per rendere accessibile la musica antica ai suonatori dilettanti. Egli promosse l'insegnamento del flauto dolce nelle scuole d'Inghilterra.\nNel 1937 ricevette una pensione dalla Corona inglese, per i suoi meriti nel campo della cultura e nel 1938 la L\u00e9gion d'honneur dal suo paese natale."}
{"id": "1619993", "revid": "76963", "url": "https://it.wikipedia.org/wiki?curid=1619993", "title": "Oscar De Pellegrin", "text": "Paraplegico in seguito ad un infortunio sul lavoro, Oscar De Pellegrin \u00e8 stato uno degli atleti di punta della Nazionale Sport Disabili, sia per quanto riguarda il tiro con l'arco, sia per il tiro a segno e fa parte del Club ParaOlimpico.\nNelle due discipline pu\u00f2 vantare 70 titoli italiani, 11 record italiani e 4 record mondiali.\nNell'anno 2000, dopo aver conquistato la medaglia d'oro Olimpica a squadre, \u00e8 stato insignito del titolo di commendatore della Repubblica Italiana, mentre dal CONI gli \u00e8 stata conferita la massima onorificenza: il \"collare d'oro\".\nIn occasione del viaggio della Fiamma Olimpica di Torino 2006, \u00e8 stato scelto come ultimo tedoforo della tappa di Belluno, accendendo il tripode in piazza dei Martiri. Nel 2012 invece \u00e8 stato nominato portabandiera dell'Italia alle Paralimpiadi che si sono tenute a Londra dal 29 agosto al 9 settembre.\nTiro con l'arco.\nIl tiro con l'arco \u00e8 l'unica disciplina nella quale non ci sono distinzioni fra atleti disabili e atleti normodotati. Per questo motivo, i risultati ai fini delle classifiche Italiane, Mondiali e Olimpiche hanno lo stesso valore per tutti gli atleti.\nGrazie a questa particolarit\u00e0, nel 1993 e nel 1994 Oscar ha ottenuto risultati che lo hanno portato a fare parte della squadra Nazionale della Federazione Italiana Tiro con L'arco (FITARCO).\nOscar De Pellegrin ha rappresentato l'Italia ai Giochi Paralimpici a Barcellona nel 1992, ad Atlanta nel 1996, a Sydney nel 2000, ad Atene nel 2004, a Pechino nel 2008 e a Londra nel 2012, arrivando cos\u00ec a 6 Paralimpiadi.\nNel 2009 \u00e8 entrato a far parte del Guinness dei Primati, insieme con Marco Vitale e Alberto Simonelli, con un record che consisteva nel centrare e rompere il numero maggiore di lampadine, poste a 15m di distanza.\nIl 3 settembre 2012 ha concluso la sua carriera arcieristica vincendo la sua prima medaglia d'oro individuale alle Paralimpiadi di Londra battendo il malese Hasihin Sanawi alla freccia di spareggio.\nCariche da dirigente sportivo.\nAttualmente Oscar De Pellegrin ricopre le seguenti cariche:"}
{"id": "1619999", "revid": "1305772", "url": "https://it.wikipedia.org/wiki?curid=1619999", "title": "Co\u0219na", "text": "Co\u0219na \u00e8 un comune della Romania di 1.512 abitanti, ubicato nel distretto di Suceava, nella regione storica della Bucovina. \nIl comune \u00e8 formato dall'unione di 5 villaggi: Co\u0219na, Podu Co\u0219nei, Rom\u00e2ne\u0219ti, Te\u0219na, Valea Bancului.\nCo\u015fna \u00e8 divenuto comune autonomo nel 2003, staccandosi dal comune di Dorna Candrenilor."}
{"id": "1620000", "revid": "287204", "url": "https://it.wikipedia.org/wiki?curid=1620000", "title": "Cosna", "text": ""}
{"id": "1620006", "revid": "287204", "url": "https://it.wikipedia.org/wiki?curid=1620006", "title": "Guglielmo V", "text": ""}
{"id": "1620007", "revid": "767487", "url": "https://it.wikipedia.org/wiki?curid=1620007", "title": "Fantasmi II", "text": "Fantasmi II (\"Phantasm II\") \u00e8 un film fantasy horror del 1988, sequel di \"Fantasmi\". Il film \u00e8 stato scritto e diretto da Don Coscarelli.\nTrama.\nAmbientato anni dopo le vicende del primo film. Mike, ormai adolescente, \u00e8 stato appena dimesso da un istituto psichiatrico, fingendo di ammettere ai medici che i terribili eventi accadutigli da bambino fossero solo frutto della sua immaginazione. Una volta libero, Mike contatta Reggie e i due uniscono le forze per rimettersi alla caccia dell'Uomo Alto, che profana le tombe e rianima i cadaveri con l'aiuto dei suoi terribili gnomi. Nel mentre una bellissima ragazza compare regolarmente nei sogni di Mike, chiedendo aiuto, prima che l'Uomo Alto la trovi. Dopo una lunga ricerca, Mike e Reggie riescono a trovare la ragazza, ma questa viene rapita dal becchino. Giunti nella dimora di quest'ultimo, combattono contro i suoi aiutanti, salvano la ragazza e trovano dei portali che conducono ad un pianeta rosso. L'Uomo Alto per\u00f2 compare e proprio quando Mike sta per soccombere nell'ultimo scontro, la ragazza riesce ad iniettare un siero contenente acido cloridrico al becchino, che inizia a liquefarsi orribilmente. I tre amici appiccano il fuoco al luogo dove l'Uomo Alto si era rifugiato e fuggono sul suo carrofunembre, grazie all'aiuto di una autostoppista aiutata precedentemente. Questa per\u00f2 si rivela essere il becchino stesso. Dopo aver attaccato Reggie e averlo buttato fuori dalla vettura, \"saluta\" Mike e la ragazza e avvia il carrofunembre, con la coppia urlante.\nProduzione.\nRegia.\nDopo la parentesi fantasy con il film Kaan principe guerriero il regista Don Coscarelli accetta la proposta della Universal Pictures per realizzare il seguito di Fantasmi. La casa produttrice mette nelle mani del regista un budget di tre milioni di dollari (10 volte superiore a quello del primo film).\nCast.\nPer il ruolo di Mike a quanto pare fu provinato anche Brad Pitt ma la scelta poi ricadde su James LeGros.\nReggie Bannister fece tutte le scene pericolose di persona tranne quella in cui avrebbe dovuto saltare una motosega, scena che i produttori non gli consentirono di fare convocando invece uno stuntman.\nPromozione.\n\"Il risveglio della morte era cominciato... L'orribile segreto dell'obitorio di Perigord continua...\" \u00e8 la tagline usata nella promozione del film.\nDistribuzione.\nIl film venne distribuito nelle sale cinematografiche italiane nel mese di agosto del 1988.\nData di uscita.\nLe date di uscita internazionali nel corso degli anni sono state:\nAccoglienza.\nIncassi.\nIl film \u00e8 costato circa 3 milioni di dollari ed ha incassato negli USA 7.282.900 dollari.\nCritica.\nIn una recensione dedicata alla pellicola all'interno del libro \"Terre di Confine\" viene criticata la totale assenza di quell'atmosfera onirica, cupa e angosciante che ha reso \"Fantasmi\" un capolavoro."}
{"id": "1620008", "revid": "110157", "url": "https://it.wikipedia.org/wiki?curid=1620008", "title": "Dorna Candrenilor", "text": "Dorna Candrenilor \u00e8 un comune della Romania di 2.996 abitanti, ubicato nel distretto di Suceava, nella regione storica della Bucovina. \nIl comune \u00e8 formato dall'unione di 3 villaggi: Dealu Floreni, Dorna Candrenilor, Poiana Negrii.\nNel 2003 si sono staccati da Dorna Candrenilor i villaggi di Co\u015fna, Podu Co\u015fnei, Rom\u00e2ne\u015fti, Te\u015fna e Valea Bancului, andati a formare il comune di Co\u0219na."}
{"id": "1620011", "revid": "599013", "url": "https://it.wikipedia.org/wiki?curid=1620011", "title": "Guglielmo VI", "text": "Guglielmo VI \u00e8 riferito a diversi regnanti:"}
{"id": "1620046", "revid": "1782831", "url": "https://it.wikipedia.org/wiki?curid=1620046", "title": "Little Miss Obsessive", "text": "Little Miss Obsessive \u00e8 il secondo singolo estratto dal terzo album della cantante statunitense Ashlee Simpson. La canzone \u00e8 stata pubblicata rapidamente come un ufficiale singolo da Geffen Records a met\u00e0 febbraio, due mesi prima dell'uscita dell'album completo Bittersweet World. \"Little Miss Obsessive\" \u00e8 accompagnato dalla voce del cantante \"Tom Higgenson\" dei Plain White T's. La canzone \u00e8 una traccia a medio-tempo che risale allo stile musicale di Ashlee maggiormente sentito come Pop/Rock per la quale lei \u00e8 soprattutto nota.\nPubblicazione.\nIl singolo \u00e8 diffuso su radio mainstream il 18 marzo 2008.\nLa Simpson ha debuttato con \"Little Miss Obsessive\" al KISS FM DreX Morning Show a Chicago il 21 febbraio.\n\"Little Miss Obsessive\" \u00e8 stata confermata come singolo il 25 febbraio nell'intervista con TRL e dal suo sito ufficiale, il quale l'ha chiamata; il primo ufficiale singolo dell'album La Simpson ha detto a TRL che starebbe preparando una videoclip per questa canzone dopo aver finito il suo attuale tour il 15 marzo 2008.\nIn un'intervista su \"The Sauce\" il 27 febbraio, la Simpson ha detto che amava la voce di Higgenson e pensava che lui era \"la persona perfetta per la canzone\". Ha anche detto che ha ideato nel video del brano delle \"porte scorrevoli, effetto Eternal Sunshine\".\nCome promozioni per la pubblicazione di Bittersweet World il 22 aprile 2008, la Simpson si \u00e8 esibita con \"Little Miss Obsessive\" ai Total Request Live di MTV il 15 aprile. Inoltre si \u00e8 anche esibita al \"The TODAY Show\" il 18 aprile, cos\u00ec come al \"The Tonight Show con Jay Leno\" il 21 aprile. Ashlee ha anche esibito la canzone al \"The Ellen Degeneres Show\" e al \"Dance on Sunset\".\nClassifica.\nNella settimana del 29 marzo 2008, \"Little Miss Obsessive\" ha debuttato alla numero settantadue nel Canadian Hot 100. \u00c8 arrivata alla numero 28 su iTunes Top 100 dopo un aumento dei downloads nella settimana dell'uscita di Bittersweet World. La canzone ha anche cominciato a raccogliere passaggi radio, ed \u00e8 rimasta stabile nella Top 75 su Mediabase. La canzone ha venduto oltre 43.000 downloads legali dal 1\u00ba maggio, 2008."}
{"id": "1620077", "revid": "36426", "url": "https://it.wikipedia.org/wiki?curid=1620077", "title": "Unam Sanctam", "text": ""}
{"id": "1620086", "revid": "599013", "url": "https://it.wikipedia.org/wiki?curid=1620086", "title": "Corpo di Lewy", "text": "I corpi di Lewy sono degli aggregati proteici anormali che si sviluppano all'interno delle cellule nervose, contribuendo alla demenza associata al morbo di Parkinson (PD), alla demenza da corpo di Lewy e ad alcuni altri disturbi. I corpi di Lewy sono anche osservabili in caso di atrofia sistemica multipla, in particolare nella variante parkinsoniana.\nVengono identificati mediante esame immunoistochimico al microscopio del tessuto nervoso interessato. I corpi di Lewy appaiono come masse sferiche che spostano altri componenti cellulari. Un corpo di Lewy sottocorticale pu\u00f2 essere trovato con maggiore probabilit\u00e0 all'interno del tronco cerebrale (e pi\u00f9 specificamente nella substantia nigra). Pu\u00f2 comunque essere identificato anche all'interno della corteccia cerebrale. Per questo motivo si parla di due varianti morfologiche: i corpi di Lewy sottocorticali (localizzati principalmente nel tronco encefalico) e corpi di Lewy corticali. Un classico corpo di Lewy \u00e8 rappresentato da una massa di forma sferica, un'inclusione citoplasmatica eosinofila costituita da un nucleo denso circondato da un alone di fibrillare radiale di 10 nm, il cui principale componente strutturale \u00e8 l'alfa-sinucleina. Un corpo di Lewy corticale \u00e8 invece meno definito e non presenta l'alone, ma \u00e8 pur sempre costituito da fibrille di alfa-sinucleina.\nNel campo dell'istopatologia, i corpi di Lewy corticali sono una caratteristica distintiva della demenza con corpi di Lewy (DLB), ma possono occasionalmente essere osservati anche nei neuroni con le inclusioni caratteristiche della malattia di Pick e della degenerazione cortico-basale, cos\u00ec come nei pazienti con altre taupatie.\nStoria.\nNel 1910, il neurologo Fritz Heinrich Lewy studiava a Berlino per il suo dottorato. Egli fu il primo medico a notare che alcune insolite proteine nel cervello portavano alcune persone ad agire e pensare in modo anormale. Gli scienziati del tempo non avevano molti strumenti per determinare la natura e funzione di queste proteine. La sua scoperta divenne nota con il termine di corpo di Lewy, e con questo nome apparve in un manuale di neurologia nel 1912. All'incirca nello stesso periodo analoghe ricerche furono portate avanti da un altro scienziato, Gonzalo Rodr\u00edguez Lafora. Nel 1913, Lafora descrisse un altro caso ma riconobbe che Lewy lo aveva anticipato di pochi mesi nella scoperta. Un altro scienziato, Konstantin Nikolaevich Tr\u00e9tiakoff nel 1919 identific\u00f2 gli stessi corpi nella substantia nigra dei cervelli di pazienti affetti da malattia di Parkinson. Infine fu solo nel 1923 che Lewy pubblic\u00f2 ufficialmente le sue scoperte in un libro \"The Study on Muscle Tone and Movement. Including Systematic Investigations on the Clinic, Physiology, Pathology, and Pathogenesis of Paralysis agitans\".\nBiologia cellulare.\nIl corpo di Lewy \u00e8 composto dall'alfa-sinucleina associata con altre proteine come l'ubiquitina, la proteina dei neurofilamenti e l'alfa B cristallina. Possono anche essere presenti proteine Tau e i corpi di Lewy possono occasionalmente essere circondati da grovigli neurofibrillari. I corpi di Lewy e i grovigli neurofibrillari (NFT) possono occasionalmente esistere nello stesso neurone, in particolare a livello dell'amigdala.\nSi ritiene che tale formazione rappresenti un aggresoma all'interno della cellula.\nNeuriti di Lewy.\nI neuriti Lewy sono anormali neuriti (processi neuronali) in neuroni malati, contenenti materiale granulare e filamenti di un'anormale \u03b1-sinucleina, simili a quelli che si ritrovano nei corpi di Lewy. Come i corpi di Lewy, i neuriti di Lewy sono una caratteristica delle cosiddette \u03b1-sinucleinopatie (ad esempio la demenza con corpi di Lewy, il morbo di Parkinson e l'atrofia multisistemica). Si trovano anche nella regione CA2-3 dell'ippocampo in corso di malattia di Alzheimer.\nPatologie associate.\nLa principale malattia associata alla presenza dei corpi di Lewy \u00e8 la Malattia di Parkinson; tali corpi sono presenti anche all'interno dei neuroni di pazienti affetti da alcuni tipi di demenza e, pi\u00f9 specificatamente nei neuroni di soggetti affetti da una variante della malattia di Alzheimer, la sindrome di Hallervorden-Spatz.\nLe inclusioni costituite da alfa-sinucleina diverse dai corpi di Lewy sono presenti nelle cellule della glia nell'atrofia multi-sistemica, dove prendono il nome di \"inclusioni citoplasmatiche gliali\"."}
{"id": "1620088", "revid": "767487", "url": "https://it.wikipedia.org/wiki?curid=1620088", "title": "Crucea (Suceava)", "text": "Crucea \u00e8 un comune della Romania di 2.122 abitanti, ubicato nel distretto di Suceava, nella regione storica della Moldavia. \nIl comune \u00e8 formato dall'unione di 4 villaggi: Chiril, Cojoci, Crucea, Satu Mare.\nLa principale attivit\u00e0 economica del comune \u00e8 rappresentata da una miniera di uranio."}
{"id": "1620100", "revid": "167080", "url": "https://it.wikipedia.org/wiki?curid=1620100", "title": "Ugonotta", "text": ""}
{"id": "1620119", "revid": "287204", "url": "https://it.wikipedia.org/wiki?curid=1620119", "title": "Federico IV", "text": ""}
{"id": "1620153", "revid": "767487", "url": "https://it.wikipedia.org/wiki?curid=1620153", "title": "4 pazzi in libert\u00e0", "text": "4 pazzi in libert\u00e0 (\"The Dream Team\") \u00e8 un film del 1989 diretto da Howard Zieff. La pellicola vede Michael Keaton, Christopher Lloyd, Peter Boyle e Stephen Furst nel ruolo di pazienti psicotici in giro per New York.\nTrama.\nTrenton, New Jersey. In una clinica per pazienti psichiatrici sono ricoverati Billy, scrittore bugiardo con episodi di violenza, Henry, padre di famiglia convinto di essere uno psicologo, Jack, ex-pubblicitario che ora si crede figlio di Dio, e Albert, praticamente muto e assente, la cui attenzione \u00e8 attirata esclusivamente dal baseball. Lo psicologo che li segue, il dottor Weitzman, riesce a convincere suo superiore, Newald, a portare i ragazzi in gita a vedere una partita dei New York Yankees.\nArrivati a New York, i cinque effettuano una sosta poich\u00e9 Albert deve andare in bagno. Accompagnato dal dottor Weitzman, i due entrano in un vicolo, dove il dottore assiste ad un omicidio da parte di due uomini, che lo colpiscono in testa e fuggono. Weizman viene portato via dall'ambulanza e Albert, che si era nascosto, torna nel suo gruppo, incapace per\u00f2 di raccontare cos'\u00e8 accaduto. I quattro aspettano il dottore fino a sera. Billy si stufa e lascia gli altri, raggiungendo il ristorante in cui lavora Riley, la sua ex fidanzata. La donna ora vive con un altro uomo, e ricorda a Billy che \u00e8 parte di un gruppo, e non dovrebbe abbandonarlo. L'uomo recupera gli amici, e quando Albert riesce a farsi capire, i quattro cercano Weizman tra i ricoverati in ospedale.\nTrovato Weizman, quando entrano nella stanza dell'ospedale vedono quei due uomini che cercano di soffocarlo, ma riescono a fermarli. Scoprono allora che sono due poliziotti, gli agenti O'Malley e Gianelli, e l'uomo che hanno ucciso era un loro collega. I quattro vengono creduti colpevoli sia dell'assassinio, sia del tentato omicidio del dottore. Si recano da Riley ma il suo compagno chiama invece la polizia, che fermano Billy e Albert. Jack chiede allora aiuto ai vecchi colleghi dell'agenzia pubblicitaria, che invece lo fanno arrestare, mentre Henry torna dalla moglie, che crede nella sua innocenza e cerca di aiutarlo, ma in seguito anche lui finisce in prigione.\nIn cella, i quattro si rendono conto di aver fatto progressi e mettono a punto un piano: riescono a fuggire, si travestono da dottori, infermiere e poliziotto e giungono all'ospedale, dove riescono a far arrestare i due poliziotti corrotti. Tornati in clinica, Weizman permette loro di andare, da soli, a vedere la famosa partita allo stadio.\nCritica.\nIl dizionario \"Morandini\" loda gli attori e la definisce una commedia divertente. \"Cinematografo.it\" apprezza l'interpretazione di Lloyd anche se ritiene che la pellicola manchi del ritmo necessario. \"FilmTV\" sostiene che la bella idea di fondo, la libert\u00e0 come cura per la salute mentale, non \u00e8 efficacemente supportata n\u00e9 dalla regia n\u00e9 dalla sceneggiatura."}
{"id": "1620162", "revid": "767487", "url": "https://it.wikipedia.org/wiki?curid=1620162", "title": "D\u0103rm\u0103ne\u0219ti (Suceava)", "text": "D\u0103rm\u0103ne\u015fti \u00e8 un comune della Romania di 5.947 abitanti, ubicato nel distretto di Suceava, nella regione storica della Bucovina. \nIl comune \u00e8 formato dall'unione di 6 villaggi: C\u0103line\u0219ti, C\u0103line\u0219ti-Vasilache, D\u0103nila, D\u0103rm\u0103ne\u0219ti, M\u0103ri\u021bei, M\u0103ri\u021beia Mic\u0103.\nLa sede comunale si trova nell'abitato di M\u0103ri\u0163ei."}
{"id": "1620170", "revid": "1658", "url": "https://it.wikipedia.org/wiki?curid=1620170", "title": "Federico VI", "text": "Federico VI \u00e8 riferito a diversi regnanti:"}
{"id": "1620179", "revid": "1573940", "url": "https://it.wikipedia.org/wiki?curid=1620179", "title": "Elizabeth Blackwell", "text": "Fu la prima donna della storia moderna a laurearsi in Medicina e ad esercitare questa professione negli Stati Uniti d'America, rivestendo un ruolo pionieristico nello spalancare le porte degli studi medici a tutte le altre donne del mondo.\nBiografia.\nLa vita di Elizabeth Blackwell si pu\u00f2 ricostruire soprattutto attraverso l'autobiografia (\"Pioneer work in opening the medical profession to women\"), pubblicata a Londra nel 1895.\nAnni giovanili.\nGli anni di giovent\u00f9 sono caratterizzati dal precoce distacco dall'amata citt\u00e0 natia di Bristol, in seguito al trasferimento negli Stati Uniti voluto dal padre, membro attivo del corpo indipendente, per via delle pericolose sommosse che avvolgevano la citt\u00e0 in quegli anni. \nIntrapresa la nuova vita a Cincinnati nel 1832, la giovane Blackwell, appena diciassettenne, si trova ad affrontare la morte prematura del padre, amato capofamiglia pi\u00f9 volte soprannominato nel libro \"our earthly Providence\" (la nostra Protezione sulla Terra). Samuel Blackwell lascia una donna sola con nove figli e, per cercare di far quadrare i bilanci, Elizabeth si trova costretta ad accettare un posto come insegnante nella scuola femminile di Henderson, nel Kentucky, e ad affrontare quello che sarebbe stato solo il primo di tanti periodi trascorsi lontana dalla propria famiglia.\nNella casa di Wilson Street torner\u00e0 solo quarant'anni dopo, scoprendo con amarezza che del giardino dove amava giocare con le sorelle maggiori non rester\u00e0 che qualche filo d'erba nascosto sotto un cantiere:\nSacrifici per gli studi.\nRipresa la vita familiare nel Kentucky nel 1845, grazie ai buoni affari dei fratelli e alle remunerative occupazioni delle sorelle maggiori, Elizabeth comincia ad interrogarsi sul proprio futuro, sentendo la necessit\u00e0 di dedicarsi a qualcosa di pi\u00f9 avvincente e socialmente significativo della musica. L'idea di intraprendere gli studi medici viene suscitata in lei per la prima volta da un'amica ammalata:\nAl suono di quelle parole, la ragazza che \"non sopportava neanche la vista di un libro di medicina\", comincia a prendere seriamente in considerazione l'idea di vestire il camice bianco, e consulta diversi medici del paese per conoscere le sue effettive possibilit\u00e0 al riguardo. La risposta arriva pressoch\u00e9 unanime: idea buona, ma impossibile da realizzare.\nL'obiettivo allora comincia ad assumere l'aspetto di una lotta morale, complice anche il forte desiderio di cancellare il legame tra la medicina al femminile e la figura di Madame Restell, la prima aborzionista operante proprio in quegli anni a New York. Sul tema dell'aborto, infatti, la posizione della Blackwell \u00e8 molto chiara: totale indignazione ed intransigenza.\nIl progetto iniziale \u00e8 quindi quello di cominciare a guadagnare i fondi necessari per avviare la lunga e costosa carriera universitaria.\nAccetta quindi un lavoro come insegnante di musica nella Carolina del Nord. Qui trascorre un periodo piacevole, suonando il piano, insegnando gratuitamente agli schiavi a leggere e a scrivere ogni domenica, e dedicandosi nel tempo libero alla lettura di libri di medicina, grazie al contributo dell'ex medico nonch\u00e9 direttore della scuola John Dickinson. Si sposta quindi anche nella Carolina del Sud, accolta in casa dal dott. Samuel H. Dickinson, professore al Medical College, che prende a cuore la sua causa e le procura un posto da insegnante nel collegio femminile della citt\u00e0 di Charleston.\nQuando ritorna a casa, nell'estate del 1847, ha risorse economiche sufficienti ad intraprendere gli studi.\nMa le domande ai college di Philadelphia hanno tutte esiti negativi. Tra le numerose lettere ricevute, appaiono decisamente emblematiche, circa il maschilismo che avvolgeva le universit\u00e0 in quegli anni, le parole del Dr Joseph Warrington, Philadelphia:\nMa ogni rifiuto diventa linfa vitale per la sua determinazione, ed Elizabeth continua ad inviare richieste a tutti i principali college americani.\nGli studi in America.\nLa svolta decisiva avviene il 20 ottobre del 1847, quando il presidente di facolt\u00e0 Charles A. Lee, suo vivace sostenitore, le comunica l'ammissione al Geneva Medical Institute di New York, decisa all'unanimit\u00e0 da professori e studenti della classe di medicina. La felice notizia \u00e8 accompagnata da queste incoraggianti parole di stima:\nRegistrata come studente numero 130, il 6 novembre pu\u00f2 finalmente cominciare la vita nel college, che tuttavia si prospetter\u00e0 tutt'altro che facile. Essendo una donna in un ambiente totalmente maschile, trascorre le sue giornate per lo pi\u00f9 in solitudine, a studiare ed a scrivere lettere ai propri cari. Gli sguardi curiosi la seguono ovunque, molte persone si introducono nelle aule di lezione solo per fissarla, e qualche compagno esprime anche il proprio imbarazzo nell'averla in classe durante le dimostrazioni di anatomia. Ma grazie alla sua intelligenza e alla sua seriet\u00e0 riesce pian piano a convincere anche i pi\u00f9 scettici in citt\u00e0.\nTrascorre la primavera e l'estate a Philadelphia, svolgendo il tirocinio nella Blockley Almshouse, oggi noto come Philadelphia General Hospital.\nQui ha libero ingresso in tutti i reparti femminili ed instaura subito ottimi rapporti con le infermiere. L'ospedale, che accoglie soprattutto poveri ed immigrati irlandesi, le consente di familiarizzare con la febbre tifoide, tanto da sceglierlo come argomento per la tesi di laurea.\nFiniti gli esami, Elizabeth pu\u00f2 laurearsi marted\u00ec 23 gennaio 1849. Della sua famiglia la raggiunge uno degli amati fratelli, Henry che, raccontando l'evento attraverso una lettera alla madre, descrive la chiesa presbiteriana di Geneva gremita di gente, dai giornalisti alle donne della citt\u00e0, curiose ma soprattutto orgogliose. Elizabeth viene chiamata per ultima ed il suo diploma \u00e8 accompagnato da parole di stima da parte di compagni e professori e sentite congratulazioni.\nTuttavia solo il primo passo \u00e8 stato fatto, e per continuare ed approfondire la propria istruzione, accetta l'invito di un cugino di tornare nell'amata Inghilterra. Cos\u00ec nell'aprile del 1849 lascia gli Stati Uniti per la volta di Bristol.\nGli studi in Europa.\nIl suo arrivo a Londra \u00e8 accompagnato da un grande entusiasmo generale, costringendola a dividersi tra visite ad amici di famiglia e piacevoli serate mondane.\nCominciata la caccia alle lettere di presentazione, nonostante le numerose manifestazioni di stima ricevute, presto si rende conto che la strada \u00e8 pi\u00f9 in salita del previsto e che non c'\u00e8 posto per lei negli ospedali inglesi, se non come ospite.\nPer queste ragioni, il 24 maggio del 1849 giunge a Parigi, dove comincia seguendo delle letture al College de France e al Jardin des Plantes, il pi\u00f9 importante giardino botanico francese.\nSi reca in visita da Alphonse de Lamartine, capo del movimento francese repubblicano, in rappresentanza dei numerosi estimatori americani.\nIl 30 giugno del 1849 viene ammessa a La Maternit\u00e9, grande ente statale dove le giovani donne francesi vengono addestrate per diventare ostetriche. Anche se non si tratta di un vero e proprio ospedale, frequentare La Maternit\u00e8 si presenta come una buona occasione per vivere la pratica di corsia ed approfondire le proprie conoscenze.\nIn una lettera alla madre del luglio del 49 descrive la sua giornata tipo, con sveglia alle 05:30 seguita dal giro mattutino dei pazienti con gli studenti pi\u00f9 anziani, lezione nel parco, pranzo, ancora lezioni ed infine cena alle 18:00 con un paio di ore libere, che Elizabeth spende di solito a scrivere.\nLa vita nel dormitorio \u00e8 divertente ed instaura presto un buon rapporto con le altre ragazze, riuscendo a superare l'handicap linguistico.\nIn questo periodo ha anche modo, attraverso un amico in comune, di venire a conoscenza degli affascinanti studi di Claude Bernard circa una circolazione secondaria.\nIl 5 novembre dello stesso anno curando una brutta oftalmia ne rimane sfortunatamente contagiata, trovandosi costretta a letto per tre settimane nel buio totale.\nL'addio alla clinica francese \u00e8 molto sofferto, ma inevitabile. Seguono numerosi viaggi, tra cui il piacevole soggiorno a Grafenberg in Germania, dove per\u00f2 la vita all'aria aperta e le passeggiate in montagne le causano una ricaduta che la riporta ancora a Parigi, per sottoporsi alle cure dello stimato oculista Desmarres.\nIl 14 maggio del 1850 viene ammessa al St Bartholomew's Hospital di Londra come tirocinante. Qui segue poche lezioni, preferendo dedicarsi alla pratica medica. Tuttavia la Blackwell non resta particolarmente entusiasta dell'esperienza inglese, tanto da decidere di ritornare a New York. \nStringe amicizia con Florence Nightingale, altra importante figura della storia della medicina in rosa, con cui ama chiacchierare passeggiando per Embley Park.\nIn questo periodo viene a conoscenza della nascita della Convenzione Nazionale per i diritti delle donne a Worcester. Attraverso alcune lettere, Elizabeth espone tutta la sua approvazione e la sua disponibilit\u00e0 verso le fondatrici del movimento, puntualizzando che il suo obiettivo non \u00e8 quello di dare vita ad un'organizzazione di donne in opposizione agli uomini, bens\u00ec di riformare la societ\u00e0 appianando differenze e divergenze, raggiungendo la parit\u00e0:\nLa sorella minore, Emily Blackwell, decide di seguire le sue orme ed ottiene l'ammissione al Medical College di Cleveland, Ohio.\nIl lavoro in America: la nascita del NY Infirmary.\nRientrata negli Stati Uniti nel 1851 si stabilisce a New York dove comincia a lavorare nell'ospedale dell'universit\u00e0 con non poche difficolt\u00e0. I pazienti infatti scarseggiano, e la giovane dottoressa ha il tempo libero necessario per preparare una serie di letture sull'educazione medica femminile, tenute pubblicamente nel 1852 ad un piccolo gruppo di ragazze molto intelligenti. Lo stesso anno decide di pubblicarle con il nome di \"The Laws of Life in reference to the Physical Education of Girls\", un'opera che riscuote il gradimento di numerosi illustri medici.\nIn questi anni, nella nuova casa in centro, la Blackwell comincia a sentire la solitudine e decide di adottare una bambina orfana, Katherine \"Kitty\" Barry, che la accompagner\u00e0 piacevolmente per il resto della sua vita. \nNel 1854 si laurea la sorella Emily, che decide con il suo benestare di proseguire i propri studi in Europa per un breve periodo, per poi raggiungerla a New York dove diventa socia e co-lavoratrice di grado di Elizabeth, aprendo il primo ospedale, nonch\u00e9 college femminile, condotto interamente da donne: The New York Infirmary for Women and Children, in un palazzo situato a Bleecker Street, n 64.\nElizabeth resta sempre dell'idea che ragazzi e ragazze dovrebbero affrontare assieme questo tipo di studi, tuttavia l'apertura di una scuola femminile era diventata necessaria, dal momento che la grande maggioranza dei college restava riservata ai soli maschi.\nAllo staff si aggiunge la dott.ssa Maria Elizabeth Zakrzewska. L'istituzione, che vuole unire il servizio medico per i pi\u00f9 poveri all'incoraggiamento della preparazione femminile, \u00e8 ancora oggi esistente come la New York University Downtown Hospital.\nDiversi uomini medici si sono subito uniti a perorare la causa, offrendo la loro totale collaborazione.\nPer ammortizzare gli ingenti costi, vengono organizzate numerose raccolte fondi, attraverso concerti, conferenze e persino annuali bazar.\nEcco come Elizabeth descrive il suo progetto e le iniziali difficolt\u00e0 in una lettera del dicembre del 1857 alla cara amica Noel Byron:\nElizabeth torna in Inghilterra dove ha occasione di rivedere gli amici pi\u00f9 cari e tenere alcune conferenze. In particolare prende contatti con Elizabeth Garrett, che erediter\u00e0 il suo ruolo di pioniera della medicina femminile inglese.\nIl 1\u00ba gennaio del 1859 viene iscritta come medico all'albo d'Inghilterra: finalmente i suoi sforzi vengono riconosciuti anche dal suo paese natio.\nAl ritorno a New York lo stesso anno, pu\u00f2 acquistare un nuovo complesso edilizio per la NY Infirmary for Women and Children, aggiungendo all'ospedale anche gli alloggi per gli studenti, al 126 di Second Avenue.\nNegli anni successivi la dott.ssa Zackrzewska si sposta a Boston per dirigere un nuovo ospedale, lasciando tutto nelle mani di Elizabeth, in qualit\u00e0 di professoressa di Igiene, e della sorella Emily, come professoressa di Ostetricia e malattie femminili.\nNel 1868, data del primo anno accademico, il college contava quindici studentesse ed un consiglio di facolt\u00e0 di nove professori. \nRitorno in Inghilterra.\nNel 1869 il lavoro pionieristico in America pu\u00f2 considerarsi concluso. Elizabeth decide quindi di tornare in Inghilterra, dove accetta la cattedra di ginecologia alla London School of Medicine for Women. Durante il suo operato londinese si rende presto conto della necessit\u00e0 di fornire un'adeguata educazione sessuale per arginare il diffondersi delle malattie veneree, e a tal proposito compone un saggio. Come \u00e8 facile intuire, la pubblicazione di un'opera di tali contenuti, per giunta scritta da mani femminili, non era vista di buon occhio nell'Inghilterra ottocentesca. Tuttavia, malgrado le difficolt\u00e0 iniziali, l'opera viene pubblicata con il nome di \"The Moral Education of the Young, considered under Medical and Social Aspects\".\nNel libro la Blackwell puntualizza la necessit\u00e0 di un'educazione completa per ogni singolo membro della famiglia, un'educazione di cui i medici dovrebbero farsi carico:\nIl libro si conclude con parole di speranza verso un futuro in cui donne e uomini possano alla pari occuparsi della Vita, per renderla migliore, per liberarla progressivamente da ogni male. \nIl sogno di Elizabeth Blackwell, anche attraverso le sue battaglie, pu\u00f2 oggi considerarsi in gran parte realizzato, e le sue parole, quasi utopistiche allora, non sembrano descrivere una realt\u00e0 lontana dalla nostra:\nElizabeth muore in Scozia il 31 maggio del 1910 in seguito ad un infarto, ed \u00e8 proprio qui che viene sepolta nel cimitero di Saint Mun."}
{"id": "1620189", "revid": "4252", "url": "https://it.wikipedia.org/wiki?curid=1620189", "title": "Premio Hugo Boss", "text": "Il Premio Hugo Boss (\"Hugo Boss Prize\") \u00e8 un premio per l'arte contemporanea che viene assegnato ogni due anni. Il premio, nato nel 1996, \u00e8 coordinato dal Guggenheim Museum di New York.\nAlbo dei vincitori.\n1996.\nVincitore: Matthew Barney\nArtisti selezionati:\n1998.\nVincitore: Douglas Gordon\nArtisti selezionati:\n2000.\nVincitore: Marjetica Potr\u010d\nArtisti selezionati:\n2002.\nVincitore: Pierre Huyghe,\nArtisti selezionati:\n2004.\nVincitore: Rirkrit Tiravanija\nArtisti selezionati:\n2006.\nVincitore: Tacita Dean\nArtisti selezionati:\n2008.\nArtisti selezionati:"}
{"id": "1620190", "revid": "110157", "url": "https://it.wikipedia.org/wiki?curid=1620190", "title": "Frontera Comalapa", "text": "La citt\u00e0 di Frontera Comalapa \u00e8 a capo dell'omonimo comune, nello stato del Chiapas, Messico. Conta 16.880 abitanti secondo le stime del censimento del 2005 e le sue coordinate sono 15\u00b039'N 92\u00b008'W.&lt;br&gt;\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica VIII SOCONUSCO."}
{"id": "1620191", "revid": "2056951", "url": "https://it.wikipedia.org/wiki?curid=1620191", "title": "Colonialismo austriaco", "text": "Il colonialismo austriaco consistette in una serie di tentativi, fatti tra il XVII e il XIX secolo, da parte dell'Impero austriaco prima e dell'Impero austro-ungarico poi, volti ad ottenere profitti dal commercio coloniale e di fondare delle proprie colonie oltremare; a causa della competizione con le altre potenze coloniali e di un governo poco propenso a portare avanti una tale politica, i tentativi coloniali austriaci furono infruttuosi.\nLa Compagnia di Ostenda.\nLa Compagnia di Ostenda, che aveva base nell'omonima citt\u00e0 dell'attuale Belgio, fu una compagnia commerciale privata che commerci\u00f2 con le Indie grazie a patenti concesse nel 1722 dai Paesi Bassi Austriaci. Le pressioni politiche internazionali sul governo austriaco, portarono al ritiro delle patenti gi\u00e0 nel 1727 e interruppero di conseguenza la crescita della compagnia che si sciolse nel giro di pochi anni.\nLe isole Nicobare.\nLa colonizzazione delle Isole Nicobare (poste tra la Birmania, l'India e l'Indonesia) fu un breve tentativo di occupare queste isole dell'Oceano Indiano da parte degli Austriaci. Furono inizialmente colonizzate dai Danesi nel 1756, ma il loro tentativo fall\u00ec e perci\u00f2 la colonia austriaca venne stabilita nel 1778 sul sito di un precedente insediamento danese. Nel 1783 per\u00f2, a causa della mancanza di un valido supporto da parte del governo, gli ultimi colonizzatori abbandonarono l'arcipelago.\nNel 1785 il governo danese rinunci\u00f2 al possesso. Nuovamente occupate dai Danesi nel 1848, i diritti coloniali furono poi ceduti alla Gran Bretagna nel 1869 che le aggreg\u00f2 alle Andamane.\nEsplorazioni artiche nel XIX secolo.\nNel 1873, una spedizione austriaca venne inviata al Polo nord e scopr\u00ec un arcipelago, ribattezzato Terra di Francesco Giuseppe in onore dell'imperatore dell'epoca. Questi territori non vennero mai n\u00e9 rivendicati, n\u00e9 colonizzati, tuttavia fu solo nel 1926 che l'Unione Sovietica prese possesso di queste isole.\nIl Borneo Settentrionale.\nUna compagnia commerciale internazionale (i cui principali azionisti erano Statunitensi, Britannici e Cinesi), con sede ad Hong Kong vendette nel 1875 i suoi diritti sul Borneo settentrionale (l'attuale stato di Sabah nella Malaysia), al console austro-ungarico a Hong Kong, il barone Von Overbeck. Questi riusc\u00ec intorno al 1878 ad ottenere un rinnovo di 10 anni del contratto di locazione di questi territori dal Temenggong del Brunei, a cui aggiunse anche quelli della costa orientale, stipulando un trattato analogo con il Sultano di Sulu. \nPer finanziare i suoi piani per il Nord Borneo, Von Overbeck trov\u00f2 sostegno finanziario dai fratelli Edward e Alfred Dent. Tuttavia non ricevette aiuti dal governo di Vienna che si disinteress\u00f2 delle sue trattative; il barone Von Overbeck si rivolse quindi al governo italiano per vendere le concessioni e formare una colonia penale, ma anche l'Italia a sua volta rifiut\u00f2 di intervenire, perci\u00f2 il Barone, nel 1880 rinunci\u00f2 ai suoi diritti, lasciandoli ai fratelli Dent, finch\u00e9 il Borneo Settentrionale fu infine occupato dai Britannici.\nIl Congresso di Berlino e la spartizione dell'Africa.\nNel 1885, nonostante non fosse una potenza coloniale, l'Austria-Ungheria partecip\u00f2 assieme alle altre Grandi Potenze, alla Conferenza di Berlino, volta a disciplinare la politica coloniale tra le nazioni d'Europa.\nL'esplorazione di Bolts e la colonia in Mozambico.\nNel 1776, un ufficiale commerciale britannico espulso, il colonnello William Bolts, si rivolse alla corte imperiale austriaca con la richiesta di fondare una compagnia commerciale per esplorare possibili rotte in Africa, India e Cina. L'imperatrice Maria Teresa fu incuriosita e decise di formare la Trieste Austrian Asian Company, con Bolts a capo dell'azienda. Il colonnello Bolts era stato precedentemente al servizio della British East India Company ed era gi\u00e0 abile negli sforzi commerciali e di colonizzazione, e aveva anche sentito dire che l'area era un possibile sito per l'estrazione dell'oro.\nSalpando dalle Fiandre nel 1778, Bolts e la sua compagnia di sudditi italo-austriaci attraccarono nella baia di Delagoa (oggi Maputo) sulla costa del sud-est dell'Africa. Bolts fece poi dei trattati con i capi Mabudu locali, che abitavano l\u00ec e acquisirono da uno di questi il porto dell'area precedentemente abbandonata dalla Compagnia Olandese delle Indie Orientali. Vi fu costruito un avamposto commerciale e la colonia inizi\u00f2 a prosperare. Bolts decise di salpare poco dopo per far avanzare gli interessi austriaci in India. Dopo due anni, la colonia, composta da 155 uomini e diverse donne, commerciava avorio, con profitti che arrivavano fino a 75.000 sterline all'anno.\nLa presenza austriaca nella baia di Delagoa provoc\u00f2 un drammatico cambiamento nel prezzo dell'avorio. Ci\u00f2 era dovuto alla produzione austriaca, che superava quella portoghese nel resto del Mozambico. Sfortunatamente per gli austriaci, nel 1781 ed i portoghesi affermarono con successo il loro dominio sull'area; quindi procedettero a cacciare il resto dei coloni austriaci.\nNel 1783 l'avventuriero M\u00f3ric Benyovszky present\u00f2 alla corte imperiale il suggerimento di conquistare il Madagascar sotto la bandiera austriaca. Tuttavia, gli Asburgo non gli concessero alcun sostegno finanziario o militare.\nLa rivolta dei Boxer in Cina e la concessione di Tientsin.\nIn seguito alla rivolta dei Boxer, l'Impero Austro-Ungarico invi\u00f2 un corpo militare in Cina, cos\u00ec come le altre grandi potenze dell'epoca. Come contropartita ottenne una concessione nella citt\u00e0 di Tientsin, che dopo la Prima Guerra Mondiale venne aggregata alla preesistente Concessione Italiana."}
{"id": "1620192", "revid": "767487", "url": "https://it.wikipedia.org/wiki?curid=1620192", "title": "Dolhe\u0219ti (Suceava)", "text": "Dolhe\u015fti \u00e8 un comune della Romania di 4.008 abitanti, ubicato nel distretto di Suceava, nella regione storica della Moldavia. \nIl comune \u00e8 formato dall'unione di 3 villaggi: Dolhe\u0219tii Mari, Dolhe\u0219tii Mici, Valea Bourei.\nLa sede comunale si trova nell'abitato di Dolhe\u015ftii Mari."}
{"id": "1620193", "revid": "15756", "url": "https://it.wikipedia.org/wiki?curid=1620193", "title": "Fantasmi III - Lord of the Dead", "text": "Fantasmi III - Lord of the Dead (\"Phantasm III: Lord of the Dead\") \u00e8 un film del 1994, diretto da Don Coscarelli.\nIl film \u00e8 il secondo sequel di \"Fantasmi\". Tra gli attori sono presenti, oltre a Reggie Bannister, gi\u00e0 presente nei due film precedenti, A. Michael Baldwin e Bill Thornbury, che in \"Fantasmi II\" non erano presenti ma che erano presenti nel film originale.\nTrama.\nQuando il cimitero di Morningside (e anche la citt\u00e0) sembra aver ritrovato pace, la polizia rinviene il cadavere, decapitato, vicino all'entrata del cimitero, di uno gnomo maligno (proprio quello ucciso nel secondo capitolo). La notizia mette in allarme Mike e Reggie. Quest'ultimo sogna l'Uomo Alto ma, dopo alcune ricerche, sembra solo un brutto ricordo svanito almeno fino a quando una ventina di zombie iniziano a camminare per le strade della cittadina.\nPresto Mike scoprir\u00e0 che l'Uomo Alto \u00e8 ancora vivo e, anzi, stavolta si \u00e8 organizzato meglio. Dopo aver fatto sparire (nel vero senso della parola) il proprietario di un'agenzia di pompe funebri, con bare \"piene\" a sufficienza razziate dalle tombe dai suoi schiavi nani, ne prende il posto, gestendo l'agenzia e rianimando gli zombi, mentre le sentinelle lo proteggono.\nProduzione.\nIl film \u00e8 costato circa 2.500.000 di dollari ed \u00e8 stato girato fra il 7 gennaio 1993 e l'11 marzo dello stesso anno. Alcuni interni del cimitero furono girati in un vero cimitero, ovvero l'Angels Abby Mausoleum di Compton, in California.\nFu girato un finale alternativo mai utilizzato. In questo Reggie e Tim visitavano l'Alaska. Reggie scavava una piccola buca nel ghiaccio e Tim metteva nella buca un contenitore con dentro la sfera dorata del Tall Man. Reggie poi piazzava una placca di metallo sulla buca per sigillarla e sulla placca si leggeva \"Qui giace il Tall Man. R.I.P.\". Fatto questo Reggie diceva: \"Ora tutto quello che abbiamo da fare \u00e8 preoccuparci del riscaldamento globale\"; quindi i due se ne andavano.\nOltre al ruolo del Tall Man, Angus Scrimm nel film compare nei panni del dottore che controlla il riflesso pupillare di Mike. L'infermiera che si vede a fianco \u00e8 l'attrice Kathy Lester, la \"Signora in Viola\" di \"Fantasmi\". Inoltre Jennifer Bross, la moglie di A. Michael Baldwin, compare in un cameo all'inizio del film nei panni di un'infermiera dietro la scrivania che accoglie Reggie.\nQuesto \u00e8 il primo film della serie a fare uso di alcuni effetti digitali. Per la prima ed ultima volta nella serie si d\u00e0 un nome ai nani incappucciati e alle sfere: i primi sono definiti \"lurkers\" (coloro che stanno in agguato, \"burloni\" nell'adattamento italiano), mentre le seconde sarebbero le \"sentinels\", (le sentinelle)."}
{"id": "1620201", "revid": "6923", "url": "https://it.wikipedia.org/wiki?curid=1620201", "title": "Palazzo di Citt\u00e0 (Gela)", "text": "Il Nuovo palazzo di Citt\u00e0 del comune di Gela, venne costruito su progetto dell'architetto Salvatore Cardella. Rappresenta, assieme ai palazzi di Giustizia di Palermo e Catania, un significativo esempio di stile razionalista in Sicilia.\nCostruzione.\nL'edificio \u00e8 in stile razionalista come la moderna chiesa di San Giacomo. Promotore dell'iniziativa fu l'onorevole concittadino Salvatore Aldisio.\nLa realizzazione del complesso , comport\u00f2 la demolizione del convento francescano (risalente al XV secolo) che ospitava precedentemente la sede del comune, e di alcune abitazioni (poste tra il bastione di Porta Marina e il convento) ricavate. Nel 1960, inoltre, venne eliminato un isolato tra via Cairoli, via San Francesco e via G. Navarra Bresmes comprendente alcune abitazioni e la chiesa di Sant'Antonio Abate per far posto all'attuale piazza San Francesco.\nNel progetto del nuovo Palazzo di Citt\u00e0, inoltre, venne inclusa anche la realizzazione del viale Mediterraneo, grande arteria con terrazza sul mare, e del giardino \"Orto Fontanelle\", che dando un'immagine ordinata del centro cittadino sostituirono dei pericolosi burroni franosi che scendevano sino alla marina.\nStruttura.\nIl nuovo Palazzo di Citt\u00e0, inaugurato nel 1951, si dispone parallelamente alla costa per una lunghezza complessiva di circa 150 metri. Occupa un intero isolato, tra il viale Mediterraneo, piazza San Francesco, via Donizetti e via Giacomo Navarra Bresmes. Si dispone su quattro livelli di cui quello terreno risulta seminterranto nella parte rivolta a nord (pendenza). La facciata del palazzo \u00e8 rivestita con lastre piatte in pietra di Comiso e lavorate a bocciarda, elemento ricorrente nelle architetture post-belliche della cittadina del Golfo. L'effetto che produce tale pietra \u00e8 di grandissima luminosit\u00e0.\nCon la sua imponente mole il municipio domina il paesaggio costiero del centro cittadino, dando un'immagine di modernit\u00e0. L'elemento caratterizzante del prospetto esterno \u00e8 la linea retta, riscontrabile nei due grandi finestroni (di cui, quello rivolto a sud ospita la soleggiata aula consiliare) e nella miriade di finestre e ingressi di varie dimensioni. L'elemento di riconoscimento \u00e8 la torre dell'orologio, alta quasi 30 metri.\nIl complesso ospita parte degli uffici del Comune di Gela.\nDurante i lavori di scavo per la costruzione dell'edificio vennero alla luce i ruderi di un tempietto greco."}
{"id": "1620202", "revid": "287204", "url": "https://it.wikipedia.org/wiki?curid=1620202", "title": "Iveco Powerstar", "text": "L'Iveco Powerstar \u00e8 un autocarro e trattore stradale prodotto da Iveco in Australia (da \"Iveco Trucks Australia\", ex \"International Harvester Company of America\") e Brasile, destinato soprattutto al traino dei semirimorchi dei road train, in produzione dal 1999.\nNella classica configurazione a \"cabina arretrata\", tipica dei mercati oltre oceano, \u00e8 stato presentato, nella sua ultima versione, al salone di Brisbane nel 2005.\n\u00c8 disponibile in tre versioni (\"6300\", \"6700\" e \"7700\"), tutte con trazione 6 \u00d7 4, ed \u00e8 equipaggiato sia con motori \"Cursor\" \"10\" e \"13\" da 550 e 405 cv che con motori Cummins, Caterpillar, Detroit Diesel e FPT industrial. Ha un cambio automatico \"Eurotronic 2\", due varianti di cabine e lunghezze del telaio tra i 7.440 e gli 8.020 mm."}
{"id": "1620210", "revid": "729019", "url": "https://it.wikipedia.org/wiki?curid=1620210", "title": "Servizio consultivo per il traffico aereo", "text": "Il servizio consultivo per il traffico aereo (\"Air Traffic Advisory Service\") o ADS \u00e8 uno dei servizi del traffico aereo, ed \u00e8 definito dall'ICAO come \nObiettivi.\nObiettivo del servizio consultivo \u00e8 quello di fornire agli aeromobili informazioni sui rischi di collisione pi\u00f9 complete ed efficaci fornite dal Servizio Informazioni Volo. Viene fornito ai voli IFR in spazi aerei o lungo rotte a servizio consultivo (classe F), identificate dal fornitore dei servizi ATS. Dove istituito dovrebbe essere considerato una misura a carattere transitorio, fino a quando cio\u00e8 sar\u00e0 sostituito da un Servizio di Controllo. In Italia non esistono pi\u00f9 rotte a servizio consultivo, di conseguenza lo spazio aereo di classe F non \u00e8 pi\u00f9 utilizzato.\nFornitura del Servizio.\nAeromobili che usufruiscono del Servizio Consultivo.\nI voli IFR che decidono di usufruire del servizio consultivo osserveranno le stesse procedure che si applicano ai voli IFR entro spazi aerei controllati ad eccezione di quanto segue:\nAeromobili che non usufruiscono del Servizio Consultivo.\nGli aeromobili che decidono di condurre un volo IFR in uno spazio aereo consultivo, ma di non usufruire di tale servizio, notificheranno comunque all'ente ATS pertinente gli eventuali cambiamenti apportati al piano di volo presentato. I voli IFR che intendono attraversare una rotta a servizio consultivo, lo faranno per quanto possibile perpendicolarmente rispetto alla direzione della rotta e a un livello appropriato alla traiettoria di volo, in accordo alle regole previste per i voli IFR fuori spazi aerei controllati.\nCompiti degli enti ATS.\nUn ente ATS che fornisce il servizio consultivo deve:"}
{"id": "1620217", "revid": "110157", "url": "https://it.wikipedia.org/wiki?curid=1620217", "title": "Frontera Hidalgo", "text": "La citt\u00e0 di Frontera Hidalgo \u00e8 capoluogo dell'omonimo comune, nello stato del Chiapas, Messico. Conta 3.375 abitanti secondo le stime del censimento del 2005.\nStoria.\nIl paese fu inizialmente creato con il nome \"Frontera D\u00edaz\", in omaggio a Porfirio D\u00edaz, per decreto del 30 dicembre del 1898, promulgato da Francisco Le\u00f3n, governatore costituzionale dello stato del Chiapas. \nIl 21 agosto del 1929 il governatore Raymundo E. Enr\u00edquez lo eleva nuovamente al rango di Comune con il nome attuale in memoria di Don Miguel Hidalgo y Costilla, iniziatore dell'indipendenza del Messico.\nDal 1983, in seguito alla divisione del \"Sistema de Planeaci\u00f3n\", \u00e8 entrato a far parte della regione economica VIII SOCONUSCO.\nAmministrazione.\nGemellaggi.\nFrontera Hidalgo \u00e8 gemellata con:"}
{"id": "1620223", "revid": "88812", "url": "https://it.wikipedia.org/wiki?curid=1620223", "title": "Dante Carducci", "text": ""}
{"id": "1620226", "revid": "58775", "url": "https://it.wikipedia.org/wiki?curid=1620226", "title": "String (informatica)", "text": ""}
{"id": "1620227", "revid": "93556", "url": "https://it.wikipedia.org/wiki?curid=1620227", "title": "Carlo Zucchi", "text": "Biografia.\nSoldato di Napoleone (che per i suoi meriti gli confer\u00ec il titolo di barone dell'Impero) dal 1796, veterano della invasione degli Stati Pontifici, di Corf\u00f9, di Novi Ligure (terribile battaglia che, a suo dire, \u00abcost\u00f2 ventisette mila vite\u00bb) e la traversata del San Bernardo, del Tirolo, di Dalmazia, del Sacile e del Piave, del Tarvisio, di Raab, di Presburgo, di nuovo del Tirolo, di Wiener Neustadt, di L\u00fctzen e Bautzen e Lipsia. Capitano aiutante maggiore nel 1800, capo battaglione nel 1805, tenente colonnello nel 1807, legion d'onore e poi generale di brigata nel 1809, governatore militare a Verona, Cremona, Padova, Ispettore Generale di tutta la fanteria del Regno nel 1811 e 1812, governatore della fortezza di Mantova e comandante l'ala destra dell'esercito del Beauharnais alla battaglia del Mincio, la grande battaglia con la quale l'esercito italiano neg\u00f2 agli Imperiali del feldmaresciallo Bellegarde la Lombardia.\nIl 3 febbraio 1831 il duca di Modena, Francesco IV, fece arrestare il patriota Ciro Menotti; a Modena scoppiava l'insurrezione, mentre a Reggio Emilia si organizzava un corpo di truppe al comando del generale Carlo Zucchi, che assumeva la guida del governo provvisorio il 7 marzo.\nGli 800 volontari del generale Zucchi (tra i quali si distinse Manfredo Fanti; vi erano anche Enrico Cialdini, Nicola Fabrizi e Celeste Menotti, fratello di Ciro) impegnarono duramente gli austriaci: memorabile fu la battaglia delle Celle combattimento di retroguardia a Rimini (25 marzo). Essi ripiegarono poi indisturbati, insieme ai circa 6.000 uomini mobilitati nei territori ribelli, sulla fortezza di Ancona, ove la rivoluzione si spense alcuni giorni pi\u00f9 tardi.\nAd Ancona, infatti, il 28 marzo Zucchi fu costretto ad imbarcarsi per la Francia, insieme ad un centinaio di altri rivoluzionari, tentando di mettersi in salvo; ma il brigantino \"Isotta\" sul quale viaggiava venne catturato dall'allora capitano di vascello della marina austriaca Francesco Bandiera, padre dei due famosi fratelli Attilio ed Emilio, e tutti i rivoluzionari furono arrestati.\nIl 4 giugno 1832 una commissione militare austriaca condann\u00f2 Zucchi alla pena di morte, poi commutata in venti anni di carcere duro in fortezza a seguito dell'intervento della corte francese.\nI fatti del 1848 lo trovano ancora prigioniero nella fortezza di Palmanova, della quale assume il comando e dalla quale respinge l'assedio imperiale con circa 1.440 combattenti tra regolari e volontari. Obbligato a capitolare per le preponderanti forze austriache e l'assenza di rifornimenti, si ritira a Milano dove gli viene conferito il comando dei volontari da Gabrio Casati, ma nulla pu\u00f2 dinanzi all'avanzata di un nemico superiore in tutto. La decisione di re Carlo Alberto di chiedere l'armistizio abbandonando la citt\u00e0 agli austriaci lo obbliga a rifugiarsi a Lugano. Qui raggiunto dalle sollecitazioni di Pellegrino Rossi accetta di entrare a servizio del governo costituzionale pontificio, come racconta poi nelle sue memorie. Nell'ottobre-novembre 1848 fu l'ultimo ministro delle Armi di Pio IX da sovrano costituzionale.\nTrascorse gli ultimi anni di vita nella sua citt\u00e0 natale, impegnato a scrivere le sue memorie.\nMassone, fu membro attivo della Loggia \"Reale Augusta\" di Milano, del Grande Oriente di Francia, poi passata nel 1806 al Grande Oriente d'Italia."}
{"id": "1620234", "revid": "188323", "url": "https://it.wikipedia.org/wiki?curid=1620234", "title": "Cilindro (idraulica)", "text": ""}
{"id": "1620235", "revid": "729019", "url": "https://it.wikipedia.org/wiki?curid=1620235", "title": "Escuintla", "text": "Pu\u00f2 riferirsi a:"}
{"id": "1620236", "revid": "547034", "url": "https://it.wikipedia.org/wiki?curid=1620236", "title": "Roda (arti marziali)", "text": "La roda \u00e8 il luogo in cui si pratica la capoeira. \u00c8 un cerchio pi\u00f9 o meno grande a seconda del tempo del berimbao (ad esempio quando c'\u00e8 \"angola\", un ritmo molto lento, il cerchio \u00e8 molto stretto per dare pi\u00f9 scenicit\u00e0 al gioco) composto da persone sedute a terra se \u00e8 una roda de capoeira invece in piedi se \u00e8 roda de samba.\nAd un lato del cerchio si piazzano i musicisti in cui il berimbao \u00e8 il pi\u00f9 importante, sta al centro dei musicisti e pu\u00f2 essere di tre tipi: grande, per i suoni gravi, piccolo, per i suoni acuti, e medio, che pu\u00f2 fare suoni gravi e acuti. Poi segue la atabaque, un grande tamburo \"conga\", il pandeiro, un tamburello a piattini, e la agog\u00f4, due campane di diversa grandezza suonate con un'asticella di legno. \nLa grandezza della roda pu\u00f2 variare da un diametro di tre metri fino a un diametro di pi\u00f9 di dieci metri, e pu\u00f2 essere formata da una dozzina di capoeristi come da pi\u00f9 di cento. La roda si pu\u00f2 formare in qualsiasi luogo, in ambienti chiusi o all'aperto, sul cemento, sull'asfalto, sulla terra, sulla sabbia, per strada, in spiaggia in campagna, in palestra.\nLa \"roda\" per i brasiliani \u00e8 un grande simbolo di unit\u00e0 della popolazione."}
{"id": "1620237", "revid": "125683754", "url": "https://it.wikipedia.org/wiki?curid=1620237", "title": "Strani amori (singolo)", "text": "Strani amori \u00e8 un brano musicale della cantante italiana Laura Pausini, con la quale si qualifica 3\u00aa nella sezione \"Campioni\" al \"Festival di Sanremo\" nel 1994.\nIl brano viene tradotto in lingua spagnola con il titolo \"Amores extra\u00f1os\". Fra le canzoni di Laura Pausini \u00e8 la preferita dai tenori italiani.\n\"Strani amori\".\nIl brano.\nStrani amori \u00e8 il 1\u00b0 singolo che anticipa l'uscita dell'album \"Laura\" del 1994, trasmesso in radio da febbraio. La musica \u00e8 composta da Angelo Valsiglio e Roberto Buti; il testo \u00e8 scritto da Cheope, Marco Marati e Francesco Tanini. Il brano viene cantato da Laura Pausini al \"Festival di Sanremo 1994\" e si classifica al 3\u00ba posto nella sezione \"Campioni\".\nLe classifiche regalano ancora una volta la prima posizione e conferma Laura Pausini un grande talento musicale, dopo \"La solitudine\" dell'anno precedente. Tale canzone sale in vetta alla graduatoria delle \"Hot Latin Tracks\" di \"Billboard\" e la conduce al primo posto delle rivelazioni femminili del 1995, davanti alla popstar americana Mariah Carey.\nIl brano viene trasmesso in radio; viene realizzato il videoclip. Nel 1999 il videoclip di \"Strani amori\" viene inserito nella VHS \"Video collection 93-99\". Il brano viene poi inserito nell'album del 2001 \"The Best of Laura Pausini - E ritorno da te\" in una nuova versione.\nIl video.\nIl videoclip di \"Strani amori\" \u00e8 stato diretto da Marco Della Fonte e girato a Firenze. In bianco e nero, Laura Pausini canta mentre accanto a lei scorrono immagini di ragazzi e ragazze, eterosessuali e omosessuali, alle prese con la fine delle loro storie d'amore.\n\"Amores extra\u00f1os\".\nIl brano.\nNel 1994 la canzone \"Strani amori\" viene tradotta in lingua spagnola da Badia con il titolo Amores extra\u00f1os. Viene inserita nel primo album in lingua spagnola \"Laura Pausini\" ed estratta come 3\u00b0 singolo nel 1995 in Spagna e in America Latina. Il brano viene trasmesso in radio; viene realizzato il videoclip.\nNel 1999 il videoclip di \"Amores extra\u00f1os\" viene inserito nella VHS \"Video collection 93-99\". Il brano \u00e8 poi inserito nell'album del 2001 \"Lo mejor de Laura Pausini - Volver\u00e9 junto a ti\" in una nuova versione. L\u20198 gennaio 2019 riceve una nomination al Premio Lo Nuestro nella canzone replay dell\u2019anno.\nIl video.\nIl videoclip di \"Amores extra\u00f1os\" \u00e8 stato diretto da Stefano Salvati.\nPubblicazioni.\n\"Strani amori\" viene inserita anche nell'album \"Laura Pausini\" del 1995; in una versione rinnovata nell'album \"The Best of Laura Pausini - E ritorno da te\" del 2001; in un'altra versione rinnovata nell'album \"20 - The Greatest Hits\" del 2013; in versione \"Live\" nel DVD \"Live 2001-2002 World Tour\" del 2002 (video), negli album \"Live in Paris 05\" del 2005 (\"Medley\" audio e video), \"San Siro 2007\" del 2007 (\"Medley\" audio e video) e \"Fatti sentire ancora\"/\"Hazte sentir m\u00e1s\" del 2018 (Medley Acustico video).\n\"Strani amori\" viene inoltre inserita nelle compilation \"Supersanremo 94\" del 1994 e \"Una canzone per te\" del 1998.\n\"Amores extra\u00f1os\" viene inserita anche nell'album \"Lo mejor de Laura Pausini - Volver\u00e9 junto a ti\" del 2001 in una versione rinnovata; in un'altra versione rinnovata nell'album \"20 - Grandes Exitos\" del 2013; in versione \"Live\" nel DVD \"Live 2001-2002 World Tour\" del 2002 (video) e negli album \"Laura Live World Tour 09\" e \"Laura Live Gira Mundial 09\" del 2009 (audio e video).\nCover e duetti.\nNel 1994 la cantante portoricana Olga Ta\u00f1\u00f3n realizza una cover di \"Amores extra\u00f1os\" inserendola nell'album \"Siente El Amor\".\nNel palco di Sanremo Giovani 1994 Laura Pausini canta la canzone con alcuni dei cantanti in gara: i Neri per Caso, Silvia Querci e Daniela Carelli. Questa partecipazione \u00e8 nota perch\u00e9 Laura perde la voce nel mezzo della canzone per un problema alle corde vocali.\nNel 1995 il cantante brasiliano Renato Russo realizza una cover di \"Strani amori\" inserendola nell'album \"Equil\u00edbrio Distante\". Nel 2010, dopo la sua morte, Laura Pausini ri-registra il brano mescolandolo con la versione di Renato Russo, realizzando cos\u00ec un duetto virtuale che viene inserito nell'album commemorativo in ricordo del cantante, intitolato \"Duetos\".\nCuriosit\u00e0.\nIl brano viene citato nella canzone \"Senza te o con te\" di Annalisa Minetti nel verso \"Laura sta cantando storie di strani amori\"."}
{"id": "1620238", "revid": "78273", "url": "https://it.wikipedia.org/wiki?curid=1620238", "title": "Cilindro (pneumatica)", "text": ""}
{"id": "1620240", "revid": "287204", "url": "https://it.wikipedia.org/wiki?curid=1620240", "title": "Sempre caro", "text": "Sempre caro \u00e8 un romanzo giallo di Marcello Fois del 1998. La prefazione \u00e8 stata scritta da Andrea Camilleri.\nLa storia \u00e8 incentrata sulla figura di Bastianu, costruita sull'avvocato-poeta nuorese Sebastiano Satta, coinvolto in un'inchiesta giudiziaria nell'Ottocento, subito dopo l'Unit\u00e0 d'Italia."}
{"id": "1620242", "revid": "237256", "url": "https://it.wikipedia.org/wiki?curid=1620242", "title": "Vassili Buslaev", "text": ""}
{"id": "1620250", "revid": "161374", "url": "https://it.wikipedia.org/wiki?curid=1620250", "title": "SK Tirana", "text": ""}
{"id": "1620253", "revid": "287204", "url": "https://it.wikipedia.org/wiki?curid=1620253", "title": "Pumpkin Soup", "text": "Pumpkin Soup \u00e8 un brano di Kate Nash, terzo singolo estratto dal suo primo album \"Made of Bricks\" in Inghilterra, secondo in Italia (il primo fu \"Foundations\"). Uscito nei negozi inglesi il 17 dicembre 2007, ha avuto le sue prime programmazioni radiofoniche italiane solo nel 2008, ma \u00e8 diventata una delle canzoni pi\u00f9 trasmesse.\nL'autrice ha dichiarato ad una intervista concessa a BBC Radio 1 che il titolo \"Pumpkin Soup\" era il titolo provvisorio che aveva dato al brano, mentre la sua casa discografica avrebbe preferito che il titolo fosse \"I Just Want Your Kiss\".\nIl video.\nIl video per \"Pumpkin Soup\" \u00e8 stato diretto da Kinga Burza e vede la cantante muoversi in un mondo surreale, abitato da gatti giganti e dai colori accesissimi, chiamato \"Little Red Productions\", un riferimento all'ultima traccia del brano \"Little Red\".\nIl video mostra la cantante ed un ragazzo in una \"cabina dei baci\", che fa riferimento al ritornello \"I just want your kiss, boy,\" intorno alla quale si muovono cuoricini e orsacchiotti. Il personaggio del ragazzo \u00e8 interpretato dal fotografo Wesley Goode, amico della Nash."}
{"id": "1620254", "revid": "198277", "url": "https://it.wikipedia.org/wiki?curid=1620254", "title": "Sergio Spuri", "text": "Carriera.\nGiocatore.\nCresce nelle giovanili dell'Anconitana, club che lo fa esordire all'et\u00e0 di diciassette anni nel campionato di Serie C1 della stagione 1979-1980, dove i dorici retrocessero. Negli anni successivi diventa titolare, conquistando nel 1982 il campionato di C2 e il ritorno in terza serie.\nNella stagione 1983-1984 viene chiamato al Verona di Osvaldo Bagnoli a fare il secondo di Claudio Garella. Gioca solo le partite preliminari della Coppa Italia dove gli scaligeri arrivano in finale, perdendola contro la Roma. L'annata seguente consacra i giallobl\u00f9 campioni d'Italia, e il portiere fabrianese pu\u00f2 fregiarsi del tricolore giocando appena 10' a Bergamo.\nNella stagione 1986-1987 fa il vice con la maglia dell', con le zebrette che retrocedono. Negli anni successivi veste le maglie della , del , dell'Aquila con cui vince il torneo di C2 e del Gualdo, prima di approdare alla Vis Pesaro dove nel 1995 vince il Campionato Nazionale Dilettanti.\nChiude la sua carriera alla Maceratese dove viene allenato da un suo ex compagno di squadra al , Giovanni Pagliari. A Macerata, dove gioca anche con Stefano Colantuono, dopo aver vinto il campionato dilettantistico del 1996 perde, l'anno successivo, la finale play-off contro il Livorno per accedere in C1.\nAllenatore.\nNella seconda met\u00e0 degli anni duemila allena il Gualdo, vincendo nel 2007 il campionato umbro di Promozione, e la Pergolese di Pergola nel torneo marchigiano di Eccellenza."}
{"id": "1620264", "revid": "1652635", "url": "https://it.wikipedia.org/wiki?curid=1620264", "title": "Signor tenente", "text": "Signor tenente \u00e8 una canzone scritta e cantata da Giorgio Faletti. La canzone viene presentata al Festival di Sanremo 1994 e arriva al 2\u00ba posto della classifica finale della kermesse canora, vincendo il Premio della Critica. La canzone \u00e8 stata inserita nell'album di Faletti \"Come un cartone animato\" (prodotto da Danilo Amerio), che viene premiato con un disco di platino.\nSignificato.\nNella canzone \u00e8 chiaro il richiamo alle stragi di Capaci e di via D'Amelio, in generale, agli attentati compiuti dalla criminalit\u00e0 organizzata. Il brano vuole essere una denuncia delle condizioni lavorative delle forze dell'ordine italiane (in particolare dei Carabinieri) in un periodo in cui era ancora viva \"l'eco\" delle bombe del '92 e '93. La frase \"minchia, signor tenente\" \u00e8 una citazione tratta dalla scena finale del film \"Mediterraneo\" (1991) di Gabriele Salvatores, pellicola con cui il brano condivide il tema della disillusione.\nL'uso ripetuto della parola \"minchia\", presente nel testo all'inizio di ogni strofa, e il marcato accento siciliano con cui viene cantato il brano rendono chiaro il riferimento a Cosa nostra; pi\u00f9 in generale, questi dettagli sottolineano quanto fosse pi\u00f9 sentita questa situazione nel Sud Italia e in particolare in Sicilia, dove si erano verificati numerosi dei maggiori eccidi mafiosi.\nOmaggi.\nNel 2015, un anno dopo la scomparsa di Faletti, \u00e8 stata posta una targa dedicata al brano al chilometro 41 della statale 10, vicino alla casa cantoniera, vicino a Villafranca d'Asti. In tale punto, infatti, l'artista fu ispirato per la scrittura della canzone, in cui vi \u00e8 un verso che recita proprio \"...ed al chilometro 41, presso la casa cantoniera...\".\nIn occasione del Festival di Sanremo 2017 Marco Masini presenta una cover del brano, che viene molto apprezzata e si classifica al terzo posto nella serata dedicata alle cover. Il cantante toscano la inserisce poi nell'album \"Spostato di un secondo\"."}
{"id": "1620265", "revid": "924361", "url": "https://it.wikipedia.org/wiki?curid=1620265", "title": "Jean Charles L\u00e9onard Simonde de Sismondi", "text": "Un intellettuale giramondo.\nI Sismondi erano una famiglia altolocata di Ginevra (il padre era anche un pastore di un villaggio del circondario) e si preoccuparono di educare il figlio come si conveniva ad un rampollo di un casato influente, ma lo spinsero pi\u00f9 a seguire gli affari piuttosto che la letteratura; fu cos\u00ec che lo mandarono a far pratica in una banca di Lione. Ritornato a Ginevra, a seguito dell'infuriare della Rivoluzione francese, nel 1793 lasci\u00f2 la citt\u00e0.\nAnd\u00f2 in Inghilterra, dove pass\u00f2 diciotto mesi, e assimil\u00f2 la lingua, la storia, il costume del paese. Dopo un breve ritorno a Ginevra (1794), dove infieriva il terrore giacobino, Sismondi part\u00ec per la Toscana, terra dei suoi avi (i Sismondi erano un'antica famiglia nobile di Pisa, ricordati anche nella Divina Commedia, che nel XVI secolo abbracciarono la riforma protestante ed emigrarono prima in Francia, nel Delfinato, poi in Svizzera). In Toscana Simonde de Sismondi acquist\u00f2 la Villa di Valchiusa con l'annessa fattoria, sulla collina prospiciente il centro di Pescia, e si dedic\u00f2 alla coltivazione.\nIn Toscana, prese a interessarsi della vita economica e sociale e pubblic\u00f2, al suo ritorno a Ginevra, un \"Tableau de l'agriculture toscane\" (1801). In particolare, si dimostr\u00f2 interessato alle tecniche di coltura della Valdinievole, al modo cos\u00ec ordinato di custodire le campagne. Anni dopo, fu nominato segretario del \"Consiglio del commercio, delle arti e dell'agricoltura del dipartimento del L\u00e9man\", poi segretario della \"Camera di commercio del L\u00e9man\". Al suo sorgere sullo scenario europeo, fu contrario a Napoleone I e fu nella lotta contro di lui che conobbe Madame de Sta\u00ebl e prese a frequentare il castello di Coppet, non lontano da Ginevra, dove si elaboravano le nuove ideologie romantiche.\nDella Sta\u00ebl divenne un fervente e fedele ammiratore: la segu\u00ec in Italia (1804- 1805), in Austria e Germania (1808-1810). Nel 1813 visit\u00f2 per la prima volta Parigi e l\u00ec visse per diverso tempo, mescolandosi con la societ\u00e0 letteraria del tempo. Ancorch\u00e9 fosse un liberale e nella sua giovent\u00f9 fosse stato un anglofilo, non salut\u00f2 la caduta dell'impero. Ammirava, infatti, le conquiste del governo napoleonico. L'incontro con l'imperatore stesso fu un evento non minore della sua intensa vita. Dopo la disastrosa battaglia di Waterloo, ritorn\u00f2 in Svizzera, ma, poich\u00e9 neanche a Ginevra il clima politico gli era favorevole, ai primi del 1816 prefer\u00ec tornare alla sua Villa di Valchiusa, a Pescia, dove viveva la sorella Sara, andata in sposa al nobiluomo pesciatino Anton Cosimo Forti, e la madre. Il 15 aprile 1819, fu egli stesso che convol\u00f2 a nozze nella contea di Stafford con la nobile Jessie Allen, dalla quale non ebbe eredi.\nScrittore ed economista.\nNel 1803 pubblic\u00f2 il \"Trait\u00e9 de la richesse commerciale\", il suo primo lavoro di economia commerciale. Tema che lo interess\u00f2, con alcune varianti, per il resto della propria vita. Nel 1807 apparve il primo volume della \"Storia delle repubbliche italiane\", che lo rese famoso fra gli uomini di lettere di tutta Europa. Fu infatti per merito di questo scritto di economia politica che gli fu offerto il posto di professore in Russia. Il completamento di quest'opera, che \u00e8 composta di sedici volumi, lo occup\u00f2, anche se non a tempo pieno, per i successivi undici anni. Tra l'altro, questo testo fu il primo in cui si us\u00f2 l'espressione\n\"repubbliche marinare\" e se ne mise a fuoco il concetto, che poi tanta fortuna ebbe nei decenni successivi.\nFinita l'opera dedicata alle repubbliche italiane, inizi\u00f2 l'ancor pi\u00f9 monumentale \"Histoire des Fran\u00e7ais\", che doveva essere un'opera di ampio respiro: nei seguenti ventitr\u00e9 anni ne pubblic\u00f2 ventinove volumi.\nIl suo spirito instancabile lo port\u00f2 a completare molti altri lavori oltre alla smisurata \"Histoire des Fran\u00e7ais\". Anche se i suoi scritti erano stati apprezzati non manc\u00f2 chi lo prese benevolmente in giro. Ad esempio Charles Augustin Sainte-Beuve lo descrisse come il \"Rollin della storia francese\": si mescolano in questo giudizio l'elogio per la monumentalit\u00e0 dell'opera e il biasimo per una sua certa inaccuratezza.\nNel suo primo libro segu\u00ec le teorie di Adam Smith, ma nel lavoro successivo \"Nouveaux Principes d'\u00e9conomie politique\" (1819) insistette principalmente sul fatto che le scienze economiche si preoccupano di far crescere il benessere, ma troppo poco di come il benessere faccia crescere la felicit\u00e0. Nel campo delle scienze economiche il suo maggior contributo fu probabilmente la scoperta dei cicli economici.\nContrariamente ad altri pensatori del tempo (Jean-Baptiste Say e David Ricardo), Sismondi contest\u00f2 l'idea che l'equilibrio economico che portava al pieno impiego era raggiunto immediatamente e spontaneamente e evidenzi\u00f2 la possibilit\u00e0 concreta di disoccupazione tecnologica. In proposito egli scrisse:\nAnche se nel terzo capitolo del \"Manifesto del Partito Comunista\" Karl Marx e Friedrich Engels definirono la sua teoria \"socialismo piccolo-borghese\" (e quindi facente parte della famiglia del \"socialismo reazionario\"), Sismondi non fu un vero e proprio socialista ma un contestatore del \"laissez-faire\" e un assertore della necessit\u00e0 dell'intervento governativo per \"regolare il progresso del benessere\"; inoltre fu un interessante precursore dei \"socialisti della cattedra\" tedeschi.\nArchivio personale.\nParte del suo archivio personale e della famiglia \u00e8 depositata presso la Sezione di Archivio di Stato di Pescia.\nOpere minori.\nOltre alle opere principali, i suoi scritti pi\u00f9 importanti sono: \"Letteratura del sud d'Europa\" (1813), una novella storica intitolata \"Giulia Severa nell'anno 492\" (1822), \"Storia della rinascita della libert\u00e0 in Italia\" (1832), \"Storia della caduta dell'Impero Romano\" (1822), \"Precisazioni sulla storia dei francesi\", un'edizione ridotta della sua opera (1839), con diversi altri, principalmente pamphlet politici. I diari di Sismondi e la sua corrispondenza con William Ellery Channing, con la contessa di Albany e altri sono stati pubblicati da Mlle. Mongolfier (Parigi, 1843) e da M. de Saint-Ren\u00e9 Taillandier (Parigi, 1863)."}
{"id": "1620269", "revid": "253269", "url": "https://it.wikipedia.org/wiki?curid=1620269", "title": "Barrymore (famiglia)", "text": "La famiglia Barrymore \u00e8 una famiglia statunitense che comprende quattro generazioni di attori.\nIl capostipite della famiglia fu Maurice (1849-1905), vissuto prima dell'avvento del cinema, ma noto attore di Broadway. Sposato a Georgiana Drew (anche lei figlia d'arte), ebbe due figli e una figlia, tutti attori: Lionel (1878\u20131954), Ethel (1879\u20131959) e John (1882\u20131942).\nJohn spos\u00f2 in seconde nozze l'attrice Dolores Costello (1903-1979), appartenente a una famosa famiglia di attori (i Costello), dalla quale ebbe il figlio John Drew (1932\u20132004), mentre dalla poetessa Michael Strange aveva avuto la figlia Diana (1921-1960). Entrambi i figli furono a loro volta attori.\nJohn Drew spos\u00f2 Jaid (nata nel 1946), attrice e manager dalla quale ebbe nel 1975 la figlia Drew, anch'essa attrice e anche produttrice.\nDi seguito diamo un breve cenno sulle opere principali degli artisti della \"famiglia Barrymore\", per comodit\u00e0 divisi per generazioni."}
{"id": "1620270", "revid": "775504", "url": "https://it.wikipedia.org/wiki?curid=1620270", "title": "Quelli della girandola", "text": "Quelli della girandola \u00e8 stata una trasmissione televisiva per ragazzi, in onda sulla Televisione della Svizzera Italiana nella seconda met\u00e0 degli anni settanta. Il programma \u00e8 stato anche ritrasmesso da alcune emittenti locali in Italia.\nLa trasmissione aveva come motivo portante la realizzazione di piccole opere di bricolage, ideate da Piero Polato, utilizzando oggetti d'uso comune. A queste si alternavano vari siparietti interpretati dai conduttori. Un elemento ricorrente della trasmissione era la composizione di un largo disegno su un prato, utilizzando uno spruzzatore di quelli usati per disegnare le strisce sulle strade. La telecamera riprendeva inizialmente il protagonista che usava il macchinario spostandosi sul prato, ad altezza d'uomo, per poi cambiare in una ripresa dall'alto per rivelare il disegno finito. Nel finale la trasmissione presentava disegni ed altre opere, alcune di notevole qualit\u00e0, inviate dai ragazzi a casa, su una base musicale di chitarra classica.\nDalla trasmissione \u00e8 poi stato ottenuto un libro, intitolato \"Che cosa con che cosa? Pi\u00f9 di 100 lavori da fare con 28 materiali semplici, proposti da Piero Polato\", pubblicato a Milano da Emme, 1977 (109 pagine).\nPiero Polato ha poi pubblicato anche altri volumi sullo stesso tema, fra cui \"Le regole del gioco: 12 tecniche per giocare a inventare immagini\", Mondadori 1978, \"Tutti in maschera - 30 modi per fare costumi estrosi, creativi, non conformisti ed economici\", Mondadori 1984, e numerosi altri volumi su bricolage e design."}
{"id": "1620278", "revid": "486946", "url": "https://it.wikipedia.org/wiki?curid=1620278", "title": "Lottatore di sumo", "text": ""}
{"id": "1620281", "revid": "122240787", "url": "https://it.wikipedia.org/wiki?curid=1620281", "title": "Chinasi ciclina dipendente", "text": "Le chinasi ciclina dipendente (in inglese cyclin-dependent kinase, CDK) sono una classe di proteine della chinasi, che regolano il ciclo cellulare modificando la struttura di altre proteine aggiungendo fosfati. \nL'attivit\u00e0 di queste chinasi aumenta e diminuisce a mano a mano che la cellula progredisce attraverso il ciclo cellulare, portando cambiamenti ciclici nella fosforilazione di proteine intracellulari che iniziano o regolano gli eventi principali del ciclo cellulare. Il complesso chinasi dipendente da ciclina rimane strutturalmente invariato mentre il complesso della ciclina varia a seconda delle fasi.\nL'attivit\u00e0 della Cdk pu\u00f2 essere soppressa sia da fosforilazione che da proteine inibitrici come ad esempio la protein chinasi Wee1.\nMeccanismo d'azione.\nIl meccanismo principale che regola il ciclo \u00e8 una modificazione post-traduzionale quale la fosforilazione dei residui di serina e treonina (aggiunta di gruppo fosfato prelevato dall'ATP) a particolari proteine cellulari.\nSembra sorprendente che una modificazione post-traduzionale di alcune proteine sia responsabile dei cambiamenti radicali nell'organizzazione della cellula osservabili durante la mitosi.\nIl gruppo fosfato \u00e8 relativamente grande, carico negativamente e quindi molto idrofilo, perci\u00f2, se aggiunto al gruppo \u2013OH della serina o della treonina modifica radicalmente la distribuzione spaziale degli aminoacidi adiacenti provocando un cambiamento locale della struttura della proteina che pu\u00f2 indurre delle profonde variazioni\nnella sua funzione.\nEsempi.\nLa CDK1, per esempio, \u00e8 associata al disassemblamento e riassemblamento del nucleo cellulare: quando la ciclina raggiunge un sufficiente livello la proteina si attiva, e comincia a fosforilare i filamenti intermedi che formano le lamine nucleari. Questi, in seguito all'aggiunta di gruppi fosfato, cambiano lievemente conformazione, al punto di dissociarsi, e il nucleo si disassembla. Fintanto che la CDK1 \u00e8 presente ed \u00e8 attivata dalla presenza di Ciclina, i filamenti rimarranno disassemblati.\nFondamentale durante l'Interfase Cellulare, quando le diverse tipologie di CDK si associano ad altrettante diverse cicline:\nG1: CDK4 e 6 associate con Cicline di tipo D; G1 \u2192 S: CDK2 associata a Ciclina di tipo E\nS: CDK2 associata a Ciclina di tipo A\nM: CDK1 associata a Ciclina di tipo B"}
{"id": "1620282", "revid": "1305772", "url": "https://it.wikipedia.org/wiki?curid=1620282", "title": "Kuijken", "text": "Kuijken e un cognome fiammingo. Esso pu\u00f2 riferirsi a:"}
{"id": "1620284", "revid": "599013", "url": "https://it.wikipedia.org/wiki?curid=1620284", "title": "Agust\u00edn Aranz\u00e1bal", "text": "Carriera.\nClub.\n\u00c8 cresciuto nelle giovanili della Real Sociedad, squadra con la quale esordisce anche come professionista. Il club, nella stagione 1992-1993, lo trasferisce alla propria seconda squadra in Segunda Divisi\u00f3n B per dargli continuit\u00e0. Dalla stagione successiva fino al 2004 \u00e8 in prima squadra come titolare. In quell'anno si trasferisce al Real Zaragoza, vincendo con il club la Supercoppa di Spagna 2004 contro il Valencia, pur non giocando nemmeno un minuto di gara tra andata e ritorno. Chiude poi, con una stagione in un club non professionista nel 2007-2008, tra le file del Vera.\nNazionale.\nHa giocato nella nazionale di calcio spagnola sia nelle categorie giovanili Under 21 e 23, sia in quella maggiore dove ha collezionato ventotto presenze in circa otto anni di militanza. Ha inoltre rappresentato la nazionale dei Paesi Baschi in svariate occasioni. Nel 1996 \u00e8 vice campione agli Europei di calcio Under-21 in Spagna."}
{"id": "1620285", "revid": "599013", "url": "https://it.wikipedia.org/wiki?curid=1620285", "title": "Agustin Aranz\u00e1bal", "text": ""}
{"id": "1620286", "revid": "223378", "url": "https://it.wikipedia.org/wiki?curid=1620286", "title": "Kaylee de fer", "text": ""}
{"id": "1620287", "revid": "110157", "url": "https://it.wikipedia.org/wiki?curid=1620287", "title": "La Grandeza", "text": "La citt\u00e0 di La Grandeza \u00e8 a capo dell'omonimo comune, nello stato del Chiapas, Messico. Conta 1.342 abitanti secondo le stime del censimento del 2005 e le sue coordinate sono 15\u00b030'N 92\u00b013'W.&lt;br&gt;\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica VII: Sierra.\nToponimia.\nIl nome \u00e8 stato dato in onore del patrono \"San Antonio La Grandeza\"."}
{"id": "1620291", "revid": "1149807", "url": "https://it.wikipedia.org/wiki?curid=1620291", "title": "Ahiru no Sora", "text": " \u00e8 un manga \"sh\u014dnen\" scritto ed illustrato da Takeshi Hinata incentrato sul basket e pubblicato dal dicembre 2003 sulla rivista \"Weekly Sh\u014dnen Magazine\" di K\u014ddansha. Il manga ha ispirato una serie televisiva anime prodotta dallo studio Diomed\u00e9a, trasmessa su TV Tokyo dal 2 ottobre 2019 al 30 settembre 2020.\nTrama.\nSora Kurumatani \u00e8 uno studente appena trasferitosi in una nuova scuola e che, nonostante sia basso e fisicamente debole, adora la pallacanestro e sin da piccolo ha sempre sperato di poter crescere ed essere in grado di entrare in una squadra di basket, come anni addietro fece sua madre.\nMedia.\nManga.\nLa serie \u00e8 pubblicata sulla rivista \"Weekly Sh\u014dnen Magazine\" a partire dal numero 2-3 del 2004, uscito il 10 dicembre 2003 con una regolare cadenza settimanale ad eccezione di una pausa tra ottobre 2013 e marzo 2014. Nel gennaio 2019, Hinata annunci\u00f2 che la serie era entrata nell'arco narrativo finale. A partire dal 15 maggio 2004, la serie \u00e8 stata raccolta in volumi \"tank\u014dbon\" sotto l'etichetta Kodansha Comics.\nFuori dal Giappone, la serie \u00e8 stata tradotta da Gl\u00e9nat in Francia col titolo \"Dream Team\" e pubblicata a partire dal 20 luglio 2011 ed in Taiwan da Tong Li Publishing a partire dal gennaio 2005.\nAnime.\nUn adattamento anime \u00e8 stato annunciato il 28 febbraio 2018. La serie \u00e8 stata diretta da Shingo Tamaki, con Keiz\u014d Kusakawa come direttore principale, sceneggiata da G\u014d Zappa e prodotta dallo studio Diomed\u00e9a. Il character design \u00e8 stato curato da Yoshino Honda mentre la colonna sonora \u00e8 stata composta da Hiroaki Tsutsumi. La serie \u00e8 stata trasmessa dal 2 ottobre 2019 al 30 settembre 2020 su TV Tokyo, AT-X e BS TV Tokyo ed \u00e8 stata divisa in quattro parti. Per la serie sono state realizzate quattro sigle di apertura (\"Happy Go Ducky!\" dei The Pillows, \"Never Mind\" dei Flumpool, \"Humming Bird\" dei Blue Encount e \"Rebirth\" degli Acidman) e quattro di chiusura (\"Tsubasa\" di saji, \"Over\" di Yuma Uchida, \"Hikari Sasu Hou e\" di Mamoru Miyano e \"Taiyou Runner\" di Shougo Sakamoto).\nI diritti internazionali sono stati acquistati da Crunchyroll che ha trasmesso la serie in simulcast in versione sottotitolata in vari Paesi del mondo, tra cui l'Italia.\nAccoglienza.\nA dicembre 2012, la serie ha avuto un numero di copie stampate di 19 milioni ed \u00e8 risultata la 23\u00aa serie pi\u00f9 venduta del 2011 con 1.739.105 copie. Il volume 22 ed il volume 23 sono rispettivamente al 46\u00ba ed al 35\u00ba posto dei manga pi\u00f9 venduti del primo semestre del 2009 con 316.221 e 347.574 copie vendute, i volumi 26 e 27 sono stati al 42\u00ba e 49\u00ba posto tra i manga pi\u00f9 venduti del primo semestre del 2010 con 343.662 e 300.331 copie mentre il numero 30 ha venduto 340.851 copie durante il 2011 risultando il 47\u00b0 volume pi\u00f9 venduto del primo semestre dell'anno.\nLorenzo Campanini di MangaForever lo ha considerato come il quinto miglior anime che sfidava i clich\u00e9."}
{"id": "1620294", "revid": "547992", "url": "https://it.wikipedia.org/wiki?curid=1620294", "title": "Katia Noventa", "text": "Biografia.\nLaureata in pedagogia e giornalista, inizia la carriera di indossatrice sia in Italia che all'estero. Negli anni successivi prosegue principalmente la carriera di modella e come testimonial per grandi nomi della moda come Valentino, Blumarine, Versace, Armani, Fausto Sarli, Luciano Soprani, Renato Balestra, Mariella Burani e Raffaella Curiel. Nel 1988 inizia la sua carriera televisiva con Mike Bongiorno nel programma \"Telemike\". Dal 1992 al 1994 affianca Fiorello nella conduzione del programma itinerante di Italia 1 \"Karaoke\", mentre dal 1995 al 1996 conduce \"Re per una notte\" con Gigi Sabani. Nel 1996-1997 conduce e realizza interviste all'interno del contenitore \"Planet\" su Italia 1.\nNel 2001 conduce con Fabrizio Trecca il programma di salute e medicina \"Vivere meglio\" su Rete 4. Diventa giornalista e intervista personaggi quali Fidel Castro, Yasser Arafat, il Dalai Lama e Silvio Berlusconi per \"Chi\" e \"Il Giornale\". Dal 2002 inizia a lavorare a Rai 1, ideando, organizzando e presentando i servizi di moda all'interno di \"Unomattina\"; dal 2002 al 2004 conduce con Massimo Giletti uno spazio-moda quotidiano all'interno della trasmissione televisiva \"Casaraiuno\". Nel 2004-2005 conduce uno spazio dedicato alla moda all'interno di \"Domenica in\" e all'interno di \"Porta a porta dopofestival\". Dal 2003 a oggi conduce il magazine \"Oltremoda\" su Rai 1. Nel 2008-2009 conduce su Rai 1 \"Domenica in... passerella\", uno spazio dedicato alla moda.\nIn occasione delle elezioni regionali in Veneto del 2020 si candida con Forza Italia, a sostegno del presidente Luca Zaia, nella circoscrizione di Padova.\nVita privata.\nVegetariana, dal 1993 al 2000 \u00e8 stata la compagna di Paolo Berlusconi, successivamente \u00e8 stata legata al giornalista Michele Cucuzza, fino al 2001."}
{"id": "1620297", "revid": "1942768", "url": "https://it.wikipedia.org/wiki?curid=1620297", "title": "Bibbia di Gutenberg", "text": "La \"Bibbia\" di Gutenberg o \u00ab\"Bibbia\" a quarantadue linee\u00bb (B42) \u00e8 il primo libro stampato in Europa con la tecnica dei caratteri mobili. Nel 2001 \u00e8 stata inserita dall'UNESCO nell'elenco della Memoria del mondo.\nDescrizione.\nRealizzata a Magonza a partire dal 23 febbraio 1453 nell'officina tipografica di Johannes Gutenberg (coadiuvato dall'incisore Peter Sch\u00f6ffer), la \"bibbia di Gutenberg\" si compone di due volumi in folio di 322 e 319 fogli (per un totale di 641 fogli, ovvero 1282 pagine). Riproduce il testo della \"Vulgata\", la bibbia latina tradotta da san Gerolamo nel V secolo: l'Antico Testamento occupa il primo volume e una parte del secondo, che contiene anche tutto il Nuovo Testamento. Gutenberg ide\u00f2 tipi di carattere che imitavano la scrittura gotica, la pi\u00f9 usata all'epoca in Germania.\nQuaranta copie furono stampate su pergamena; 140 su carta di canapa, importata dall'Italia. Il lavoro si protrasse per tre anni, concludendosi nel 1455.\nVenduta per sottoscrizione, questa bibbia latina fu originariamente acquistata da istituzioni religiose, soprattutto monasteri. Dei 180 esemplari originali, 49 si sono conservati fino al 2009 e alcune pagine sciolte si trovano in alcune biblioteche, come quella del museo Correr di Venezia o la biblioteca municipale di Colmar (Alsazia). La maggior parte degli esemplari si trova in Germania, Paese di origine di Gutenberg. In Francia, la Biblioth\u00e8que nationale de France ne possiede tre copie su pergamena, e la Biblioteca Mazzarino una copia su carta. In Svizzera, la Fondazione Martin Bodmer espone permanentemente il suo esemplare vicino a Ginevra.\nLavorazione.\nPer collaudare il suo torchio tipografico e i suoi caratteri mobili in lega metallica, Gutenberg cominci\u00f2, attorno al 1450, a comporre dei testi che riproduceva su pagine di carta in fibra di canapa, poi intraprese la stampa di piccoli libricini, come la grammatica latina di Donato.\nL'essenza della lavorazione \u00e8 manuale. Per comporre ciascuna linea di testo, occorre selezionare a uno a uno i caratteri (in rilievo e invertiti) corrispondenti alle lettere delle parole e posizionarli in una \u00abforma\u00bb speciale, situata sul piano della pressa. Una volta che tutte le linee sono state composte, la forma \u00e8 ricoperta d'inchiostro con l'aiuto di pennelli di crine di cavallo. Si posiziona quindi una pagina di carta preventivamente inumidita, che una tavola di legno, la \u00abplatina\u00bb, comprime sotto l'azione di una vite in legno.\nIl numero di presse presenti nella tipografia di Gutenberg resta sconosciuto, ma la quantit\u00e0 delle pagine stampate lascia pensare che ne abbia utilizzate pi\u00f9 di una. Le presse erano manovrate da due operai, ed \u00e8 possibile che la tipografia impiegasse fino a dodici operai. Ad essi vanno aggiunte le persone impiegate per i caratteri, l'inchiostratura, la preparazione dei fogli di carta, la piegatura e cos\u00ec via, per un totale che pu\u00f2 ragionevolmente ammontare a venti persone.\nLa realizzazione delle 180 copie della Bibbia dur\u00f2 tre anni, un periodo in cui un amanuense avrebbe portato a termine la riproduzione di una sola Bibbia.\nComposizione.\nSulle prime pagine della Bibbia gutenberghiana sono evidenti le tracce degli esperimenti tipografici dello stampatore: sui fogli dall'1 al 5 sono stampate 40 righe di testo, mentre sul foglio 5 \"verso\" sono 41, poi dal foglio 6 in avanti le linee diventano 42, distribuite su due colonne (com'era d'uso nei messali). Un'altra evoluzione: Gutenberg tent\u00f2 di stampare i titoli in rosso, ma poi rinunci\u00f2, senza dubbio perch\u00e9 l'operazione era troppo onerosa: avrebbe richiesto di passare ciascun foglio due volte sotto la pressa. Questa tecnica fu in seguito ampiamente messa in opera dai suoi successori del XV secolo.\nPer comporre la Bibbia, Gutenberg copi\u00f2 la scrittura detta gotica, utilizzata all'epoca per i testi liturgici, in particolare per i messali. Adott\u00f2 una dimensione dei caratteri simile a quella dei manoscritti di grande formato, utilizzati in particolare per la lettura a voce alta.\nLa \"Bibbia di Gutenberg\" assomiglia a un codice e come nei migliori manoscritti tutte le righe terminano allineate sul margine destro. Stampatori e tipografi parlano di righe \u00abgiustificate\u00bb per designare quest'allineamento. Per ottenere la giustificazione, Gutenberg non utilizz\u00f2 spazi di dimensione variabile fra le parole, ma distribu\u00ec segni di punteggiatura pi\u00f9 o meno larghi, impieg\u00f2 delle legature e sostitu\u00ec alcune parole con le loro abbreviazioni.\nLo spazio destinato alle rubriche e alle miniature era lasciato in bianco. Un miniatore poteva essere incaricato dal proprietario di decorare il libro dopo la stampa. Questa rifinitura era lasciata agli acquirenti, che potevano cos\u00ec scegliere artisti di loro fiducia e decorazioni pi\u00f9 o meno dispendiose.\nCopie esistenti della bibbia di Gutenberg.\nLa Bibbia a 42 linee del 1455 circa \u00e8 uno dei libri pi\u00f9 preziosi al mondo. Il valore di un esemplare completo (ne esistono 22) si aggira sui 10 milioni di dollari. Le 49 copie attualmente in possesso di istituzioni, sparse principalmente in Europa, sono le seguenti:\nAustria (1)\nBelgio (1)\nDanimarca (1)\nFrancia (4)\nGermania (13)\nGiappone (1)\nPolonia (1)\nPortogallo (1)\nRegno Unito (8)\nRussia (2)\nSpagna (2)\nStati Uniti (11)\nSvizzera (1)\nVaticano (2)"}
{"id": "1620298", "revid": "3082", "url": "https://it.wikipedia.org/wiki?curid=1620298", "title": "Carattere mobile", "text": ""}
{"id": "1620301", "revid": "1126209", "url": "https://it.wikipedia.org/wiki?curid=1620301", "title": "Anthyllis vulneraria", "text": "Lantillide vulneraria o semplicemente vulneraria (\"Anthyllis vulneraria\" L., 1753) \u00e8 una pianta della famiglia delle Fabaceae appartenente alla sottofamiglia delle Faboideae.\nDescrizione.\nIl fusto \u00e8 alto 5\u201340\u00a0cm, semplice o pi\u00f9 spesso ramificato con pelosit\u00e0 appressata.\nLe foglie sono imparipennate, glabre o con peli appressati sparsi sulla faccia superiore e con pelosit\u00e0 sericea e peli appressati sulla faccia inferiore.\nI capolini sono di forma sferica con fiori addensati, di colore giallo in quasi tutte le sottospecie (in qualcuna tendono al rosso). Il fiore ha la tipica forma irregolare dei fiori delle leguminose (corolla papilionacea). La fioritura ha luogo tra giugno ed agosto.\nIl frutto \u00e8 un legume.\nDistribuzione e habitat.\nLa vulneraria \u00e8 spontanea in tutta Europa dall'Islanda al Mediterraneo, in Asia Minore (fino all'Iran), nel Nord Africa e in Etiopia . \u00c8 naturalizzata qua e l\u00e0 in Nordamerica .\nPredilige le praterie aride e gli ambienti rupestri, su terreno preferibilmente calcareo, fino a 3000 m di altitudine.\nSottospecie.\nQuesta specie comprende numerosissime sottospecie (che alcuni autori elevano al ruolo di specie separate). Un elenco incompleto \u00e8 il seguente:\nNome.\nEtimologia del nome scientifico.\nL'epiteto specifico deriva dal latino \"vulnus\" = ferita, in riferimento all'uso di questa pianta quale rimedio popolare cicatrizzante.\nPropriet\u00e0 officinali.\nNell'antichit\u00e0, \"Anthyllis vulneraria\" veniva apprezzata come medicamento per le ferite.\nTrascurata dall'erboristeria classica, \u00e8 oggi considerata utile per il suo contenuto di saponine, mucillagine e acido tannico come coadiuvante per vari usi ."}
{"id": "1620304", "revid": "1745361", "url": "https://it.wikipedia.org/wiki?curid=1620304", "title": "Tear Down These Houses", "text": "Tear Down These Houses \u00e8 un brano della cantante Skin, scritto dalla stessa su musica di Andrea Guerra (autore della colonna sonora di \"La finestra di fronte\"), per la colonna sonora del film del 2008 \"Parlami d'amore\" di Silvio Muccino.\n\"Tear Down These Houses\" \u00e8 entrato nella rotazione radiofonica italiana, dall'11 gennaio, mentre il singolo \u00e8 stato reso disponibile per il download digitale dal 15 gennaio.\nNel brano la chitarra \u00e8 suonata da Luigi Schiavone, storico collaboratore di Enrico Ruggeri. Arrangiato e prodotto da Rocco Petruzzi\nVideo musicale.\nIl videoclip, diretto da Marco Salom prodotto da Cattleya in collaborazione con Angel Film \u00e8 entrato nella programmazione dei canali musicali a partire dal 14 febbraio 2008, la stessa data di uscita del film nelle sale \"Parlami d'amore\".\nIl video vede la cantante eseguire il brano, mentre su un letto sfatto si vedono proiettate immagini di Silvio Muccino e Carolina Crescentini, alternate a sequenze della stessa cantante."}
{"id": "1620305", "revid": "28402", "url": "https://it.wikipedia.org/wiki?curid=1620305", "title": "Ossidi di titanio", "text": ""}
{"id": "1620307", "revid": "539155", "url": "https://it.wikipedia.org/wiki?curid=1620307", "title": "Huehuet\u00e1n", "text": "La citt\u00e0 di Huehuet\u00e1n \u00e8 a capo dell'omonimo comune, nello stato del Chiapas, Messico. Conta 6.922 abitanti secondo le stime del censimento del 2005 e le sue coordinate sono 15\u00b001'N 92\u00b022'W.\nStoria.\nLa tradizione storica riferisce che il paese di Huehuet\u00e1n, il pi\u00f9 antico del Soconusco, fu fondato da Balum Vot\u00e1n durante la sua marcia verso il centroamerica. Nel 1540 viene fatta capitale dell'allora provincia di Soconusco sino al 1700 anno in cui ci fu il culmine della sua decadenza economica. &lt;br&gt;\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica del Soconusco.\nToponimia.\nHuehuet\u00e1n, in lingua n\u00e1huatl significa \"posto dove abbondano i vecchi\"."}
{"id": "1620309", "revid": "116195603", "url": "https://it.wikipedia.org/wiki?curid=1620309", "title": "Michele De Pirro", "text": "Si \u00e8 laureato in Filosofia del Linguaggio all'Universit\u00e0 degli Studi di Genova con una tesi su Wittgenstein.\nComincia a pubblicare vignette satiriche in coppia con Luca Bertolotti alla fine degli anni ottanta su \"Cuore\" e su \"Il Secolo XIX\", successivamente anche su \"Linus\" (col quale collabora tutt'oggi), \"Liberazione\", \"Cronache di Liberal\", \"Avvenimenti\", \"Repubblica.it\", \"Il Fatto Quotidiano\" e \"Affaritaliani.it\" e \"L'Huffington Post\". Attualmente, sempre in coppia con Luca Bertolotti, \u00e8 collaboratore di \"Smemoranda\", \"Il Male\" di Vauro &amp; Vincino, del settimanale svizzero \"Il Diavolo\" e ha collaborato con l'esperienza del quotidiano diretto da Luca Telese: \"Pubblico\". Inoltre le loro vignette accompagnano regolarmente gli articoli di Marco Travaglio, Peter Gomez e Pino Corrias sul blog \"Voglio scendere\".\nA partire dal 1995, in televisione \u00e8 stato autore di: \"Galagoal\" su TMC, \"Go-Cart\" su Rai 2, \"Gnu\" su Rai 3, \"Striscia la notizia\" su Canale 5, \"Smetto quando voglio\" su Italia 1, \"TgShow\" su Sky Show e \"Quelli che il calcio e...\" programma della domenica pomeriggio di Rai 2 condotto da Simona Ventura. Per Sky Uno ha recentemente scritto il programma Menu Mondiali condotto dal giovane chef Simone Rugiati e Claudio Lippi.\n\u00c8 assistente alla Facolt\u00e0 del Design del Politecnico di Milano nei corsi di \"Cultura dei media\" e di \"Sociologia dei processi culturali e comunicativi\" tenuti dal Professor Francesco Siliato.\nNel maggio del 2013 ha fondato \"Prugna\", rivista satirica online. Nel dicembre 2017 ha curato Come un sub nel bid\u00e8, prima raccolta con le battute di \"Prugna,\" attualmente in libreria. La prefazione del libro \u00e8 di Antonio Ricci."}
{"id": "1620316", "revid": "1373059", "url": "https://it.wikipedia.org/wiki?curid=1620316", "title": "Paolo Beruatto", "text": "Carriera.\nGiocatore.\nCalcio.\nCresciuto nel , esord\u00ec in Serie A con l', dove arriv\u00f2 nel mercato di riparazione novembrino del 1978: lo prelev\u00f2 il vulcanico presidente Sibilia dal , dove il ventunenne si era messo in luce. Particolare curioso ricordato pi\u00f9 volte dall'ex-calciatore \u00e8 che il contratto fu firmato sul cofano dell'auto del \"cummenda\" di Mercogliano, a Coverciano.\nNell'estate del 1980 l'Avellino lo prest\u00f2 al , con cui disput\u00f2 5 amichevoli in una tourn\u00e9e australiana.\nTorn\u00f2 poi al , dove visse la pi\u00f9 duratura esperienza professionale militandovi per sei stagioni, e per tre anni alla Lazio, concludendo la carriera nel .\nAllenatore.\nNei sei anni successivi al suo addio al calcio si \u00e8 dedicato al settore giovanile della Lazio. Ha anche allenato in Serie C1 ed in Serie C2. In quest'ultima categoria ha allenato la SPAL nel campionato 2005-2006.\nDal 2007 al 2009 guida la squadra umbra del Gualdo, precipitata nel 2006 dal professionismo al campionato di Eccellenza a causa di gravi problemi societari.\nNel novembre 2009 viene chiamato ad allenare la squadra della Voluntas Spoleto, sempre nel campionato di Eccellenza umbra, per sostituire l'esonerato Vincenzo Conti.\nIl 6 agosto 2010 viene ufficializzato il suo ingaggio da parte del come allenatore della formazione Primavera; va a sostituire Rosario Pergolizzi. Il piazzamento finale della squadra \u00e8 il quinto posto. A fine stagione non viene confermato dalla societ\u00e0 rosanero e passa a guidare la formazione degli Allievi Nazionali della , con cui vince lo scudetto alla prima stagione.\nIl 19 giugno entra nello staff tecnico di Gennaro Gattuso, nuovo allenatore del , in qualit\u00e0 di collaboratore tecnico, tornando cos\u00ec dopo due stagioni nella societ\u00e0 rosanero. Lascia la squadra dopo l'esonero dell'ex Campione del mondo.\nVita privata.\nSuo figlio Pietro \u00e8 anch'egli calciatore, mentre la figlia Greta \u00e8 stata finalista a Miss Italia 2020."}
{"id": "1620318", "revid": "125299125", "url": "https://it.wikipedia.org/wiki?curid=1620318", "title": "Nigel Rogers", "text": "Biografia.\nNato nello Shropshire, in Inghilterra, studi\u00f2 al King's College di Cambridge dal 1953 al 1956, quindi a Roma nel 1957 ed a Milano dal 1958 al 1959, e infine con Gerhard H\u00fcsch all'Accademia di musica (Hochschule f\u00fcr Musik) di Monaco di Baviera dal 1959 al 1961.\nDal 1978 fu insegnante di canto al Royal College of Music di Londra.\nNel 1979 fond\u00f2 l'ensemble vocale Chiaroscuro per l'esecuzione della musica italiana del Medioevo e del Rinascimento."}
{"id": "1620321", "revid": "110157", "url": "https://it.wikipedia.org/wiki?curid=1620321", "title": "Eparchia della Sacra Famiglia di Londra", "text": "Leparchia della Sacra Famiglia di Londra (in latino: \"Eparchia Sanctae Familiae Londiniensis\") \u00e8 una sede della Chiesa greco-cattolica ucraina immediatamente soggetta alla Santa Sede. Nel 2019 contava 13.000 battezzati. \u00c8 retta dall'eparca Kenneth Anthony Adam Nowakowski.\nTerritorio.\nL'eparchia esercita la sua giurisdizione su tutti i fedeli della Chiesa greco-cattolica ucraina in Gran Bretagna.\nSede eparchiale \u00e8 la citt\u00e0 di Londra, dove si trova la cattedrale della Sacra Famiglia in Esilio (\"Ukrainian Catholic Cathedral of the Holy Family in Exile\").\nIl territorio \u00e8 suddiviso in 18 parrocchie.\nStoria.\nFin dalla fine del XIX secolo, molti ucraini emigrarono in Inghilterra, soprattutto a Londra e nella zona di Manchester, venendo in seguito conosciuti come \"stari emihranty\" cio\u00e8 \"vecchi immigrati\".\nDopo la Seconda guerra mondiale aument\u00f2 nelle isole britanniche il numero di immigranti provenienti dall'Europa dell'est: fra questi vi erano numerosi cattolici ucraini, che come la maggior parte dei loro connazionali provenivano dalla parte occidentale dell'Ucraina. Inizialmente molti di questi cattolici orientali tennero i propri riti in stabilimenti industriali e case in affitto, cio\u00e8 in luoghi pochi costosi dove si erano sistemati. Alcuni praticarono nelle locali chiese di rito latino, ma non secondo la liturgia bizantina.\nAlla fine i cattolici ucraini poterono organizzare i culti nella propria liturgia, spesso nelle locali chiese di rito latino. A Coventry, dal 1948, la chiesa di Cristo Re a Coundon cominci\u00f2 a svolgere celebrazioni di rito bizantino-ucraino, che presto furono trasferite nella chiesa di Santa Elisabetta a Foleshill.\nL'esarcato apostolico fu eretto il 10 giugno 1957 con la bolla \"Quia Christus\" di papa Pio XII per i fedeli cattolici di rito greco-ucraino d'Inghilterra e Galles ed esteso all'intera Gran Bretagna il 12 maggio 1968 con il decreto \"Apostolica Constitutione\" della Congregazione per le Chiese Orientali. \u00c8 l'unica diocesi di rito orientale del Regno Unito.\nDiversamente da molte altre nazioni in cui gli ucraini sono emigrati, come il Canada e l'Australia, la Chiesa cattolica greco-ucraina in Gran Bretagna non gode dello status di eparchia (equivalente alla condizione diocesana nella Chiesa di rito latino), ma piuttosto di quella di esarcato. Inoltre, di fronte ad altre diocesi di rito latino in Gran Bretagna, anche per il relativamente basso numero di fedeli nell'esarcato apostolico, esistono pochi servizi, come scuole o luoghi di cura, collegati ad esso.\nDal 1959 oltre 700 cattolici ucraini si erano registrati a Coventry: nelle Midlands un prete cattolico ucraino celebrava secondo il rito bizantino per i fedeli di Coventry, cos\u00ec come a Rugby, Gloucester, Bristol, Birmingham e Cheltenham.\nCon l'aiuto del cardinale John Heenan, il vescovo Augustine Hornyak pot\u00e9 trasformare un'ex cappella metodista in chiesa cattedrale dell'esarcato apostolico, la cattedrale della Sacra Famiglia in esilio a Londra.\nNegli anni novanta in Ucraina, dopo l'indipendenza, inizi\u00f2 un periodo di difficolt\u00e0 economiche che spinse in molti ad emigrare verso l'occidente: ci\u00f2 port\u00f2 ad un incremento nel numero di fedeli cattolico-ucraini in Gran Bretagna.\nRecentemente, la Chiesa cattolica ucraina a Wolverhampton \u00e8 stata inclusa in un documentario facente parte di una serie sugli edifici di culto in Inghilterra.\nIl 18 gennaio 2013 l'esarcato apostolico \u00e8 stato elevato al rango di eparchia in forza della bolla \"Christi in terris\" di papa Benedetto XVI ed ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 contava 13.000 battezzati."}
{"id": "1620328", "revid": "339392", "url": "https://it.wikipedia.org/wiki?curid=1620328", "title": "Formula 1 Anno 1953", "text": ""}
{"id": "1620336", "revid": "125984169", "url": "https://it.wikipedia.org/wiki?curid=1620336", "title": "Luigi II di Montpensier", "text": "Origine.\nSecondo lo storico e genealogista francese, Pierre de Guibours, detto P\u00e8re Anselme de Sainte-Marie o pi\u00f9 brevemente P\u00e8re Anselme, Luigi era il figlio maschio primogenito del conte di Montpensier, delfino d'Alvernia, signore di Merc\u0153ur e di Combrailles, conte di Clermont e di Sancerre, Gilberto e della moglie, Chiara Gonzaga, figlia di Federico I Gonzaga e di Margherita di Baviera.Gilberto di Montpensier, ancora secondo P\u00e8re Anselme, era il figlio primogenito del conte di Montpensier, delfino d'Alvernia, signore di Merc\u0153ur e di Combrailles, conte di Clermont e di Sancerre, Luigi I e della sua seconda moglie, Gabrielle de La Tour d'Auvergne, figlia del signore de La Tour e conte d'Alvernia e conte di Boulogne, Bertrando V de La Tour e di Jacquette du Peschin.\nBiografia.\nSuo padre, Gilberto, che al seguito del re di Francia, Carlo VIII, nel 1494, aveva conquistato il regno di Napoli e che, nel 1495, era stato nominato vicer\u00e9 di Napoli, era morto il 5 ottobre 1496, a Pozzuoli della stessa febbre che aveva decimato il suo esercito, e l\u00ec fu sepolto; in un secondo tempo le sue spoglie furono trasferite nella cappella di San Luigi ad Aigueperse; Luigi, in quanto figlio maschio primogenito, gli succedette come Luigi II Delfino d'Alvernia e Conte di Montpensier.\nNel 1499, Luigi ebbe il comando della seconda armata al seguito di Louis de la Tr\u00e9moille, inviato dal re di Francia, Luigi XII, nel ducato di Milano.\nNel 1501, partecip\u00f2 alla conquista del regno di Napoli e si distinse all'assedio di Capua, dal 17 al 25 luglio; si distinse ancora alla presa di Napoli.Dopo la conquista di Napoli, Luigi si rec\u00f2 a Pozzuoli per rendere omaggio alla salma del padre; ma alla vesta dei resti del padre, ebbe una crisi di pianto e fu colto da una forte febbre.L'undici agosto, rendendosi conto della gravit\u00e0 della sua salute, Luigi fece testamento, come ci viene confermato dal documento n\u00b0 7533 dei \"Titres de la maison ducale de Bourbon\".\nTrasportato a Napoli, Luigi, all'et\u00e0 di diciotto anni, mori il 14 agosto 1501 e le sue spoglie furono trasferite nella cappella di San Luigi ad Aigueperse. Non essendosi sposato e non avendo avuto figli legittimi, gli succedette il fratello minore Carlo, il futuro duca di Borbone Carlo III \"il Connestabile di Borbone\", che trad\u00ec re Francesco I di Francia.\nDiscendenza.\nDi Luigi non si conosce alcuna discendenza"}
{"id": "1620337", "revid": "2730", "url": "https://it.wikipedia.org/wiki?curid=1620337", "title": "Rivolte popolari del XIV secolo", "text": "Il XIV secolo fu un periodo di crisi per la societ\u00e0 Europea, con alcuni fenomeni di grave portata, come la Grande carestia del 1315-1317 o la peste nera del 1347-1350. A fronte di un netto peggioramento delle condizioni di vita dei ceti pi\u00f9 bassi, sulle cui spalle ricadde gran parte della crisi, si ebbero una serie di rivolte popolari in tutta Europa.\nContesto storico ed economico.\nAlle carestie, le epidemie, la riduzione degli spazi a coltura cerealicola in favore di coltivazioni pi\u00f9 redditizie, le vessazioni del ceto fondiario, vanno aggiunte le guerre che erano frequenti in tutta Europa e che si tramutavano talvolta in razzie, saccheggi e assedi a lungo termine con una destabilizzazione della societ\u00e0.\nL'aggravarsi delle condizioni di vita dei ceti subalterni nelle campagne produsse inizialmente un flusso di persone verso le citt\u00e0, dove erano almeno presenti alcune istituzioni caritatevoli che assicuravano loro un minimo di sostentamento giornaliero. Ci\u00f2 caus\u00f2 un sovrappi\u00f9 di manodopera che minacci\u00f2 i ceti subalterni cittadini. Il malessere verso una situazione divenuta ormai insostenibile fu all'origine di rivolte un po' in tutta Europa, sia nelle campagne che nelle citt\u00e0, a partire dai ceti pi\u00f9 umili che talvolta riuscivano a coinvolgere anche frange pi\u00f9 agiate, come i piccoli artigiani o i produttori subalterni.\nPaesi Bassi.\nIn Fiandra si erano registrate rivolte gi\u00e0 nel primo trentennio del Trecento, dove era stata reclamata dai lavoratori artigiani un'organizzazione in Arti simili a quelle italiane.\nFrancia.\nLe campagne francesi, tra 1315 e 1360, furono battute da folle di \"pastoureaux\" (\"pastorelli\"), che contestavano i ricchi e i signori feudali ammantandosi di idee apocalittiche e legate a una crociata che avrebbe purificato la cristianit\u00e0 dall'interno, secondo l'idea secondo cui i poveri fossero il \"Popolo Eletto\" da Dio. Tra il 1356 e il 1358, sempre in Francia, ebbero luogo le rivolte della \"jacquerie\", dove i contadini inferociti misero al rogo parecchi castelli ed aggravarono la situazione gi\u00e0 difficile durante la guerra dei Cent'Anni. Nel 1356 dilag\u00f2 a Parigi una rivolta capeggiata dal \"prevosto\" dei mercanti \u00c9tienne Marcel.\nItalia.\nFirenze.\nTra il 1351 e il 1378 si ebbero le rivolte dei Ciompi, i salariati pi\u00f9 bassi nella produzione laniera, che dilagarono a Perugia, a Siena e a Firenze. A Firenze c'era stata gi\u00e0 una rivendicazione di tali lavoratori prima della peste, nel 1345, capeggiata da Ciuto Brandini, che venne decapitato. Pi\u00f9 successo ebbe la rivolta del 1378, che obblig\u00f2 il governo fiorentino a concedere loro il diritto di avere riconosciuta una propria corporazione e a partecipare al governo cittadino. Le nuove arti \"del Popolo di Dio\" (cio\u00e8 non Maggiori n\u00e9 Minori) vissero fino al 1382, quando l'alleanza tra i ceti dominanti e intermedi isol\u00f2 i Ciompi e i loro alleati, togliendo loro tutte le rivendicazioni che avevano ottenuto.\nInghilterra.\nIn Inghilterra si ebbe una dura rivolta cristiano-popolare nel 1381, capeggiata da Wat Tyler e John Ball, che si ribellarono al duro regime fiscale imposto dal re a causa della lunga guerra contro la Francia. Durante questa rivolta affiorarono motivi democratico-adamitici, come nel diffuso ritornello \"Quando Adamo zappava ed Eva filava - dov'era il gentiluomo?\"."}
{"id": "1620340", "revid": "857138", "url": "https://it.wikipedia.org/wiki?curid=1620340", "title": "Sibuzati", "text": "I Sibuzati (\"Suburati\" o \"Sibulati\", chiamati anche \"Sibusati\" da Giulio Cesare, o \"Sybillati\" da Plinio), furono un popolo celtico dell'Aquitania che viveva nella provincia basca di Soule.\nI loro nome \u00e8 ha dato origine a quello della provincia: Zuberoa (Xiberua/Ziberua) in basco, \"Subola\" in Latin."}
{"id": "1620341", "revid": "287204", "url": "https://it.wikipedia.org/wiki?curid=1620341", "title": "Torsten Gutschow", "text": ""}
{"id": "1620342", "revid": "167080", "url": "https://it.wikipedia.org/wiki?curid=1620342", "title": "Zuberoa", "text": ""}
{"id": "1620346", "revid": "767487", "url": "https://it.wikipedia.org/wiki?curid=1620346", "title": "Provincia di V\u00edctor Fajardo", "text": "La provincia di V\u00edctor Fajardo \u00e8 una delle 11 province della regione di Ayacucho nel Per\u00f9.\nCapoluogo e data di fondazione.\nLa capitale \u00e8 Huancapi - Provincia fondata il 14 novembre del 1910.\nProvincia confinanti.\nConfina a nord con la provincia di Cangallo; ad est con la provincia di Vilcas Huam\u00e1n e con la provincia di Sucre; a sud con la provincia di Lucanas e con la provincia di Huanca Sancos e ad ovest con la regione di Huancavelica.\nGeografia antropica.\nSuddivisioni amministrative.\n\u00c8 divisa in 12 distretti:\nAnexos:Ccocha y Pitahua\nAnexos: Huambo, Carampa, Mirata, Unya, Eccallo, Patallacta e Irimpay\nAnexos: Paire, Chillanccay y Huayccohuasi\nAnexos: Chihuire y Morcolla Chico\nAnexos: Raccaya, Taca y Umasi\nAnexos: Chincheros y Mayopampa\nAnexos: Quilla y San Jos\u00e9 de Sucre\nAnexos: Patar\u00e1, Tinca y Ucho\nAnexos: Circamarca y Llusita\nAnexo: Tiquihua\nAnexos: Auquilla, Chuquihuarcaya y Tomanga\nAnexos: Cocas, Espite y Urancancha"}
{"id": "1620352", "revid": "1243", "url": "https://it.wikipedia.org/wiki?curid=1620352", "title": "Stazione di Treviglio Centrale", "text": ""}
{"id": "1620358", "revid": "1776051", "url": "https://it.wikipedia.org/wiki?curid=1620358", "title": "Liferea", "text": "Liferea, abbreviazione di Linux Feed Reader, \u00e8 un aggregatore libero di notizie distribuite tramite feed.\n\u00c8 stato progettato per essere veloce, facile da usare e da installare.\nSupporta i pi\u00f9 importanti formati di feed, tra cui RSS/RDF ed Atom ed \u00e8 in grado di importare ed esportare liste d'iscrizione in formato OPML; supporta anche il podcasting.\nLiferea utilizza le librerie GTK+ e si integra nel desktop GNOME.\nPronuncia.\nL'autore di Liferea, che \u00e8 tedesco, pronuncia il nome del software cos\u00ec: .\nCaratteristiche peculiari.\nLiferea si differenzia da altri lettori di feed per Unix/Linux per il fatto che non dipende da troppe librerie supplementari. \u00c8 scritto in C e non fa uso di linguaggi interpretati.\nLiferea permette di visualizzare i siti attraverso un browser integrato, in modo da semplificare la lettura degli articoli di interesse. Il browser pu\u00f2 essere Mozilla/Firefox/XULRunner o GtkHTML. Inoltre, l'utente pu\u00f2 configurare molti browser web esterni tramite i quali aprire i link (ad esempio Mozilla Firefox, Netscape, Opera, Epiphany, Konqueror).\nL'ordinamento delle iscrizioni in directory permette all'utente di leggere tutti i titoli di una directory in una sola volta. \u00c8 inoltre possibile nascondere tutti i titoli gi\u00e0 letti impostando un filtro.\nIn maniera simile al client di posta Evolution, Liferea supporta le directory di ricerca - cosa che permette all'utente di avere delle ricerche permanenti. Ogni directory di ricerca contiene tutti i titoli che corrispondono ai criteri definiti dall'utente.\nIntegrazione nel browser.\nIn Epiphany c'\u00e8 un'estensione per l'iscrizione ad un feed di notizie che permette di aggiungere i feed a Liferea durante la navigazione.\nPer Firefox 1.5+ c'\u00e8 un'estensione, FeedBag, che permette di aggiungere le iscrizioni facendo click sulle icone dei Segnalibri Live nella barra degli indirizzi di Firefox.\nDa Firefox 2.0+ Liferea pu\u00f2 essere usato senza alcuna estensione particolare. Per iscriversi ai feed di notizie dall'interno di Firefox lo script aggiuntivo \"liferea-add-feed\" deve essere configurato all'interno delle preferenze di iscrizione ai feed di Firefox."}
{"id": "1620361", "revid": "729019", "url": "https://it.wikipedia.org/wiki?curid=1620361", "title": "Stazione di Caravaggio", "text": "La stazione di Caravaggio \u00e8 una stazione ferroviaria della Treviglio-Cremona situata a sudovest del centro storico della citt\u00e0 di Caravaggio, in provincia di Bergamo. L'impianto si trova a circa un chilometro di distanza dal santuario di Caravaggio, percorrendo viale Papa Giovanni XXIII.\n\u00c8 l'unica stazione ferroviaria cittadina sulla linea ferroviaria Treviglio-Cremona. Nel territorio comunale \u00e8 presente un'altra stazione, la stazione di Vidalengo, situata a nord di Caravaggio e a sud della frazione di Vidalengo; tale stazione si trova sulla ferrovia Milano-Venezia.\nStrutture ed impianti.\nIl piazzale ferroviario \u00e8 composto da due binari passanti, separati da una banchina a isola con attraversamento a raso. \u00c8 inoltre presente un binario tronco lato Treviglio, non abilitato al servizio viaggiatori e inutilizzato.\nNelle immediate adiacenze della stazione, il passaggio a livello, che protegge l'attraversamento ferroviario del viale, \u00e8 caratterizzato da otto sbarre semoventi, atte a proteggere la sede stradale e i controviali pedonale e ciclabile.\nServizi.\nLa stazione \u00e8 classificata da RFI nella categoria \"bronze\".\nLa stazione dispone di:\n\u00c8 possibile acquistare i biglietti ferroviari presso il bar Caravaggio, a 200 metri di distanza dalla stazione e al bar della stazione.\nMovimento.\nLa stazione \u00e8 servita dai treni regionali Trenord e diretti verso i capolinea di Treviglio e Cremona. La cadenza del servizio \u00e8 oraria: le partenze verso Treviglio avvengono al minuto 46, mentre quelle verso Cremona al minuto 13 di ogni ora. Nelle ore di punta, sono presenti treni di rinforzo da e per Milano.\nInterscambi.\nIl parcheggio prospiciente pu\u00f2 ospitare fino a circa duecento autoveicoli in virt\u00f9 del vicino scalo ora adibito a Centro operativo della Croce Rossa."}
{"id": "1620362", "revid": "92719", "url": "https://it.wikipedia.org/wiki?curid=1620362", "title": "Elaphodus", "text": ""}
{"id": "1620364", "revid": "1851848", "url": "https://it.wikipedia.org/wiki?curid=1620364", "title": "Marcello Campolonghi", "text": "Caratteristiche tecniche.\nAttaccante tecnicamente dotato e veloce, gioca preferibilmente come seconda punta pur potendosi adattare al ruolo di centravanti.\nCarriera.\nClub.\nGiocatore.\nCresciuto nel San Nicol\u00f2 insieme a Filippo e Simone Inzaghi, passa poi al , con cui non riesce mai ad esordire in prima squadra. Lasciato libero dai biancorossi per motivi caratteriali, disputa una stagione nel Fidenza, in Serie D, e l'anno successivo passa per 40 milioni di lire alla Maceratese, in Serie C2. Nelle Marche si fa notare dal Brescia, che lo fa esordire nel campionato di Serie B 1995-1996. Con le \"Rondinelle\" vince il Torneo di Viareggio 1996 e conquista la promozione in Serie A al termine del campionato 1996-1997.\nNel 1997 viene acquistato dal , che poi lo gira in prestito al , sempre in Serie B. Con i brianzoli gioca un campionato e mezzo tra i cadetti; nel gennaio 1999 passa al , che ne rileva la compropriet\u00e0 in cambio di Renato Greco, e conquista la seconda promozione in Serie A. Rientrato al Milan, viene ceduto al nella trattativa che porta Mattia Graffiedi ai rossoneri. Inizialmente riserva del rumeno Daniel Pancu, guadagna il posto da titolare a fianco di Carlo Taldo: la coppia realizza 25 reti, non sufficienti ad evitare la retrocessione in Serie C1. Inizialmente riconfermato anche per la stagione successiva, nella sessione autunnale del mercato torna in Serie B, ingaggiato in compropriet\u00e0 dal , con cui disputa una stagione e mezza tra i cadetti. Nel gennaio 2002, dopo essere finito ai margini della rosa dei toscani, passa al , in Serie C1, e nell'estate 2003 si trasferisce a parametro zero alla . La permanenza in Emilia, condizionata da diversi problemi fisici, dura una sola stagione conclusa con la salvezza ai playout; nella successiva sessione di mercato passa al , sempre in Serie C1.\nNel dicembre 2004 lascia i lariani, in difficolt\u00e0 economiche, e si trasferisce alla , con cui ottiene la promozione in Serie B. Inizialmente riconfermato, nel finale della sessione estiva di mercato si trasferisce al Pizzighettone, appena promosso in Serie C1: disputa tre campionati (due di Serie C1 e uno di Serie C2), poi passa al nell'estate 2008, sempre in Serie C2. Vi rimane per una sola stagione, nella quale realizza 6 reti nonostante diversi infortuni; nel settembre 2009, non rientrando nei piani tecnici della societ\u00e0, rescinde il contratto e ritorna al Pizzighettone, scendendo in Serie D.\nNella stagione 2010-2011 passa al San Nicol\u00f2, squadra piacentina che milita nel campionato di Eccellenza. Rimane in forza ai bianconeri anche all'inizio della stagione successiva, quando la societ\u00e0 si fonde con il Marsaglia rinominandosi San Nicol\u00f2 Marsaglia, salvo poi trasferirsi al Fontana Audax di Castel San Giovanni, con cui non evita la retrocessione in Prima Categoria. Nel luglio 2012 passa alla Borgonovese, che lascia a dicembre per trasferirsi all'Agazzanese, entrambe nel Piacentino.\nAllenatore.\nNel 2014 interrompe l'attivit\u00e0 agonistica per dedicarsi a quella di allenatore, come tecnico dei Giovanissimi del Pro Piacenza. Rimane ai rossoneri anche nelle stagioni successive guidando gli Allievi e quindi, dal 2017, la Berretti.\nNazionale.\n\u00c8 stato convocato dal CT Marco Tardelli per i Giochi del Mediterraneo nel 1997, nei quali vince la medaglia d'oro."}
{"id": "1620365", "revid": "767487", "url": "https://it.wikipedia.org/wiki?curid=1620365", "title": "Atalanta Bergamasca Calcio 1998-1999", "text": "Questa voce raccoglie i dati riguardanti l'Atalanta Bergamasca Calcio nelle competizioni ufficiali della stagione 1998-1999.\nOrganigramma societario.\nArea direttiva\nArea organizzativa\nArea tecnica\nArea sanitaria\nStagione.\nLa stagione vede l'Atalanta, appena retrocessa nel campionato cadetto, puntare all'immediato ritorno nella massima serie affidando le proprie sorti all'allenatore bergamasco Bortolo Mutti.\nPur stazionando costantemente nei quartieri alti della classifica, la squadra non riesce a spiccare il salto decisivo verso la promozione, mancando l'appuntamento nelle partite topiche durante l'ultimo mese. L'allenatore paga infatti sia un'eccessiva prudenza nell'impostazione delle gare, che la mancanza di un realizzatore da affiancare a Nicola Caccia, il solo a garantire un certo apporto a livello di gol, ma incapace di \"fare reparto\".\nIn Coppa Italia il cammino dei neroazzurri si ferma ai quarti di finale per mano della Fiorentina, sconfitta all'andata a Bergamo per 3-2, ma vincente al ritorno per 1-0. Precedentemente i neroazzurri avevano eliminato Cremonese al primo turno, Empoli ai sedicesimi e la Roma agli ottavi di finale."}
{"id": "1620368", "revid": "1305772", "url": "https://it.wikipedia.org/wiki?curid=1620368", "title": "Strada statale 11", "text": ""}
{"id": "1620371", "revid": "1812137", "url": "https://it.wikipedia.org/wiki?curid=1620371", "title": "Lubjanka (metropolitana di Mosca)", "text": "Lubjanka () \u00e8 una stazione della Linea Sokol'ni\u010deskaja, la prima linea della metropolitana di Mosca ad essere inaugurata. La stazione si trova sotto Piazza Lubjanka, e fu inaugurata nel 1935 insieme alle altre stazioni della prima tratta della metropolitana moscovita.\nStoria.\nLa costruzione della stazione inizi\u00f2 nel dicembre 1933, e gli ingegneri dovettero fronteggiare le condizioni difficoltose del suolo. L'area sotto Piazza Lubjanka \u00e8 composta da creta giurassica, sotto la quale vi sono strati di sabbie mobili e creta carbonifera. La stazione della metropolitana fu progettata sulla creta carbonifera, che si supponeva fosse forte abbastanza da sostenerne il peso. Si scopr\u00ec presto, tuttavia, che il sottosuolo era molto pi\u00f9 soffice di quanto si credesse, a causa della vicinanza del canale del fiume Neglinnaja. Tutto questo comport\u00f2 la costruzione del tunnel a sezioni, in modo molto veloce, per permettere al cemento di indurirsi prima che la pressione esercitata dalla creta aumentasse fino a far collassare i sostegni provvisori in legno.\nIl progetto originale di Nikolai Ladovskij dovette essere modificato significativamente per affrontare questi problemi. Per minimizzare la quantit\u00e0 di scavi richiesti, la sala centrale progettata fu abbandonata, in luogo di un breve passaggio alla fine della stazione, per collegare le due banchine, come in molte delle stazioni della metropolitana di Londra. Ci\u00f2 semplific\u00f2 notevolmente la stazione, permettendo, nel futuro, di costruire la sala pianificata.\nAnche dopo i cambiamenti dei disegni, la costruzione della stazione dovette affrontare problemi. Le sabbie mobili tra gli strati di creta iniziarono a penetrare nei siti di costruzione quasi immediatamente, e a causa dell'inaspettata sofficit\u00e0 della creta carbonifera, la stazione inizi\u00f2 ad affondare lentamente. Ci\u00f2 nonostante, i costruttori furono in grado di sormontare tali problemi e Lubjanka fu aperta al pubblico il 15 maggio 1935, insieme al primo tratto della metropolitana di Mosca. La prima fase di espansione della stazione fu la costruzione di una seconda entrata sul lato nord, che fu completata nel 1968. Gli sforzi eroici dei costruttori sono ricordati in una composizione scultorea nell'entrata in via Nikolskaja.\nLa costruzione della met\u00e0 settentrionale della sala centrale fu semplificata utilizzando la nuova tecnica del surgelamento del suolo, ma questa tecnica non pot\u00e9 essere usata nella parte meridionale. Gli operai dovettero tornare al metodo originale della costruzione rapida di porzioni di tunnel prima che l'espansione delle sabbie distruggesse gli infissi di sostegno in legno. Una volta che la sala centrale fu terminata, furono costruiti i passaggi per le banchine utilizzando l'esplosivo. Nel 1972 la stazione fu riaperta.\nLa ricostruzione della stazione fu un trionfo ingegneristico, ma esteticamente ebbe molto meno impatto, con i pilastri in marmo bianco e i muri bianchi piastrellati, che andarono a sostituire i motivi di marmo scuro che colpivano l'attenzione nella vecchia stazione. Anche se ancora c'\u00e8 la vecchia sezione della sala centrale, l'effetto di insieme si \u00e8 perso. Gli architetti dell'espansione furono Nina Aleshina e A.F. Strelkov. Nel 1975 furono aggiunti gli ascensori al centro della piattaforma per il trasferimento alla nuova stazione Kuzneckij Most.\nGli ingressi.\nLubjanka presenta due ingressi, ognuno situato sui lati opposti della stazione. L'accesso originale \u00e8 costruito al piano terra di un edificio sul lato meridionale di Piazza Lubjanka, di fronte al quartier generale del KGB. Questo ingresso \u00e8 collegato a una serie di vie sotterranee nel nord della piazza. In media, 40.800 passeggeri entrano nella stazione attraverso gli ingressi, ma molti di pi\u00f9 accedono alla stazione attraverso l'interscambio con la Linea Tagansko-Krasnopresnenskaja.\nIl nome.\nIl nome originale della stazione era Dzer\u017einskaja, originato da Piazza Dzer\u017einskij, ma fu modificato il 5 novembre 1990 dopo che alla piazza venne restituito il suo nome attuale, Lubjanka. Esiste ancora un busto di Feliks \u0116dmundovi\u010d Dzer\u017einskij nell'ingresso della stazione.\nAttentato del 29 marzo 2010.\nIl 29 marzo 2010, questa stazione \u00e8 stata oggetto di un attacco kamikaze. L'esplosione, avvenuta alle ore 7.56, ha mietuto molte vittime. Lo stesso giorno, pochi minuti dopo, \u00e8 stato compiuto un attentato analogo nella stazione Park Kul'tury, sempre sulla Linea Sokol'ni\u010deskaja."}
{"id": "1620377", "revid": "344646", "url": "https://it.wikipedia.org/wiki?curid=1620377", "title": "Legno nero", "text": "Il cosiddetto legno nero (LN o BN dal termine francese Bois Noir) (rinvenuto per la prima volta in Francia) \u00e8 una fitoplasmosi che colpisce le viti. L'agente causale \u00e8 un fitoplasma appartenente al gruppo 16Sr XII (detto dello Stolbur) e trasmesso in natura in modo persistente propagativo (ma non transovarico) dal cixiide \"Hyalesthes obsoletus\".\nSintomatologicamente \u00e8 identica ad un'altra fitoplasmosi che colpisce la vite: la flavescenza dorata. La malattia determina accartocciamento e arrossamento fogliare nei vitigni a bacca rossa, ingiallimenti in quelli a bacca bianca, mancata lignificazione dei tralci e ingenti perdite di produzione a causa del disseccamento dei grappoli.\nLa fonte di inoculo principale della malattia sono erbe spontanee presenti usualmente al bordo dei vigneti, in particolare ortica e convolvolo, ospiti sia dell'insetto vettore che del fitoplasma. Non \u00e8 stata riscontrata trasmissione del fitoplasma da vite a vite.\nLotta.\nLe tecniche di controllo implicano la riduzione delle fonti di inoculo tramite eliminazione delle infestanti \"serbatoio\" dell'infezione.\nTramite le analisi di biologia molecolare \u00e8 possibile effettuare una diagnosi precoce, veloce e conveniente, intervenendo in modo rapido e preciso.\nGrazie a nuovi strumenti si pu\u00f2 effettuare l'estrazione del campione in pochi minuti, il disarmo patogeno e inviare il materiale da analizzare in totale sicurezza."}
{"id": "1620384", "revid": "767487", "url": "https://it.wikipedia.org/wiki?curid=1620384", "title": "L'investigatore Marlowe", "text": "L'investigatore Marlowe (\"Marlowe\") \u00e8 un film del 1969 diretto da Paul Bogart con James Garner nel ruolo del famoso investigatore privato Philip Marlowe, personaggio uscito dalla penna di Raymond Chandler. Il film \u00e8 tratto dal romanzo \"La sorellina\" (\"The Little Sister\").\nTrama.\nLa vicenda prende le mosse dalla scomparsa di Orrin Quest. Sua sorella minore Orfmay, di circa vent'anni, incarica Marlowe di ritrovarlo. Come anticipo gli d\u00e0 quello che ha: 50 dollari.\nLa ricerca parte dall'hotel hippy \"Infinite Pad\". L'albergo \u00e8 condotto da un prestanome. Il vero proprietario \u00e8 uno psichiatra, il dott. Lagardie, che ufficialmente \u00e8 primario in una clinica per persone con disturbi mentali. La ricerca di Marlowe va a vuoto: nella camera di Orrin trova infatti un'altra persona, un certo Grant Hicks. Gli d\u00e0 il suo biglietto da visita e se ne va. Nella hall trova per\u00f2 il proprietario prestanome morto: \u00e8 appena stato assassinato con un punteruolo ficcato in un punto preciso della nuca che gli ha spezzato la spina dorsale.\nMarlowe riconosce questo tipo di esecuzione come il marchio di un noto malvivente, Sonny Steelgrave. La polizia cittadina lo ascolta ma non gli d\u00e0 credito.\nIl giorno dopo Marlowe viene chiamato da Hicks, che vuole dargli del materiale di cui si vuole liberare ed ha molta fretta. L'investigatore si reca all'appuntamento ma lo trova cadavere, assassinato nello stesso modo. Riesce comunque ad entrare in possesso del materiale di Hicks: alcune banali fotografie di un uomo e una donna che si baciano al mare. Capisce che Orrin \u00e8 alla caccia delle persone che possiedono quelle foto. \nLa sorella, che lo ha ingaggiato, non gli crede. Marlowe le dice di riprendersi i suoi soldi e di andarsene. L'investigatore rimane senza un quattrino.\nGuarda le foto: riconosce una star della tv, Mavis Wald, mentre l'uomo \u00e8 Sonny Steelgrave, proprio il criminale che usa il punteruolo per assassinare le sue vittime. Quindi \u00e8 probabile che Mavis abbia assoldato Orrin per rientrare in possesso di quelle foto, giudicate troppo compromettenti per la sua immagine.\nNon ci pensa su due volte e decide di andare a casa sua. Mavis vive nell'attico di un Grand Hotel. Quando entra nel suo appartamento, viene ricevuto da Dolores Gonzales, che si presenta come amica di Mavis. Dolores fa la spogliarellista, \u00e8 stata sposata con il dott. Lagardie e successivamente ha avuto una storia con Steelgrave, prima che questi cadesse tra le braccia di Mavis. Dopo pochi minuti Marlowe tratta con lei. Mavis rifiuta ogni patto con Marlowe, anzi informa subito Steelgrave. I suoi sgherri fermano Marlowe all'uscita dall'Hotel, lo pestano (qui Marlowe dice una delle battute pi\u00f9 esilaranti del film), ma non gli trovano le foto addosso: l'investigatore, infatti, se le \u00e8 spedite a casa sua per posta, proprio nel caso gli fossero capitati dei brutti incontri.\nSenza soldi, perso per perso, Marlowe decide di continuare la sua inchiesta. Si reca nell'ufficio dell'agente di Mavis, Crowell, e gli mostra le foto. Crowell esce dall'ufficio e Marlowe lo segue; la trattativa continua a bordo di un'auto lussuosa. Marlowe \u00e8 ingaggiato per proteggere le foto (il compenso \u00e8 di 100 dollari al giorno). Dal comodo sedile posteriore, Crowell prende un microfono, si registra mentre detta una lettera di assunzione, poi d\u00e0 l'audiocassetta a Marlowe e lo incarica di portarla alla sua segretaria. Arrivato a destinazione, saluta l'investigatore e parte con un aereo.\nAppena torna nel suo ufficio Marlowe riceve la visita di un altro uno sgherro di Steelgrave, venuto per minacciarlo. Questa volta \u00e8 un cinese, Wong (Bruce Lee), un campione di kung-fu, che gli propone 500 dollari in cambio del suo silenzio e glieli mette sul tavolo. Marlowe non accetta e Wong gli distrugge mezzo ufficio.\nQuella serata, fortunatamente, si concede una cena in un bel ristorante con vista panoramica in compagnia della fidanzata. Ma qualcuno lo chiama fuori. \u00c8 di nuovo Wong, venuto per porgli un ultimatum: prendere i soldi oppure... Marlowe riesce ad evitare lo scontro: con una finta lo fa cadere nel vuoto.\nIl giorno dopo Marlowe fa visita al dott. Lagardie e gli fa capire che sa molte cose su di lui. Mentre parla per\u00f2 la sua vista si annebbia: capisce troppo tardi che la sigaretta che lo psichiatra gli ha offerto \u00e8 drogata. Cade a terra svenuto. Lagardie scappa. Poco dopo Marlowe si risveglia e, ancora intontito, esce dalla stanza. Ode due spari provenire da una stanza chiusa. Apre e si trova faccia a faccia con Orrin, che \u00e8 appena stato colpito col punteruolo alla nuca. Prima di morire cerca di colpire l'investigatore, ma riesce solo a procurargli una ferita alla schiena.\nSfiancato da un'altra giornata sfibrante, e senza aver concluso nulla, Marlowe torna nel suo ufficio (ancora mezzo distrutto) e decide di bruciare le foto, anche se questo gli fa perdere la paga giornaliera di Crowell.\nQui riceve la visita di Dolores. I due si baciano. A notte fonda Dolores porta Marlowe nella casa al mare dove Mavis e Steelgrave sono soliti stare insieme, poi se ne va. Marlowe scopre proprio Mavis e questa, sconvolta, gli indica dov'\u00e8 Steelgrave. Marlowe trova il suo cadavere immobile su una poltrona. Fa scappare Mavis, nasconde le sue tracce e chiama la polizia. Ma l'esperto tenente French non abbocca, fa arrestare Marlowe, poi gli fa una dura ramanzina. Per sua fortuna, per\u00f2, gli fa togliere le manette e gli ordina di andarsene.\nMarlowe ragiona su quanto ha appena visto: quando ha incontrato Mavis le ha stretto le mani, ma non ha sentito l'odore caratteristico che lascia l'arma usata per il delitto. Quindi non \u00e8 stata Mavis a sparare a Steelgrave.\nLo stesso giorno Marlowe scopre che Orfamay e Mavis sono sorelle, quindi la ragazza gli ha mentito: sapeva gi\u00e0 che Mavis ha una relazione con un uomo della malavita. Le due si odiano e si azzuffano, Orfamay ha la peggio ed esce di scena.\nMarlowe decide di fare alcune domande a Dolores. La raggiunge nel night club e la trova gi\u00e0 sul palcoscenico: ha appena cominciato a togliersi i vestiti. Le parla da dietro le quinte. Capisce che Dolores era gi\u00e0 innamorata di Steelgrave mentre era ancora sposata con il dott. Lagrandie.\nEssendosi ormai formato un quadro esatto degli avvenimenti, va verso il telefono per denunciare alla polizia l'assassino. Ma in quel momento vede il dott. Lagardie entrare nel club e uccidere con la pistola Dolores, che ha appena finito lo spogliarello. Poi scappa. Marlowe lo insegue, ma Lagardie si suicida prima che possa intervenire.\nIl reo si \u00e8 ucciso, il caso \u00e8 chiuso. Marlowe esce dal locale, sale in macchina e se ne va."}
{"id": "1620391", "revid": "767487", "url": "https://it.wikipedia.org/wiki?curid=1620391", "title": "Little Caesar", "text": "I Little Caesar sono un gruppo musicale hard rock statunitense, formatosi a Los Angeles, California nel 1987.\nStoria.\nI Little Caesar si formano nel 1987 a Los Angeles, con una formazione in origine composta da Ron Young (voce), Apache (chitarra), Loren Molinare (chitarra), Fidel Paniagua (basso) e Tom Morris (batteria). La prima apparizione del quintetto fu nel 1989 su una compilation edita dalla Metal Blade Records chiamata \"Street Survivors\", in cui comparvero con in brano d'apertura \"\"Down to the Wire\". Quello stesso anno pubblicarono il primo EP di quattro tracce per la Metal Blade intitolato \"Name Your Poison\", prodotto da Joe Hardy (ZZ Top). Il successo di questo primo lavoro port\u00f2 i californiani ad aprire una serie di date per i Jane's Addiction, e a suonare qualche show nel ruolo di \"headliner\" in alcuni club del circuito. In seguito apparvero nel programma TV Unsolved Mysteries dove riuscirono ad essere notati dalla label Geffen Records tramite l'A&amp;R John Kalodner. Nel 1990, concluso un contratto con la major, venne pubblicato l'omonimo \"Little Caesar\", prodotto dal noto Bob Rock (Metallica, M\u00f6tley Cr\u00fce, The Cult, ecc). L'album raccoglieva una serie di brani di hard rock fortemente ispirato allo stile anni 70, rappresentato da gruppi come Bad Company e Humble Pie, oltre ad influenze R&amp;B/Soul. Il disco, ben accolto dalla critica specializzata, conteneva anche due cover di artisti soul: \"\"I Wish It Would Rain\" dei The Temptations e \"Chain of Fools\"\" di Aretha Franklin, la quale venne estratta come singolo ed entr\u00f2 nella classifica di Billboard Top 100, oltre a ricevere una buona sponsorizzazione sulle radio e su MTV. Il gruppo a seguito del disco, suon\u00f2 da spalla ad importanti gruppi come Kiss, Social Distortion, Iggy Pop, Billy Idol, e Lynyrd Skynyrd, oltre ad apparire in diversi programmi televisivi come \"Arsenio Hall Show\", \"The Rick Dee's Show\", \"Sex in the 90's\"di MTV. Il cantante Ron Young fece un'apparizione nel film \"Terminator 2 - Il giorno del giudizio\" nei panni di un biker che entra in conflitto con Arnold Schwarzenegger. Nel 1992 i Little Caesar pubblicarono il secondo disco dal titolo di \"Influence\", che vedeva dietro le sei corde l'ingresso di Earl Slick, uscente dal supergruppo Dirty White Boy (e noto per aver collaborato con John Lennon, David Bowie, e Ian Hunter) a sostituzione di Apache. Slick e Young avevano gi\u00e0 collaborato assieme, visto che quest'ultimo aveva cantato in un suo album solista dal titolo di \"In Your Face\" nel '91. Nel '92 Apache venne accreditato come ospite nell'album omonimo dei Rockhead (gruppo fondato dal noto produttore Bob Rock). \"Influence\" venne prodotto da Howard Benson (Tuff, Mot\u00f6rhead, Pretty Boy Floyd, Southgang). Il tour di quest'album vedeva il coinvolgimento del batterista provvisorio Marc Danzeisen (ex-Riverdogs). La band complet\u00f2 il loro primo tour in Europa, e termin\u00f2 con uno show al locale Marquee club di Londra. Tuttavia i Little Caesar annunciarono lo scioglimento poco tempo dopo.\nDopo lo scioglimento, Young entr\u00f2 nei Manic Eden, un supergruppo composto dall'ex formazione dei Whitesnake formata da Adrian Vandenberg (chitarra), Rudy Sarzo (basso) e Tommy Aldridge (batteria). Dopo l'incisione di un disco omonimo nel 1994, il gruppo si sciolse a causa del mancato successo. L'anno successivo, Young venne reclutato come turnista dai concittadini The Four Horsemen per terminare il tour del loro album \"Gettin' Pretty Good...At Barely Gettin' By...\", visto che il loro leader Frank C. Starr, entr\u00f2 in coma a causa di un incidente in motocicletta.\nNel 1998, su iniziativa di Earl Slick, vede la luce una raccolta dei Little Caesar intitolata \"This Time It's Different...!!!\", contenente alcune tracce scartate scelte dallo stesso chitarrista con l'aggiunta di un paio di brani live.\nNel 2001, la formazione originale dei Little Caesar si riun\u00ec con Chris Latham al posto di Apache. Tornati sulle scene, i cinque suonarono in noti locali come House of Blues, The Key Club, the Knitting Factory ed altri. Nel 2008 i Little Caesar annunciano nuovi tour e la pubblicazione di nuovo materiale, tra cui un DVD. Nel 2009 la formazione pubblica il nuovo album \"Redemption\" con il nuovo Joey Brasler in sostituzione di Chris Latham."}
{"id": "1620394", "revid": "200568", "url": "https://it.wikipedia.org/wiki?curid=1620394", "title": "Anidride iponitrosa", "text": ""}
{"id": "1620399", "revid": "767487", "url": "https://it.wikipedia.org/wiki?curid=1620399", "title": "Alessio Bertallot", "text": "Cantante.\nCome voce degli Aeroplanitaliani, partecipa col suo gruppo al Festival di Sanremo 1992 ottenendo la vittoria del Premio della Critica con \"Zitti zitti (Il silenzio \u00e8 d'oro)\". Nell'esecuzione live e in diretta fu eseguita una cesura di 30 secondi di totale silenzio: un gesto forte ed esplicativo del senso del brano, che fu, tra l'altro, il primo di genere rap mai portato al Festival. Bertallot fece poi seguire diverse produzioni discografiche, sia soliste che con gli Aeroplanitaliani che con altri artisti, fra cui \"Poesie Fuoribordo\", un crossover tra la poesia di Eugenio Montale, la canzone e l'improvvisazione jazz, e successivamente l'album solista \"NON\", un esperimento di convivenza di parola, poesia, basso e batteria. Dal 2000 \u00e8 inoltre autore di una serie di compilation, nuove pubblicazioni con Aeroplanitaliani , fra cui i singoli di successo \"Bella\" e la cover di \"Canzone d'Amore\" del gruppo italiano Le Orme.\nConduttore radiofonico e televisivo.\nParallelamente alla carriera di musicista e cantante Bertallot porta avanti l'attivit\u00e0 di conduttore e DJ, presentando programmi sulla musica alternativa sia in TV che in radio. In particolare dal 1996 al 2010 \u00e8 stato la voce di B Side su Radio Deejay, programma in cui veniva dato ampio risalto ai generi musicali meno noti al grande pubblico, talvolta con l'apporto live degli artisti. Terminata l'esperienza di B Side, dal settembre 2010 a giugno 2013 conduce RaiTunes su Radio2, programma basato anche sulla forte interazione con gli ascoltatori tramite il web. Per Raitunes e per l'insieme di quelle innovazioni sperimentate in radio, nel 2012 gli viene conferito il Premio Flaiano, per la radio. Nel 2012 e 2013 ha prodotto e condotto RaiTune5, programma televisivo su Rai 5. Da settembre 2013 ha iniziato un nuovo progetto: \"Casa Bertallot\", un nuovo programma radiofonico in streaming on line (su bertallot.com). Il programma viene prodotto interamente in casa e distribuito sulla piattaforma di Spreaker. \u00c8 forse il primo esempio, in Italia, di un protagonista della radiofonia \u201ctradizionale \u201c che sceglie di trasferire nelle forme e nelle possibilit\u00e0 del web la cultura del fare radio. Casa Bertallot si consolida e diventa successivamente anche una radio 24 ore su 24 con diversi programmi serali. Ospita spesso musicisti, da Stefano Bollani a Jack Garratt, da Ezio Bosso ai Disclosure. \nDa ottobre 2014 realizza su Sky Arte il programma \"Variazioni Bertallot\". \u00c8 una versione televisiva di alcuni format inventati per la radio (vedi capitolo Sperimentazioni) e di crossover fra musica e arte. \nDa febbraio 2015 \u00e8 direttore artistico della piattaforma di streaming musicale \"TIMmusic\". Sotto la sua direzione si inaugura l'evoluzione della piattaforma verso l'integrazione di elementi e di nuove funzionalit\u00e0 di crossover con la cultura radiofonica, la curatela editoriale e il coinvolgimento di musicisti.\nDal 21 ottobre 2016, \"Casa Bertallot\" viene trasmessa tutti i venerd\u00ec dalle 18 alle 19 in esclusiva su LifeGate Radio.\nSperimentazioni.\nNegli ultimi anni ha realizzato idee di contaminazione fra stili, arti ed interazioni fra radio e web. Alcuni di questi esperimenti, nati per la radio, sono poi approdati in televisione. Con l'idea delle \"Jazzapposizioni\" ha invitato una lunga serie di jazzisti ad improvvisare su brani gi\u00e0 editi , a volte storici, di musica elettronica. Con l'idea dei \"live remix \"ha unito virtualmente grandi musicisti in band per eseguire nuovi arrangiamenti intorno alle parti solo vocali di brani storici. Intersecando radio in diretta e social network ha consentito agli ascoltatori di diventare parte attiva del programma. Per la sua direzione artistica di TIMmusic, ha realizzato veri e propri ibridi fra le funzionalit\u00e0 tipiche dello streaming musicale e i format radiofonici che hanno sviluppato notevolmente la fruizione della piattaforma. A questo proposito si pu\u00f2 dire che se gli esperimenti precedenti sono tutti nel senso di portare il web nella radio, da questa collaborazione con la piattaforma di streaming di TIM mette a fuoco l'idea speculare: portare la radio nel web.\nDiscografia come deejay.\nAttivit\u00e0 dal vivo.\nDal 1996 suona in molti club, dai \u201cMagazzini Generali\u201d a Milano (dj resident dal 2002 al 2005) al \u201cPrivilege\u201d di Ibiza\nRadio.\nCollaborazioni con:\nStampa.\nLibri.\n\u201cLuoghi Comuni: lettura con dj\u201d Letture dal libro di Pino Corrias \u201cluoghi Comuni\u201d."}
{"id": "1620404", "revid": "176771", "url": "https://it.wikipedia.org/wiki?curid=1620404", "title": "Peredvizhniki", "text": ""}
{"id": "1620409", "revid": "36426", "url": "https://it.wikipedia.org/wiki?curid=1620409", "title": "Dvjna", "text": ""}
{"id": "1620411", "revid": "200568", "url": "https://it.wikipedia.org/wiki?curid=1620411", "title": "Ossidulo di azoto", "text": ""}
{"id": "1620413", "revid": "729019", "url": "https://it.wikipedia.org/wiki?curid=1620413", "title": "Michele Attendolo", "text": "Biografia.\nEra figlio di Bartolo Attendolo, fratello di Lorenzo, padre di Perino, Raimondo e Pietro Antonio, cugino di Muzio Attendolo Sforza e Francesco Sforza e genero di Niccol\u00f2 Fortebraccio e Giacomo di Vico. Nel 1419 entr\u00f2 al servizio dello Stato Pontificio sotto Papa Martino V. \nNel 1431 fu al servizio della Repubblica di Firenze e partecip\u00f2, come capitano generale delle truppe fiorentine, al fianco di Niccol\u00f2 da Tolentino alla battaglia di San Romano, storica battaglia tra fiorentini e senesi, questi ultimi alleati dei milanesi, del 1\u00ba giugno 1432. In quella occasione i senesi, guidati da Bernardino Ubaldini della Carda, erano in netta superiorit\u00e0, ma i fiorentini, comandati da Niccol\u00f2 da Tolentino, dopo essersi spinti per una ricognizione presso la torre di San Romano, nei pressi di Montopoli in Val d'Arno, decisero di attaccarli improvvisamente; grazie all'intervento del Micheletto, sopraggiunto con una colonna di rinforzi, i senesi stremati dalla battaglia si diedero precipitosamente alla fuga. La battaglia \u00e8 nota anche per essere stata ricordata nel dipinto di Paolo Uccello.\nPi\u00f9 tardi il Codignola fu al soldo di Renato d'Angi\u00f2-Valois per difendere il Regno di Napoli dalle pretese degli Aragonesi da maggio 1435 ad aprile 1439.\nNel 1440 fu di nuovo al servizio della Repubblica di Firenze e in tale occasione sconfisse ad Anghiari Niccol\u00f2 Piccinino schierato dalla parte dei milanesi. Nel 1441 stipul\u00f2 una tregua con la Repubblica di Venezia e venne nominato Capitano Generale al posto del Gattamelata, a gennaio contrast\u00f2 gli Aragonesi negli Abruzzi.\nMicheletto Attendolo guid\u00f2 l'armate della Serenissima alla conquista di Lecco nel 1447, venendo per\u00f2 sconfitto dai Milanesi. Venne sollevato dal comando e confinato a Conegliano.\nArchivio.\nCon l'archivio dell'operatore economico Iacopo Viviani \u00e8 pervenuto anche quello della compagnia di ventura del suo antenato Michele Attendolo di Cotignola, costituito 55 unit\u00e0 comprendenti giornali delle paghe dei soldati, bollette delle ferme e libri di debitori e creditori dal 1424 al 1448. Il fondo \u00e8 conservato presso la Fraternita dei Laici di Arezzo."}
{"id": "1620414", "revid": "767487", "url": "https://it.wikipedia.org/wiki?curid=1620414", "title": "Perfect Stranger (film)", "text": "Perfect Stranger \u00e8 un film statunitense del 2007 diretto da James Foley.\nTrama.\nRowena Price \u00e8 una giornalista che inizia ad indagare sull'omicidio dell'amica d'infanzia Grace Clayton. Durante le sue indagini, con la collaborazione dell'amico e collega esperto informatico Miles, scopre che l'amica aveva un legame con il noto pubblicitario Harrison Hill, e che lo ricattava minacciandolo di portare alla luce la loro relazione clandestina. Cos\u00ec Rowena si fa assumere come stagista all'agenzia pubblicitaria sotto il falso nome di Katherine per spiare Hill. Ma non tutto \u00e8 ci\u00f2 che sembra...\nAccoglienza.\n\"Perfect Stranger\" \u00e8 stato stroncato dalla critica, con un voto positivo dell'11% su Rotten Tomatoes, su una base di 138 recensioni.\nDistribuzione.\nIl film \u00e8 stato proiettato nelle sale a partire dal 12 aprile 2007 in Germania, Ungheria, Portogallo e Paesi Bassi, e dal 13 aprile 2007 in Italia, Spagna, Norvegia, Regno Unito e Stati Uniti.\nEdizione home video.\n\"Perfect Stranger\" \u00e8 stato pubblicato il 21 agosto 2007 su DVD e Blu-ray Disc."}
{"id": "1620415", "revid": "237256", "url": "https://it.wikipedia.org/wiki?curid=1620415", "title": "Gennadij Janaev", "text": ""}
{"id": "1620417", "revid": "1851848", "url": "https://it.wikipedia.org/wiki?curid=1620417", "title": "Giacomo Banchelli", "text": "Carriera.\n\u00c8 cresciuto nella Fiorentina, con la quale debutt\u00f2 a 16 anni in Serie A (perse la finale di Coppa UEFA 1989-1990).\nDa allora cominci\u00f2 un lungo girovagare in numerose societ\u00e0, non mantenendo tuttavia le grandi aspettative in lui riposte, alternandosi tra la massima serie ed il campionato cadetto, per poi scendere nelle serie minori. Conclude la carriera nel 2010 nell'Eccellenza toscana nella squadra della , nella quale aveva gi\u00e0 alcune esperienze nel 2000 e nel 2002.\nHa complessivamente totalizzato 29 presenze e 7 reti in serie A con le maglie di Fiorentina, Cagliari e Atalanta, e 137 presenze e 34 reti in Serie B.\nNella stagione sportiva 2010-2011 ha concluso la carriera nella USC Montelupo di Montelupo Fiorentino militante nel campionato regionale toscano di Promozione.\nDalla stagione sportiva 2011-2012 ricopre il ruolo di allenatore della squadra juniores della USC Montelupo. Nella stagione sportiva 2012-2013 milita nella squadra Impruneta Tavarnuzze, partecipante al campionato di Prima Categoria, girone C."}
{"id": "1620418", "revid": "1494169", "url": "https://it.wikipedia.org/wiki?curid=1620418", "title": "Phantasm", "text": ""}
{"id": "1620419", "revid": "122115590", "url": "https://it.wikipedia.org/wiki?curid=1620419", "title": "Baruch Blumberg", "text": "Negli anni '40 frequent\u00f2 la Far Rockaway High School di New York (dove studiarono anche Burton Richter e Richard Feynman), laureandosi nel 1945 all'Union College di Schenectady. Si iscrisse ai corsi di matematica della Columbia University ma ben presto i suoi interessi si spostarono sulla biochimica in cui si laure\u00f2 nel 1951 presso il College di Medicina e Chirurgia della Columbia.\nPer i quattro anni successivi lavor\u00f2 presso il Columbia Presbyterian Medical Center e nel 1957 consegu\u00ec il dottorato di ricerca in biochimica alla Oxford University. Identific\u00f2 inoltre il virus dell'epatite B e successivamente svilupp\u00f2 il test diagnostico e il relativo vaccino per la malattia\n\u00c8 stato membro del Fox Chase Cancer Center di Filadelfia dal 1964, docente di Medicina e Antropologia all'Universit\u00e0 della Pennsylvania dal 1977 e direttore dell'Istituto di Astrobiologia della NASA, presso l'Ames Research Center in California, dal 1999 al 2002. Il figlio George \u00e8 attualmente docente alla Oxford Brookes University."}
{"id": "1620420", "revid": "6923", "url": "https://it.wikipedia.org/wiki?curid=1620420", "title": "Marvelous Entertainment", "text": " (conosciuta anche come MMV) \u00e8 stata una casa distributrice di contenuti musicali, videoludici e di intrattenimento. Per il settore dei videogiochi, \u00e8 presente la sottodivisione Marvelous Interactive, mentre per la distribuzione di CD, DVD ed anime e la produzione di questi ultimi, se ne occupa direttamente la MMV.\nNel 2011 AQ Interactive si \u00e8 fusa con Marvelous Entertainment (e con la societ\u00e0 giochi mobile Liveware). La nuova societ\u00e0 ha assunto il nome \"Marvelous AQL\" e AQ Interactive \u00e8 stata assorbita nelle operazioni di business della Marvelous."}
{"id": "1620422", "revid": "198277", "url": "https://it.wikipedia.org/wiki?curid=1620422", "title": "Giuseppe Carillo", "text": "Carriera.\nGiocatore.\nCresciuto nel vivaio dell', esordisce in Serie A il 10 febbraio 1985 nella vittoria interna con la . Rimane in bianconero per cinque stagioni nella massima serie, impegnato come mediano di rottura o jolly di centrocampo.\nNel 1990 viene prelevato dal , dove disputa una stagione che vede i granata approdare alla \"zona UEFA\" e conquistare la Coppa Mitropa 1991, realizzando il gol decisivo in finale al 119' dei tempi supplementari. Una serie di infortuni lo costringe a ricominciare dalla Serie B, con diverse societ\u00e0: nell'autunno 1991 passa al , l'anno successivo \u00e8 alla . Nel 1993 si trasferisce alla Fidelis Andria, dove \u00e8 colpito da un nuovo infortunio che rischia di farlo smettere di giocare, saltando la prima parte della stagione 1994-1995. Nel febbraio 1995 riparte dalla Maceratese, con cui retrocede dalla Serie C2 ai play-out; vi rimane fino al 1998, con l'intermezzo di una stagione nella Santegidiese, in Serie D.\nChiude la carriera nel Chieti, con cui disputa due stagioni di Serie C2.\nAllenatore.\nInizia l'attivit\u00e0 di allenatore come vice di Gabriele Morganti e poi Piero Braglia, sulla panchina del Chieti. A partire dalla stagione 2002-2003 \u00e8 il vice di Giuseppe Iachini (anche lui ascolano), sulle panchine di , Vicenza, , Chievo Verona, Brescia, , , Udinese, , , e ."}
{"id": "1620423", "revid": "306856", "url": "https://it.wikipedia.org/wiki?curid=1620423", "title": "Haute Cime des Dents du Midi", "text": "La Haute Cime des Dents du Midi (3.257\u00a0m s.l.m.) \u00e8 la pi\u00f9 alta montagna delle Prealpi di Savoia nel Canton Vallese svizzero.\nDescrizione.\nSi trova nella sottosezione delle Prealpi del Giffre. \u00c8 la vetta pi\u00f9 alta di una catena pi\u00f9 ampia denominata Dents du Midi.\nSalita alla vetta.\nLa via normale di salita alla vetta inizia dal campeggio \"Gran Paradis\" nel comune di Champ\u00e9ry. Inoltre essa passa per:"}
{"id": "1620427", "revid": "32428", "url": "https://it.wikipedia.org/wiki?curid=1620427", "title": "Baruch S. Blumberg", "text": ""}
{"id": "1620430", "revid": "32428", "url": "https://it.wikipedia.org/wiki?curid=1620430", "title": "Baruch Samuel Blumberg", "text": ""}
{"id": "1620431", "revid": "767487", "url": "https://it.wikipedia.org/wiki?curid=1620431", "title": "Fragile - A Ghost Story", "text": "Fragile - A Ghost Story (\"Fr\u00e1giles\") \u00e8 un film horror del 2005 diretto da Jaume Balaguer\u00f3, e con protagonista Calista Flockhart.\nTrama.\nIsola di Wight, Inghilterra. Il fatiscente ospedale Mercy Falls sta per essere completamente smantellato, ed i suoi pazienti trasferiti in altri istituti. Ma un tremendo incidente ferroviario sull'isola ha reso sovraffollati gli altri ospedali, e gli ultimi degenti rimasti al Mercy Falls, otto bambini, sono costretti ad attendere altri giorni prima di essere trasferiti. Al Mercy Falls viene messa in servizio l'infermiera Amy Nicholls, per coprire il turno di notte lasciato vacante da Susan, che ha improvvisamente lasciato l'ospedale per poi morire in un incidente stradale.\nAmy non riesce a darsi pace per la morte di una bambina, per la quale si sente responsabile, e per tale motivo diventa iperprotettiva nei confronti dei bambini del Mercy Falls. In particolar modo Amy si affeziona a Maggie, una bambina orfana e malata, ossessionata e spaventata da Charlotte, il fantasma di una bambina che abita al secondo piano dell'ospedale, in disuso da 50 anni. Oltre a ci\u00f2, nell'ospedale accadono cose strane: Simon, un altro dei piccoli degenti si frattura il femore misteriosamente, l'ascensore funziona in modo anomalo e strani rumori si odono durante la notte. Ci\u00f2 nonostante al di fuori di Amy e dei bambini, nessun altro dei dipendenti sembra notare nulla. Amy, capendo che Susan sapeva qualcosa, si rivolge a due anziane medium che l'infermiera frequentava. Da loro, Amy scopre che i vivi vedono le anime dei defunti quando sono in punto di morte e anche Susan aveva visto Charlotte proprio prima di morire. Inoltre le medium le spiegano che i fantasmi restano legati a ci\u00f2 che maggiormente avevano amato in vita, e quindi nel caso di Charlotte, c'\u00e8 qualcosa che la lega ancora all'ospedale.\nMentre lo smantellamento del reparto procede, gli eventi precipitano e Roy, inserviente dell'ospedale, muore in circostanza misteriosa. Alla fine Amy riesce ad ottenere la fiducia del dr. Robert Marcus, ed i due insieme scoprono un vecchio filmato in cui vengono mostrate le cure ad una bambina, che sofferente di osteogenesi imperfetta, aveva le ossa particolarmente deboli. La bambina del filmato sembra essere quella che vede Maggie. La dottoressa Folder, primario dell'ospedale per\u00f2 rivela una storia che fa maggiormente luce sulla vicenda: Charlotte non era la bambina del filmato, ma l'infermiera che l'aveva in cura. L'infermiera Charlotte era talmente ossessionata dalla sua paziente, che si chiamava Mandy, al punto di procurarle fratture, nonostante i miglioramenti, pur di non farla dimettere. Alla fine, la sua ossessione la port\u00f2 ad uccidere Mandy e dopo aver indossato i sostegni metallici della bambina, si suicid\u00f2 lanciandosi nella tromba dell'ascensore.\nQuando Amy e Robert decidono di evacuare l'ospedale, il fantasma di Charlotte si scatena, ferendo alcuni bambini e facendo crollare le pareti per impedire agli ultimi pazienti di lasciare l'edificio. Ci\u00f2 nonostante tutti riescono ad uscire dall'ospedale, tranne Maggie, che risulta introvabile. Amy rientra nel Mercy Falls, e trova Maggie al secondo piano dell'ospedale, l'ala abbandonata. Amy e Maggie si trovano faccia a faccia con il fantasma di Charlotte, ma riescono a fuggire. Tuttavia Maggie colta da una crisi muore, ed anche Amy ferita mortalmente si spegne, nonostante i tentativi di rianimazione di Robert. A quel punto, l'anima della piccola Maggie compare sul cadavere di Amy e le d\u00e0 un bacio, facendola risvegliare. La scena si sposta a qualche tempo dopo, con Amy che si risveglia in ospedale, e ripensa alle parole delle medium relativamente all'attaccamento dei fantasmi a ci\u00f2 che amavano in vita. Davanti alla stanza in cui \u00e8 ricoverata Amy, passa in barella un anziano evidentemente in punto di morte, che guardando nella stanza di Amy, vede il fantasma di Maggie.\nProduzione.\nIl film \u00e8 stato girato fra Barcellona e l'isola di Wight."}
{"id": "1620437", "revid": "1452073", "url": "https://it.wikipedia.org/wiki?curid=1620437", "title": "Stella Nera", "text": "Stella Nera (\"Darkstar\"), il cui vero nome \u00e8 Laynia Sergeievna Petrovna, \u00e8 un personaggio dei fumetti, creato da Tony Isabella (testi) e George Tuska (disegni), pubblicato dalla Marvel Comics. \u00c8 una supereroina mutante, la cui prima apparizione \u00e8 in \"Champions\" n. 7 (agosto 1976).\nBiografia del personaggio.\nLaynia Petrovna nasce a Minsk, dove diventa un agente del governo sovietico. Entra a far parte di un supergruppo incaricato di catturare Natasha Romanoff. Tuttavia, Laynia decide di cambiare fazione e si unisce ai Campioni di Los Angeles. All'interno di questo gruppo intraprende una relazione semiseria con l'Uomo Ghiaccio fino al momento del suo ritorno in Russia.\nTornata a casa, rientra nei supersoldati sovietici assieme al fratello, Vanguard, e al quinto Dinamo Cremisi. Insieme combattono Iron Man ed il Fante di cuori ed insieme ad un nuovo membro, Ursa Major, la Presenza, che si riveler\u00e0 essere loro padre.\nSuccessivamente Stella Nera combatte nel Torneo dei Campioni in rappresentanza della Russia.\nSempre affiancata dai supersoldati sovietici combatte Gremlin e Magneto.\nInsieme ai suoi compagni cerca rifugio in America per sfuggire alle mire del supremo soviet che, tuttavia, riesce a riportarla in patria. In seguito si unisce alla X-Corporation a Parigi, dove viene posseduta da uno degli esperimenti del progetto Arma X ed uccisa da Fantomex. Viene sepolta con tutti gli onori nel cimitero di P\u00e8re-Lachaise di Parigi.\nUna nuova Stella Nera.\nApparsa come uno dei membri della Guardia d'Inverno che affrontano l'Hulk, il suo nome, i suoi poteri e le sue origini devono ancora essere mostrati. Assieme ai suoi compagni impedisce a Doc Samson, She-Hulk e Iron Man di indagare sulla morte di Abominio (ucciso sul territorio russo) e durante Secret Invasion respinge l'attacco da parte degli Skrull.\nPoteri e abilit\u00e0.\nStella Nera \u00e8 una mutante con il potere di accedere all'energia extra-dimensionale detta \"Forza oscura\". Pu\u00f2 usare questa forza per emettere raggi energetici o costruire semplici oggetti solidi. Pu\u00f2 teletrasportarsi attraverso la \"dimensione oscura\", levitare e volare ad alta velocit\u00e0. \u00c8, inoltre, un'esperta combattente dotata di tutte le attrezzature messe a disposizione dal KGB.\nAltri media.\nStella Nera appare nell'episodio degli X-Men \"Red Dawn\". All'inizio la donna appoggia il progetto di tre generali di riportare in vita Omega Red con lo scopo di rifondare l'Unione Sovietica, ma il comportamento instabile di quest'ultimo e la distruzione che si lascia dietro la spingono a cambiar fronte e a rivoltarsi ai tre generali e a Omega Red; si allea con Colosso e gli X-Men allo scopo di fermare quest'ultimo.\nNella serie i poteri di Stella Nera sono diversi rispetto a quelli della sua controparte cartacea: \u00e8 sempre in grado di volare, ma non ha il potere della 'forza oscura' e sembra essere in grado di manipolare l'energia luminosa (la si vede ad esempio creare un campo di forza per proteggere alcuni civili dall'attacco dell'esercito e alla fine imprigionare i tre generali dentro una sfera di energia).\nAppare anche in un episodio degli Avengers Assemble assieme ai Soldati Sovietici."}
{"id": "1620439", "revid": "68672744", "url": "https://it.wikipedia.org/wiki?curid=1620439", "title": "Processione di San Bartolomeo a Civitella Roveto", "text": ""}
{"id": "1620450", "revid": "103708193", "url": "https://it.wikipedia.org/wiki?curid=1620450", "title": "Terche", "text": "Il Terche \u00e8 un affluente di sinistra del fiume Piave.\nNasce alla confluenza fra il torrente Rui ed il torrente Maor nelle vicinanze del castello di Zumelle e scorre in tutta la sua lunghezza nel territorio del comune di Borgo Valbelluna. Sfocia nel fiume Piave nei pressi dell'abitato di \"Nave\" nel comune di Borgo Valbelluna.\nCuriosit\u00e0.\nL'11 novembre 2012, a seguito dell'ondata di maltempo che ha investito il bellunese, \u00e8 crollata un'arcata del vecchio ponte che lo attraversava. Il ponte era stato realizzato nei primi anni venti del XX secolo su progetto dell'ingegnere zumellese Giovanni Battista Fontanive."}
{"id": "1620451", "revid": "1418004", "url": "https://it.wikipedia.org/wiki?curid=1620451", "title": "Second Name", "text": "Second Name (\"El segundo nombre\") \u00e8 un film thriller spagnolo del 2003 diretto da Paco Plaza ed ispirato al romanzo \"Pact of fathers\" di Ramsey Campbell, che ruota intorno all'antica setta degli \"Abramiti\".\nTrama.\nLa vita di Daniella Logan, una giovane biologa proveniente da una famiglia agiata, viene sconvolta pochi giorni prima del suo compleanno quando suo padre Theodore si suicida inspiegabilmente. Daniella cerca di comunicare la notizia a sua madre, chiusa da anni in una clinica psichiatrica. Alla notizia, la donna dopo anni in stato catatonico, reagisce al mondo esterno chiamando la figlia col nome Josephine. Di l\u00ec a poco, la tomba di Theodore viene profanata e la salma rinvenuta in una discarica, impalata e costretta in posizione di preghiera. Daniella inizia ad indagare e risale al nome di Toby Harris, un losco figuro che era stato con suo padre la sera prima del suicidio. La giovane rinviene in casa di Harris alcune fotografie che la ritraggono, e viene a sapere che l'uomo ha scontato diversi anni in carcere per l'omicidio della moglie, e l'incendio della loro abitazione. Della figlia neonata della coppia, non fu trovata mai alcuna traccia.\nRitenuta in qualche modo responsabile degli eventi dall'ispettore Potts, che si sta occupando del caso, Daniella riesce a mettersi in contatto con Toby Harris, che le racconta un'incredibile storia su suo padre. Harris racconta a Daniella che sua moglie vendette la loro bambina per denaro, cosa che scaten\u00f2 la sua ira, l'omicidio e l'incendio (cose per le quali comunque Harris si reputa innocente). La cosa pi\u00f9 sconvolgente \u00e8 per\u00f2 che coloro che comprarono la bambina, furono i genitori di Daniella. Come se non bastasse, Daniella viene anche contattata da padre Elias, un prete diabetico, che ha riconosciuto nella profanazione di Theodore Logan il modus operandi degli Abramiti, un'antica setta religiosa. Costoro, di cui secondo padre Elias, farebbe parte anche il padre di Daniella, hanno l'usanza di sacrificare a Dio la vita del proprio primogenito. Daniella trova sepolto nel giardino di casa anche una piccola bara contenente il cadavere di una bambina di nome Josephine.\nQuando Daniella chiede spiegazioni alla madre, costei approfittando di un attimo di distrazione si suicida. Il giorno del proprio compleanno, Daniella riceve in dono un mazzo di rose rosse (regalo tradizionale del padre) ed una videocassetta registrata prima della propria morte. L'uomo spiega a Daniella di come lui e la moglie, facessero parte della setta e degli abramiti, ed in quanto tali avrebbero dovuto sacrificare il proprio primogenito. Tuttavia la madre di Daniella perse il bambino che portava in grembo pochi giorni prima della nascita, e per non dover passare nuovamente le stesse sofferenze ad un'eventuale seconda gravidanza, comprarono una bambina (la figlia di Toby Harris), e la uccisero per ingannare i confratelli abramiti. Un anno dopo nacque Daniella, che fu salva, in quanto creduta secondogenita dalla setta. Tuttavia appena uscito dal carcere, Toby Harris si era fatto vivo per rivendicare propria figlia (che egli credeva essere Daniella, essendo all'oscuro del sacrificio commesso con la propria figlia naturale), ed avendo intuito che da l\u00ec a poco tempo il resto della setta sarebbe venuto a conoscenza della verit\u00e0, aveva deciso di suicidarsi, per permettere a Daniella di continuare a vivere.\nDaniella intuisce per\u00f2 che Simon Hastings, socio di affari del padre e caro amico di famiglia, sia a conoscenza di molto pi\u00f9 di quanto abbia fatto credere. Infatti Simon, cos\u00ec come il resto della sua famiglia e gran parte dei suoi amici fanno parte della setta degli abramiti. Daniella giunge presso la loro abitazione giusto in tempo per trovare il cadavere del bambino appena dato alla luce da Chrysteen, figlia di Simon e migliore amica di Daniella. Daniella, che a sua insaputa, era stata sterilizzata in quanto \"insulto a Dio\", viene fatta credere responsabile della morte del figlio di Chrysteen, e divenuta ormai pazza viene rinchiusa nell'istituto psichiatrico in cui era curata sua madre. Il film si chiude con Toby Harris che credendola sua figlia, si prende cura amorevolmente di Daniella, ormai ridotta in stato catatonico.\nIl sacrificio di Isacco.\nNel film \"Second Name\" viene data un'interpretazione alternativa della storia di Abramo, dalla quale discende appunto il credo della setta degli Abramiti. Nella storia del film infatti padre Elias spiega a Daniella che nel momento in cui Abramo stava per uccidere suo figlio Isacco, Dio fece scendere al suo fianco un angelo, ma non per risparmiare la vita al figlio, come vuole la trazione, bens\u00ec per incoraggiarlo.\nPadre Elias rafforza questa teoria, sostenendo che Dio stesso sacrifi\u00f2 il suo primo figlio Ges\u00f9. Nel film tale teoria \u00e8 spiegata anche tramite l'osservazione del dipinto \"Il sacrificio di Isacco\" di Caravaggio. Secondo quanto detto nel film infatti l'angelo accanto ad Abramo sta proprio incoraggiando l'uomo a compiere l'uccisione del figlio."}
{"id": "1620461", "revid": "767487", "url": "https://it.wikipedia.org/wiki?curid=1620461", "title": "Distretto di Vilcanchos", "text": "Il distretto di Vilcanchos \u00e8 un distretto del Per\u00f9 che appartiene geograficamente e politicamente alla provincia di V\u00edctor Fajardo nella regione di Ayacucho. \u00c8 ubicato a sudest della capitale peruviana.\nCapoluogo e data di fondazione.\nVilcanchos - Distretto fondato il 14 novembre del 1910\nSindaco (alcalde) 2007-2010: Jos\u00e9 Huaman\u00ed Godoy.\nDistretti confinanti.\nConfina a nord con il distretto di Totos (provincia di Cangallo); a sud con il distretto di Santiago de Lucanamarca (provincia di Huancasancos); a est con il distretto di Sarhua; e a ovest con il distretto di Santiago de Chocorvos (provincia di Huaytar\u00e1)."}
{"id": "1620469", "revid": "200568", "url": "https://it.wikipedia.org/wiki?curid=1620469", "title": "Lev Semyonovi\u010d Vygotskij", "text": ""}
{"id": "1620480", "revid": "110157", "url": "https://it.wikipedia.org/wiki?curid=1620480", "title": "Uda (tributario del Mare di Ochotsk)", "text": "La Uda \u00e8 un fiume della Russia siberiana orientale (Territorio di Chabarovsk).\nNasce dal versante settentrionale della piccola catena montuosa dei monti D\u017eagdy e scorre con direzione orientale in una valle piuttosto ampia e paludosa, sfociando successivamente nel golfo della Uda, piccola insenatura situata nella parte meridionale del mare di Ochotsk. Il maggior affluente ricevuto \u00e8 la Maja, che confluisce da sinistra a pochi chilometri dalla foce; altri tributari di rilievo sono \u010cogar, D\u017eana e Udychyn dalla sinistra idrografica, \u0160evli, Gerbikan e Galam dalla destra.\nLa Uda \u00e8 gelata, mediamente, da fine ottobre / primi di novembre fino a maggio; i maggiori centri urbani incontrati nel suo corso sono Udskoe e, alla foce, il porto di \u010cumikan."}
{"id": "1620482", "revid": "30610", "url": "https://it.wikipedia.org/wiki?curid=1620482", "title": "String (abbigliamento)", "text": ""}
{"id": "1620488", "revid": "298229", "url": "https://it.wikipedia.org/wiki?curid=1620488", "title": "Baseball ai Giochi della XVIII Olimpiade", "text": "Alle Giochi Olimpici di Tokyo 1964 \u00e8 stata disputata una sola partita di baseball, per la quinta e ultima volta, a puro scopo dimostrativo.\nSi sfidarono, davanti a circa 50.000 persone, la nazionale di baseball degli Stati Uniti d'America formata da giocatori di college allenati da Rod Dedeaux, e la nazionale di baseball del Giappone composta da dilettanti. Il risultato fu di 6-2 per i primi.\nLa squadra statunitense includeva futuri giocatori della Major League Baseball come i lanciatori Alan Closter, Dick Joyce e Chuck Dopson, i ricevitori Jim Hibbs e Ken Suarez, l'esterno Shaun Fitzmaurice, il prima base Mike Epstein e il seconda base Gary Sutherland."}
{"id": "1620489", "revid": "767487", "url": "https://it.wikipedia.org/wiki?curid=1620489", "title": "Girolamo Tartarotti", "text": "Chiamato anche Gerolamo Tartarotti, divenne famoso per aver contrastato i processi contro le streghe e per aver osteggiato la devozione per il vescovo del XII secolo Adelpreto, mettendone in discussione santit\u00e0 e martirio.\nBiografia.\nGirolamo Tartarotti nacque a Rovereto dal giureconsulto Francesco Antonio e da Olimpia Camilla Volani, discendente dell'antica famiglia dei Serbati.\nImperson\u00f2 la figura dell'intellettuale che non si lascia limitare dal luogo nel quale nasce, cio\u00e8 nel Trentino, lontano dai grandi centri culturali del tempo. Egli seppe anzi sfruttare le opportunit\u00e0 e le peculiarit\u00e0 della citt\u00e0 di Rovereto, al confine tra mondo tedesco e italiano, in un periodo storico nel quale rifiorirono i commerci e i rapporti economici, grazie al suo trovarsi su una delle principali vie di comunicazione in Europa. Suo merito fu la capacit\u00e0 di saper tessere legami con intellettuali italiani e stranieri che risiedevano a Venezia, Roma, Salisburgo, Torino, Brescia, Vienna, Innsbruck. Utrecht e Parigi.\nStudi\u00f2 inizialmente nell'Imperial Regio Ginnasio di Rovereto e poi continu\u00f2 come autodidatta. Si interess\u00f2 di filosofia, che segu\u00ec presso l'Universit\u00e0 di Padova sino a quando difficolt\u00e0 economiche familiari non lo obbligarono a tornare nelle citt\u00e0 natale.\nAl suo ritorno si interess\u00f2 personalmente per far insediare nella Citt\u00e0 della Quercia la stamperia del tipografo veronese Pierantonio Berno e, nel 1730, fond\u00f2 la prima accademia cittadina, l'Accademia dei Dodonei. Comp\u00ec viaggi a Verona, dove conobbe Scipione Maffei e altri studiosi, poi ad Innsbruck, dove rimase alcuni mesi come precettore, e in seguito si trasfer\u00ec a Roma, come segretario del Cardinale Domenico Silvio Passionei. \nDal 1730 al 1751, durante le sue permanenze roveretane, visse nella stessa casa dove abitavano Giuseppe Valeriano Vannetti e Bianca Laura Saibante, e dove questi iniziarono a tenere un vivace salotto letterario che port\u00f2, probabilmente su ispirazione dello stesso Tartarotti, alla nascita dell'Accademia degli Agiati.\nIl soggiorno romano fu relativamente breve, per contrasti col Cardinale, quindi fece ritorno a Rovereto. Nel 1739, mor\u00ec il fratello Jacopo, e nel 1741 si trasfer\u00ec a Venezia, come collaboratore del futuro Doge Marco Foscarini. Nel 1743 ebbe discussioni anche con Foscarini e torn\u00f2 ancora una volta a Rovereto, da dove non si allontan\u00f2 pi\u00f9.\nI viaggi di Girolamo Tartarotti furono in definitiva relativamente pochi e di breve durata, e trascorse la maggior parte della sua vita matura a Rovereto. Si dimostr\u00f2 poco propenso ad accettare l'aiuto di ricchi mecenati che lo avrebbero limitato nella sua libert\u00e0 e approfitt\u00f2 delle occasioni che gli venivano offerte lontano dalla sua citt\u00e0 per comprare libri o incontrare altri studiosi.\nLo studioso.\nSin dagli anni giovanili Tartarotti si dedic\u00f2 agli studi letterari interessandosi della poesia toscana e scrivendo egli stesso varie composizioni poetiche. Approfond\u00ec tematiche della filosofia scolastica e scrisse trattati critici nei confronti di questa. Collabor\u00f2 con Angelo Caloger\u00e0 per la sua \"Raccolta d'opuscoli scientifici e filologici\", e venne in polemica con Trento dimostrando, in una sua pubblicazione, che la citt\u00e0 tridentina divenne sede episcopale solo nel IV secolo e non al tempo dei primi apostoli.\nNel 1749 pubblic\u00f2 \"Congresso notturno delle Lammie\", la sua opera pi\u00f9 nota, nella quale dichiar\u00f2 inesistente la stregoneria come la si voleva descrivere al suo tempo, e questo sulla base della logica, della scienza e della stessa ortodossia dei cattolici.\nCollabor\u00f2 con Ludovico Antonio Muratori pubblicando nel suo venticinquesimo tomo dei \"Rerum Italicarum scriptores\" le sue conclusioni relative alla cronaca di Andrea Dandolo e correggendone le fonti nelle sue basi documentarie.\nDurante i suoi ultimi anni continu\u00f2 nelle indagini storiche alla quali aveva dedicato gran parte della sua vita e arriv\u00f2 a dimostrare, ad esempio, che era sbagliata la venerazione dei trentini per Adelpreto, Vescovo di Trento. La sua tesi era spiegata nella \"Lettera intorno alla santit\u00e0 e martirio di Alberto vescovo di Trento\", del 1754. Uno dei suoi ultimi lavori, sempre legato a questo tema: \"Notizie istorico-critiche intorno al B.M. Adalpreto vescovo di Trento\" venne messa al rogo su disposizione del principe vescovo Francesco Felice Alberti di Enno nel 1761. Intanto la salute di Girolamo Tartarotti peggiorava, e lo studioso mor\u00ec il 16 maggio dello stesso anno, senza sapere del suo libro bruciato a Trento. Fu sepolto nella chiesa arcipretale di San Marco dove una targa a lato della porta d'ingresso lo ricorda.\nLa biblioteca.\nSempre amante dei libri, quando non gli fu possibile viaggiare per acquistarli personalmente si affid\u00f2 a contatti che col tempo divennero per lui preziosi per procurarseli. A Verona pot\u00e9 contare su Ottolino Ottolini, a Brescia su Gianmaria Mazzucchelli, a Modena su Ludovico Antonio Muratori e a Venezia su Gian Rinaldo Carli. A Rovereto fu molto vicino a Giuseppe Valeriano Vannetti, dal 1750 segretario dell'Accademia Roveretana degli Agiati, e anche da lui ebbe aiuti per procurasi i testi dei quali aveva bisogno per i suoi studi. Al Vannetti fu legato anche per altri motivi, essendo stato per vari anni precettore di Bianca Laura Saibante, futura moglie di Giuseppe Valeriano, e del fratello di lei, Francesco.\nIl Tartarotti si procur\u00f2 libri anche grazie a donazioni, eredit\u00e0 e prestiti.\nAl momento della sua morte, per esplicita volont\u00e0 testamentaria, la sua ricca biblioteca venne donata all'Ospedale dei Poveri Infermi di Loreto, retta dalla Confraternita dei Santi Rocco e Sebastiano. La Confraternita tuttavia, poco dopo, decise di metterla in vendita, offrendola per primo al Comune di Rovereto. In quell'occasione Giuseppe Valeriano Vannetti e Francesco Saibante si spesero affinch\u00e9 tale importante acquisizione culturale per Rovereto avesse successo, e l'atto di compravendita venne registrato il 22 gennaio 1764.\nLa prima biblioteca pubblica a Rovereto.\nNel 1764, tre anni dopo la morte di Tartarotti, venne cos\u00ec creata la prima biblioteca aperta al pubblico a Rovereto. Le intenzioni dello studioso non furono queste, tuttavia fu proprio il nucleo dei suoi testi ad essere destinato a questa importante iniziativa culturale, perch\u00e9 sino a quel momento esistevano in citt\u00e0 solo biblioteche appartenenti a privati, come ad esempio quella dei Rosmini, dei Vannetti, dei Saibante, oppure conservate in conventi; si stava formando anche quella dell'Accademia Roveretana degli Agiati, sicuramente molto importante, ma nessuna di queste destinata alla consultazione di chiunque.\nIl totale delle opere appartenenti a Tartarotti che conflu\u00ec nella biblioteca ammontava originariamente a 2.027 volumi e a 13 manoscritti. Per quanto riguarda i luoghi di pubblicazione dei volumi, quasi il 30% di essi proveniva da Venezia.\nI volumi raccolti durante tutta la vita da Girolamo Tartarotti costituirono cos\u00ec il primo nucleo della Biblioteca Civica di Rovereto, che in seguito fu a lui dedicata.\nTartarotti e gli agiati.\nLo studioso, come sopra ricordato, fu molto attivo a Rovereto e si spese per portare una maggior apertura culturale in citt\u00e0 facilitando l'arrivo di un tipografo, fondando l'Accademia dei Dodonei, svolgendo il ruolo di precettore per due dei fondatori dell'Accademia Roveretana degli Agiati, ma non divenne mai un socio di quella istituzione.\nLe ragioni del suo rifiuto di far parte di quell'Accademia, che pure rispondeva a molte delle esigenze che sentiva anche sue, furono diverse. La principale fu la forte inimicizia con Scipione Maffei, e il fatto che l'uomo di lettere veronese fosse entrato tra i primi come socio aggregato dell'associazione. Questo fece s\u00ec che non partecipasse alle riunioni del nascente sodalizio culturale roveretano.\nOpere.\nSi riporta qui una piccola selezione di alcuni lavori di Girolamo Tartarotti, da non intendersi come \"fonti\" di questa pagina ma come approfondimento e confronto.\nAlcune opere pubblicate nella \"Raccolta d'opuscoli scientifici e filologici\" curata da Angelo Caloger\u00e0:\nAlcune opere pubblicate postume:"}
{"id": "1620495", "revid": "768068", "url": "https://it.wikipedia.org/wiki?curid=1620495", "title": "Barthold Kuijken", "text": "Biografia.\nBarthold Kuijken ha studiato flauto traverso moderno al conservatorio di Bruges e nei conservatori reali di Bruxelles dell'Aia. Per eseguire la musica antica si convert\u00ec al flauto traversiere, raccogliendo strumenti d'epoca e collaborando con diversi costruttori di copie di strumenti antichi. Questa collaborazione e il profondo studio del repertorio del XVII e XVIII secolo lo hanno reso uno dei pi\u00f9 grandi specialisti di \"esecuzione storica\" al traversiere. \nPer molti anni fece parte degli ensemble musicali Collegium Aureum e La Petite Bande. Svolge la sua professione di solista in tutto il mondo collaborando con i gruppi pi\u00f9 importanti specializzati in musica antica. Il suo repertorio spazia dal XVII secolo agli inizi del XIX secolo. Nella sua carriera ha registrato innumerevoli dischi. Dal 1986 ha iniziato anche la sua attivit\u00e0 di direttore d'orchestra. Le sue incisioni discografiche (dal barocco tedesco e francese a Debussy, passando per Mozart, Schubert e Hummel) e le sue pubblicazioni Urtext hanno contribuito in maniera significativa ad uno studio filologico e critico di un repertorio molto vasto.\nNel 2007 ha conseguito alla Vrije Universiteit Brussel il primo dottorato in musica assegnato in Belgio, con una tesi intitolata \"The Notation is not the Music \u2013 Reflections on more than 40 years' intensive practice of Early Music\"; la documentazione comprendeva anche tutte le sue registrazioni e pubblicazioni.\n\u00c8 professore di flauto traversiere nei conservatori reali di Bruxelles e L'Aia."}
{"id": "1620496", "revid": "16758", "url": "https://it.wikipedia.org/wiki?curid=1620496", "title": "Chalfont St. Giles", "text": "Chalfont St. Giles \u00e8 un villaggio nel sud-est del Buckinghamshire nel Regno Unito, sul limitare delle Chiltern Hills, a circa quaranta chilometri da Londra, e vicino Seer Green, Jordans, Chalfont St Peter, Little Chalfont e Amersham. Il villaggio ha dato il suo nome ad una cittadina della Pennsylvania, Chalfont.\nChalfont significa \"sorgente di gesso\", in riferimento alle capacit\u00e0 del terreno locale di trattenere l'acqua.\nGli edifici sono una chiesa in stile normanno costruita tra il 1150 e il 1180, con un elegante portale d'ingresso. La chiesa \u00e8 dedicata a Sant'Egidio, nell'inglese \"St Giles\", onde il nome del villaggio.\nC'\u00e8 anche uno stagno popolato da anatre che viene alimentato dal fiume Misbourne.\nNel Domesday Book, un censimento del 1086, Chalfont St. Giles e Chalfont St Peter sono censiti come due differenti manieri con diversi proprietari; erano separati prima della conquista normanna, anche se al tempo potevano considerarsi come un'unica entit\u00e0.\nCome molte altre parrocchie rurali il villaggio era gestito dalla sagrestia fino al Local Government Act del 1894, il quale stabiliva che tutte le parrocchie aventi pi\u00f9 di trecento abitanti dovevano avere un consiglio parrocchiale indipendente dalla chiesa.\nFilm e televisione.\nChalfont St. Giles \u00e8 stata la Walmington on Sea nella versione del 1971 del film \"Dad's Army\". John Laurie, uno degli attori principali, che ha vissuto.\nNel 2003 il dramma della BBC I racconti di Canterbury \u00e8 stato girato nei dintorni di Chalfont St. Giles. Per il dramma, che vedeva tra gli altri attori Billie Piper e James Nesbitt, vennero fatte delle riprese dentro e fuori il pub Merlin's Cave, che \u00e8 situato nei dintorni del prato al centro del villaggio.\nChalfont St. Giles fu il rifugio dei giovani Jean e Lionel nella situation comedy della BBC \"As Time Goes By\" in un episodio della serie filmato nel villaggio."}
{"id": "1620497", "revid": "59912", "url": "https://it.wikipedia.org/wiki?curid=1620497", "title": "Il trionfo di Bacco e Arianna (poesia)", "text": "Il trionfo di Bacco e Arianna, o con altro titolo la Canzona di Bacco, \u00e8 un componimento poetico scritto probabilmente nel 1490 che fa parte dei \"Canti carnascialeschi\" (canti di carnevale) di Lorenzo il Magnifico: ha vari aspetti di tipo popolaresco con la presenza di figure mitologiche come Bacco, divinit\u00e0 dell'ebbrezza e del vino, Arianna ed anche di satiri e ninfe. \nContenuto.\nUomo di grande cultura, profondamente imbevuto di ideali umanistici, Lorenzo de' Medici diede il via al cosiddetto \"mecenatismo\". Fu proprio da questo, dalla presenza di importanti esponenti della cultura umanistica nella sua corte, come Marsilio Ficino e Luigi Pulci, che pot\u00e9 trarre spunti per la composizione delle sue opere (rispettivamente le Selve d'amore e la Nencia da Barberino). Da considerarsi figura poliedrica, Lorenzo de' Medici affianc\u00f2 all'attivit\u00e0 politica una produzione letteraria intensa e varia nei temi e nei linguaggi.\nI \"Canti carnascialeschi\" furono composti per essere eseguiti con musica e in forma corale durante le feste del Carnevale.\nLa canzone descrive e accompagna lo sfilare di carri mascherati di argomento mitologico, ideati dallo stesso Lorenzo. \u00c8 composta di 60 versi ottonari, riuniti in sette strofe di otto versi ciascuna (ottave), con rime ABABBCCD. Le strofe sono precedute (e, si deve pensare, intercalate) dal ritornello con rime DCCD. Il testo presenta quindi una musicalit\u00e0 facile e ripetitiva, adatta all'esecuzione corale.\nEsaltazione del \"Carpe diem\".\n\"Il trionfo di Bacco e Arianna\" \u00e8 quindi un'esaltazione del \"carpe diem\" oraziano (\"cogli l'attimo\", cio\u00e8 goditi il momento senza pensare al futuro) ed \u00e8 certamente il pi\u00f9 famoso di questi canti, con il celebre ritornello che recita:\nSi tratta di un tema caratteristico del XV secolo, ovvero l'esortazione a godere pienamente delle gioie della giovinezza (la bellezza, l'amore, i sensi) nella consapevolezza della loro fugacit\u00e0. Ci\u00f2 \u00e8 sottolineato dal fatto che gli altri due versi del medesimo ritornello che chiudono tutte le strofe successive aggiungono: "}
{"id": "1620501", "revid": "1543377", "url": "https://it.wikipedia.org/wiki?curid=1620501", "title": "M\u014d, shimasen kara", "text": " (conosciuto anche come ) \u00e8 un manga sh\u014dnen creato da Hideo Nishimoto e pubblicato in Giappone dalla K\u014ddansha nello Shonen Jump a partire dal 2004. La serie \u00e8 un documentario creato dall'autore riguardanti i manga ed il modo in cui vengono creati dai rispettivi mangaka.\nLa storia e lo stile.\nIl titolo completo della serie \u00e8 . Il protagonista della serie \u00e8 lo stesso Nishimoto, che passa attraverso varie avventure ed attraverso gli studi di mangaka famosi.\nQuesta serie tuttavia \u00e8 caratterizzata dal basso numero di pagine che comprendono un solo file. Infatti, a differenza di famose serie dello \"Sh\u014dnen Magazine\", quali \"Rave\", \"Fairy Tail\" o \"Negima\", \"Moshima\" ha capitoli della lunghezza di 5 o 6 pagine, e ci\u00f2 causa una grande distanza tra le pubblicazioni dei vari volumi.\nCaratteristico \u00e8 anche il modo di rappresentare i personaggi, diversi dalle solite serie, in quanto lo stesso Nishimoto e gli altri mangaka vengono rappresentati in modo veloce e garantendo sempre il riconoscimento della persona.\nAll'interno dei capitoli sono anche presenti alcuni riquadri presi da fotografie.\nMangaka apparsi.\nTutti i mangaka che appaiono in questa serie hanno lavorato, o lavorano tuttora, nello \"Sh\u014dnen Magazine\"."}
{"id": "1620502", "revid": "228587", "url": "https://it.wikipedia.org/wiki?curid=1620502", "title": "Santi Nicita", "text": "Biografia.\nLaureato in Scienze agrarie, funzionario della Regione, Nicita \u00e8 stato consigliere e assessore al Comune di Siracusa. Nel 1971 Nicita viene eletto deputato all'Assemblea Regionale Siciliana nella lista DC nel collegio di Siracusa. Rieletto nel 1976, \u00e8 eletto assessore allo Sviluppo Economico e successivamente alla Presidenza fino al 1979. Confermato nella IX legislatura, nel 1982 diviene assessore al Bilancio.\nIl 19 ottobre 1983 Nicita viene eletto presidente del 39\u00ba governo della Regione. Resta in carica come Presidente della Regione fino al 21 marzo 1984, quando si dimette a seguito di un avviso di garanzia legato allo \"scandalo ISAB\" per il quale verr\u00e0 rinviato a giudizio, condannato in primo grado, e prosciolto in appello ed in Cassazione.\nTra le principali attivit\u00e0 legislative regionali, vi \u00e8 stata la promozione di un provvedimento approvato dall'Ars e conosciuto come \"Legge speciale per l'Isola di Ortigia.\nNel 1986 non si ricandida all'Ars, ma nel 1990 \u00e8 il primo degli eletti nella lista DC alla Provincia di Siracusa, e aderisce alla corrente della \"sinistra DC\". Nel 1991 torna all'Assemblea Regionale Siciliana, nelle liste del PSDI come indipendente e si dimette nel 1994. Nel 1996 non si presenta alle regionali. Dopo lo scioglimento della DC, Nicita aderisce a vari movimenti di ispirazione popolare-cristiana (Cristiano Sociali, Rinnovamento Italiano, Nuova DC, Udeur), per poi aderire al Partito Democratico. Dal 2000 al 2005 Nicita \u00e8 presidente dell'ASI di Siracusa.\nAlle elezioni politiche del 2006 si \u00e8 candidato alla Camera con l'UDEUR: capolista nella circoscrizione Sicilia 2, la lista ha ottenuto l'1,4% dei voti e non \u00e8 stato eletto.\nScrisse nel 2005 la biografia \"Sul filo dei ricordi\" nel quale Salvatore Adorno e Ivan Lo Bello hanno scritto prefazione e postfazione.\nEra lo zio dell'attuale deputata di Forza Italia Stefania Prestigiacomo."}
{"id": "1620509", "revid": "74801", "url": "https://it.wikipedia.org/wiki?curid=1620509", "title": "John Giles", "text": "Fu mandato ad Alcatraz nel 1945, per omicidio, ed un anno pi\u00f9 tardi, il 31 luglio 1946, tent\u00f2 una fuga dall'omonima prigione, tentando di raggiungere Angel Island. Fu catturato proprio ad Angel Island ed il tentativo di fuga fall\u00ec; per questo fu rimandato ad Alcatraz."}
{"id": "1620510", "revid": "1543377", "url": "https://it.wikipedia.org/wiki?curid=1620510", "title": "Distretto di Sarhua", "text": "Il distretto di Sarhua \u00e8 un distretto del Per\u00f9 che appartiene geograficamente e politicamente alla provincia di V\u00edctor Fajardo nella regione di Ayacucho. \u00c8 ubicato a sudest della capitale peruviana.\nCapoluogo e data di fondazione.\nSarhua - Distretto fondato il 14 novembre del 1910\nSindaco (alcalde) \"\": R\u00f3mulo Demetrio Carhuapoma Huaman\u00ed.\nDistretti confinanti.\nConfina a nord con il distretto di Totos (provincia di Cangallo); a sud con il distretto di Santiago de Lucanamarca (provincia di Huancasancos); a est con il distretto di Huamanquiquia; e a ovest con il distretto di Vilcanchos."}
{"id": "1620511", "revid": "110157", "url": "https://it.wikipedia.org/wiki?curid=1620511", "title": "Afu\u00e1", "text": "Afu\u00e1 \u00e8 un comune del Brasile nello Stato del Par\u00e1, parte della mesoregione di Maraj\u00f3 e della microregione di Furos de Breves."}
{"id": "1620513", "revid": "108367316", "url": "https://it.wikipedia.org/wiki?curid=1620513", "title": "BMW M20", "text": "Con la sigla M20 si intende una famiglia di motori alimentati a benzina per uso automobilistico prodotti tra il 1977 ed il 1994 dalla casa automobilistica tedesca BMW.\nDescrizione.\nTale famiglia di motori fu presentata alla fine del 1976, ma cominci\u00f2 ad essere regolarmente montata su gran parte della produzione BMW solo all'inizio dell'anno seguente.\nSi tratta di motori a 6 cilindri in linea con cilindrate comprese tra i 2 ed i 2.7 litri. Questa famiglia di motori venne soprannominata \"little six\" per distinguerla dalla famiglia di motori M30, soprannominata \"big six\" perch\u00e9 si trattava sempre di motori a 6 cilindri in linea, ma con cilindrate comprese tra i 2.5 ed i 3.5 litri. Nacque fra lo scetticismo degli stessi vertici BMW, poich\u00e9 convinti (a torto) che non sarebbe stata mai all'altezza della famiglia di motori precedente, ossia la M10. D'altro canto si era per\u00f2 giustamente convinti della bont\u00e0 della soluzione a 6 cilindri per garantire una maggior \"rotondit\u00e0\" di funzionamento.\nLe caratteristiche dei motori \"M20\" erano le seguenti:\nSono inoltre tutti motori di assai complicata messa a punto, poich\u00e9 le valvole hanno la caratteristica che quando sono aperte al massimo invadono una grossa porzione di spazio interno della camera di scoppio che in un altro istante viene completamente occupato dal pistone, per cui occorre una precisione assoluta nella fasatura del motore se si vogliono evitare irregolarit\u00e0 di funzionamento o addirittura seri danni al motore.\nI primi \"M20\" debuttarono sulla 320 E21 e sulla 520 E12.\nVersioni ed evoluzioni.\nSono esistite diverse versioni ed evoluzioni tra i motori che hanno costituito la famiglia \"M20\". Di seguito ne vengono analizzate le principali caratteristiche per ognuno.\nVersioni da 2 litri.\nM20B20VE.\nIntrodotta per la prima nel 1977, \u00e8 la versione base della famiglia \"M20\": ogni cilindro misura 80x66 mm di alesaggio e corsa, per una cilindrata totale di 1990 cc. L'alimentazione era affidata inizialmente ad un carburatore doppio corpo Solex. La potenza massima era di 122 CV a 6000 giri/min, mentre la coppia massima raggiungeva i 160 Nm a 4000 giri/min.\nNel 1979 v fu un lieve aggiornamento consistente nell'adozione di un nuovo carburatore doppio corpo, sempre Solex, ma leggermente pi\u00f9 prestante. La potenza massima pass\u00f2 in questo modo a 125 CV.\nTale motore fu montato tra il 1977 ed il 1982 su:\nM20B20LE.\nQuesto motore ha esordito alla fine del 1981 sulla neonata \"BMW 520i\" (in Italia sarebbe arrivata nel gennaio 1982). Si tratta in pratica dello stesso motore precedente, ma con la variante dell'alimentazione ad iniezione meccanica \"K-Jetronic\" in luogo del carburatore. La potenza massima raggiungeva cos\u00ec i 125 CV a 5800 giri/min, mentre la coppia massima toccava i 165 N\u00b7m a 4500 giri/min. In questa configurazione questo motore \u00e8 stato utilizzato su:\nMa dal 1986 vi fu un aggiornamento in questo motore, che ricevette l'alimentazione ad iniezione elettronica e 4 CV in pi\u00f9, arrivando cos\u00ec a 129 CV a 6000 giri/min e 174 N\u00b7m di coppia massima a 4300 giri/min. Cos\u00ec aggiornato, questo motore venne montato su:\nDa notare inoltre che gli stessi modelli montarono, a partire dal 1987, lo stesso motore, ma a richiesta dotato di catalizzatore: la potenza rimane invariata, mentre la coppia massima scende a 164 N\u00b7m, disponibili a 4300 giri/min.\nM20B23 (2.3 litri).\n\u00c8 un motore che ha conosciuto alcune evoluzioni nel corso della sua produzione. Esord\u00ec nel 1977 con la sigla di M20B23KE: si trattava di un'evoluzione del 2 litri di base, rispetto al quale si differenziava per la differente misura della corsa, salita a 76.8 mm. L'alimentazione era ad iniezione meccanica \"L-Jetronic\". La cilindrata totale \u00e8 di 2316 cc. La potenza massima sal\u00ec a 143 CV a 5300 giri/min, con un picco di coppia pari a 205 N\u00b7m a 4000 giri/min. \nTale motore venne montato unicamente sulla \"BMW 323i E21\" tra il 1977 ed il 1982.\nA partire da tale data, venne sostituito dal M20B23LE, che si differenziava dalla precedente versione per l'iniezione elettronica \"L-Jetronic\". Come risultato si ottenne una potenza massima di 139 CV a 5300 giri/min. Invariata invece la coppia massima. Dall'autunno del 1983, questo motore benefici\u00f2 di un ulteriore aggiornamento, che ne fece innalzare la potenza massima a 150 CV a 6000 giri/min.\nQuesto motore venne montato sulla \"BMW 323i E30\"' dal 1982 al 1985.\nM20B25 (2.5 litri).\nQuesto motore esord\u00ec sulla sostituta della \"323i E30\", ossia la \"325i E30\" a partire dal 1985. Si trattava di un motore che utilizzava i cilindri ed i pistoni del motore M10 montato sulla \"316i\", ma con la corsa opportunamente allungata da 71 a 75 mm. Trattandosi poi, com'\u00e8 noto, di un 6 cilindri e non pi\u00f9 di un 4 cilindri, la cilindrata aument\u00f2 portandosi a 2494 cc. L'alimentazione era ad iniezione elettronica \"Bosch DME 1.1\". La potenza massima arriv\u00f2 a 171 CV a 5800 giri/min, con un valore di punta della coppia motrice pari a 226 N\u00b7m a 4000 giri/min. In tale configurazione, questo motore fu prodotto per circa un anno: nel 1986 ricevette il catalizzatore, nonch\u00e9 una nuova centralina, la \"Bosch DME 1.3\", e la sua potenza sub\u00ec un leggerissimo, impercettibile decremento (solo 1 CV), portandosi a 170 CV, mentre la coppia massima scese a 222 N\u00b7m a 4300 giri/min.\nCon questi aggiornamenti, il motore (che a questo punto cambi\u00f2 sigla in M20B25Kat) venne montato su:\nM20B27 (2.7 litri).\nQuesto motore era previsto per le \"325e E30\", le \"525e E28\" e le \"525i E34\" destinate solo ad alcuni mercati, tra i quali non figura quello italiano. Per la precisione, inizialmente (cio\u00e8 dal 1982) fu destinato unicamente ai mercati del Giappone e degli USA, ma dal 1985 (e fino al 1987) fu introdotto anche in alcuni mercati europei. \nIl motore M20B27 nacque a partire dal motore della \"316i\", un \"M10\" dai cilindri dimensionati come 84x71 mm, ma la cui corsa venne allungata ad 81 mm. A questo motore vennero poi aggiunti altri due cilindri in linea, divenendo cos\u00ec il pi\u00f9 grande esponente della famiglia \"M20\". La sua cilindrata totale, infatti, era di 2693 cc. L'alimentazione era ad iniezione elettronica. I motori di questo tipo prodotti fino al 1987 erogavano una potenza massima di 122 CV a 4250 giri/min ed una coppia massima di 230 N\u00b7m a 3250 giri/min, ed erano disponibili solo in versione catalizzata."}
{"id": "1620523", "revid": "123431489", "url": "https://it.wikipedia.org/wiki?curid=1620523", "title": "Giorgio Biandrata", "text": "Biografia.\nGiorgio Biandrata fu il terzo figlio del nobile Bernardino, signore del castello di San Fronte, appartenente a un ramo della potente famiglia dei conti di Biandrata di San Giorgio. Dopo una prima istruzione compiuta a Saluzzo, studi\u00f2 medicina a Montpellier, laureandosi il 15 novembre 1533. Tornato in Italia, dopo aver ottenuto il riconoscimento del proprio dottorato dalle Universit\u00e0 di Pavia e di Bologna, si specializz\u00f2 in ginecologia, pubblicando nel 1539 il manuale \"Gynaeceorum ex Aristotele et Bonaciolo a Georgio Blandrata medico Subalpino noviter excerpta de fecundatione, gravitate, partu et puerperio\", una compilazione tratta dagli scritti di Aristotele e dall\"Enneas muliebris\" di Ludovico Bonaccioli, dedicata alla regina di Polonia Bona Sforza e alla figlia di questa, Isabella Jagie\u0142\u0142o, moglie di Giovanni I d'Ungheria, voivoda di Transilvania e re d'Ungheria.\nFu cos\u00ec che nel 1540 Biandrata fu chiamato alla corte di Sigismondo e di Bona Sforza come medico personale della regina. Da Cracovia pass\u00f2 nel 1544 ad Alba Iulia, dove la figlia di Bona, Isabella, vedova del re Giovanni, teneva la corte del precario principato di Transilvania, stretto tra gli opposti interessi dell'Impero di Ferdinando I e della Turchia. Quando la Transilvania pass\u00f2 sotto il diretto controllo dell'imperatore, Biandrata, che oltre l'attivit\u00e0 di medico personale di Isabella svolgeva anche incarichi diplomatici, nel 1552 lasci\u00f2 Alba Iulia per fare ritorno in Italia. Si stabil\u00ec a Mestre, da dove nel 1553 fu chiamato a Vienna a testimoniare nell'inchiesta che il nunzio Girolamo Martinengo aveva istruito per far luce sulla morte del cardinale Giorgio Martinuzzi, assassinato da agenti di Ferdinando I a causa della sua intelligenza politica con i Turchi.\nA Ginevra.\nSi stabil\u00ec a Pavia, da dove improvvisamente, nel 1556, part\u00ec per rifugiarsi a Ginevra, terra conquistata dal calvinismo. Non si sa da quando egli avesse abbandonato il cattolicesimo: gi\u00e0 a Saluzzo erano presenti comunit\u00e0 valdesi, in Polonia, in Ungheria e in Transilvania circoli riformati, con personalit\u00e0 quali Lelio Sozzini, Francesco Lismanini e Francesco Stancaro, a Mestre gruppi antitrinitari, ma nessuna testimonianza attesta convinzioni riformate prima del suo trasferimento in Svizzera. \u00c8 anche da rilevare che la famiglia Biandrata aveva tradizioni religiose eterodosse: nel XIV secolo aveva appoggiato la rivolta dolciniana e nel 1558 Alfonso Biandrata, il fratello primogenito di Giorgio, fuggir\u00e0 anch'egli a Ginevra con la famiglia.\nA Ginevra fu accolto nella comunit\u00e0 degli esuli italiani. La Chiesa italiana si costituiva di un collegio formato dal pastore, all'epoca Celso Martinengo, da un catechista, da quattro anziani e da quattro diaconi: il collegio si riuniva ogni settimana e si manteneva in stretto contatto con il Concistoro ginevrino, dominato dalla personalit\u00e0 di Calvino. Biandrata divenne presto uno dei quattro anziani e dal Consiglio cittadino ottenne l'anno successivo il diritto di residenza. La sua intimit\u00e0 con il Martinengo - egli era il medico curante della moglie di questi, l'inglese Jane Stafford - lo spinse a porgli interrogativi teologici concernenti la trinit\u00e0 divina e la natura di Cristo. Il Martinengo, ex-antitrinitario, intu\u00ec che lo scopo celato delle domande era quello di portare un attacco al dogma della divinit\u00e0 di Cristo e prefer\u00ec rompere i rapporti con Biandrata, senza tuttavia sollevare pubblicamente il problema dell'ortodossia calvinista del medico piemontese.\nBiandrata cominci\u00f2 allora a rivolgere i propri interrogativi direttamente a Calvino: chiedeva come mai, se l'unico Dio \u00e8 un'essenza di tre persone, Ges\u00f9 non l'avesse mai detto, perch\u00e9 in nessuna parte delle Scritture fosse chiaramente indicato che Dio \u00e8 uno in tre persone, quale si dovesse propriamente pregare delle tre persone, e se si potesse pregare Dio direttamente senza mediazioni, e quale fosse stata la posizione della Chiesa primitiva su questi problemi.\nLe domande e le risposte erano date per iscritto - in modo da evitare possibili accuse di volontario fraintendimento - e a ogni risposta di Calvino seguivano nuove domande sulla divinit\u00e0 di Cristo, finch\u00e9 il riformatore francese, che cominciava a irritarsi, chiedendo a Biandrata di abbandonare \u00abperfidiam et fallacias dolosque tortuosos\u00bb, rispose con una lunga argomentazione a tutte le questioni postegli. Da questa si ricava la concezione portata avanti dal Biandrata, consistente in un'attenuazione del puro antitrinitarismo monoteistico, divenuto in lui un triteismo gradualistico: bastava \u00abcredere in un solo Dio Padre, in un solo Signore Ges\u00f9 e in un solo Spirito Santo\u00bb, senza ulteriori speculazioni su quell'unica essenza della quale la Scrittura non parla, considerando Padre il creatore, il Signore \"dal quale\" tutto proviene, e Cristo, il Signore \"attraverso il quale\" tutto \u00e8 dato. Si trattava in sostanza delle tesi gi\u00e0 esposte da Matteo Gribaldi, che gli erano costate il bando da Ginevra nel 1555.\nLa rottura dei rapporti con Calvino avvenne quando il Biandrata gli chiese di condannare apertamente tutte le opinioni che contrastassero col suo pensiero. Biandrata giustificava la sua richiesta con il fatto che le dottrine degli altri riformatori, luterani e zwingliani, turbavano, diversamente da quella di Calvino, la sua coscienza, ma Calvino comprese, fosse o meno sincero il medico italiano, l'insidia della proposta, che avrebbe scatenato discussioni, discordie e fratture ulteriori nel movimento protestante, oltre ad accreditare l'accusa, gi\u00e0 formulata e diffusa sul conto dello stesso Calvino dal tempo della condanna di Serveto, di intolleranza e di papismo.\nIntanto, il 12 agosto 1557 moriva Celso Martinengo e il senese Lattanzio Ragnoni veniva chiamato a succedergli nella direzione della chiesa italiana. Questi, deciso a stroncare le opinioni antitrinitarie che circolavano nella comunit\u00e0, diffuse soprattutto ad opera del Biandrata, di Giovanni Paolo Alciati e di Silvestro Teglio, convoc\u00f2 i tre italiani al concistoro, presente anche Calvino, il 18 maggio 1558, insieme con gli altri dissidenti Nicola Gallo, Ippolito da Carignano, Filippo Rustici e Francesco Porcellino, mentre Valentino Gentile si diede malato. Con qualche resistenza, fecero atto di sottomissione, ma furono ancora ammoniti quando le autorit\u00e0 religiose ginevrine ebbero notato che le loro opinioni non cessavano di circolare in citt\u00e0 e a quel punto, mentre Teglio accettava la confessione di fede proposta dalle autorit\u00e0, Biandrata e l'Alciati preferirono abbandonare Ginevra: l'Alciati si stabil\u00ec a Basilea, mentre Biandrata part\u00ec per Farges, nel cui castello risiedeva Matteo Gribaldi.\nDa Farges pass\u00f2 a Berna per trovarvi il pastore Nicolaus Zurkinden, il quale, amico del Gribaldi e del Castellion, non era in buoni rapporti con Calvino; da Berna Biandrata si trasfer\u00ec a Zurigo, dove fece visita a Pietro Martire Vermigli cercando di trarlo alle sue tesi. Durante le loro discussioni, Vermigli volle consultare il Bullinger, il teologo pi\u00f9 influente della chiesa di Zurigo, che gli consigli\u00f2 di troncare ogni rapporto col Biandrata: cos\u00ec avvenne e, dopo una sosta a Basilea, il medico saluzzese si diresse verso la Polonia.\nIn Polonia.\nNel novembre del 1558 Biandrata si stabil\u00ec a Pi\u0144cz\u00f3w, presso Cracovia. Qui vivevano il Lismanini, lo Stancaro e il polacco Pietro Gonesio, un attivo seguace del Gribaldi. In Polonia, dove era allora concessa libert\u00e0 religiosa a tutte le confessioni cristiane, anche le dottrine antitrinitarie erano piuttosto diffuse e il paese assisteva in quel tempo all'emigrazione di non pochi evangelici, come il piemontese Prospero Provana, che vi aveva conseguito l'influente incarico di appaltatore delle imposte sul sale, mentre Lelio Sozzini faceva il suo ingresso in Polonia alla fine di quell'anno. Biandrata, dopo un viaggio in Transilvania, compiuto nel giugno del 1559 per assistere Isabella Jagie\u0142\u0142o ormai morente, alla fine dell'anno faceva ritorno a Pi\u0144cz\u00f3w.\nBiandrata e Lismanini furono nominati dal re Sigismondo, figlio della scomparsa Bona Sforza, suoi rappresentanti al sinodo di Pi\u0144cz\u00f3w, che si tenne nel maggio del 1560, poi Biandrata, invitato dal principe Nikolaj Radziwi\u0142\u0142, rappresent\u00f2 la chiesa riformata di Pi\u0144cz\u00f3w presso quella di Wilno (Vilnius), e in settembre fu eletto, con il Lismanini, coadiutore di Felix Cruciger, il sovrintendente della Chiesa riformata polacca, segni, questi, non solo del prestigio acquisito da tempo presso i nobili polacchi, ma anche del fatto che egli aveva mantenuto in tutto questo periodo un basso profilo, evitando di esternare posizioni teologiche che potessero provocare discussioni e polemiche.\nMemore della organizzazione politica ginevrina, nella quale l'influsso dei pastori era particolarmente rilevante, Biandrata propose che solo gli anziani laici reggessero le singole chiese, escludendo i pastori, le cui funzioni dovevano limitarsi alla predicazione e all'insegnamento della dottrina cristiana. La proposta fu tuttavia respinta e fu stabilito di scegliere gli anziani in parte tra i laici e in parte tra gli ecclesiastici.\nIntanto Calvino, che con preoccupazione seguiva dalla Svizzera le vicende polacche, metteva in guardia i suoi seguaci polacchi dal Biandrata e dallo Stancaro, come scriveva nella prefazione al suo \"Commentario agli Atti degli Apostoli\" dedicato al principe Radziwi\u0142\u0142. Per cercare di porre termine alle accuse di Calvino il Biandrata accett\u00f2 di firmare una confessione di fede proposta nel sinodo di Pi\u0144cz\u00f3w, nel gennaio del 1561, e in quello di Cracovia nel successivo dicembre, presentandola e dandone lettura nel sinodo di Xionz del 10 marzo 1562 e ancora il 2 aprile successivo a Pi\u0144cz\u00f3w, con la quale, rigettando tanto Serveto che il triteismo, dichiarava di credere \u00abin un Dio Padre, in un Signore Ges\u00f9 Cristo suo Figlio e in uno Spirito Santo, ciascuno di essi essendo una essenza di Dio\u00bb e di \u00abdetestare la pluralit\u00e0 di dei, poich\u00e9 per noi esiste un solo Dio, essenzialmente indivisibile, e di ammettere tre distinte ipostasi: l'eterno Dio, il Figlio e lo Spirito Santo, in quanto persone sostanzialmente distinte ciascuna dalle altre due\u00bb.\nTuttavia, nella confessione si ribadisce la necessit\u00e0 di rifarsi alla Scrittura nelle definizioni di Dio, senza utilizzare armamentari filosofici tratti dalla Scolastica, senza \u00abtutta quella mitologia di monaci sul Dio trinitario e tutte quelle voci profane\u00bb. Lo stesso calvinista Teodoro Beza, polemizzando contro il Gentile, aveva dovuto ammettere che il dogma trinitario si fonda su un apparato filosofico che \u00e8 estraneo alle Scritture testamentarie.\nCalvino non credette alla sincerit\u00e0 di quella professione di fede e rispose con la \"Brevis Admonitio ad Polonos\" e infine con una \"Epistola ad Polonos\", che non scossero, per il momento, la convinzione dei riformati polacchi dell'ortodossia del Biandrata, del quale era anzi molto apprezzata la volont\u00e0, da lui decisamente sottolineata, di attenersi alle indicazioni delle Scritture nell'affrontare le questioni teologiche. Nello stesso tempo, Biandrata aveva intrapreso con successo una cauta ma costante propaganda contro la tradizionale dottrina della Trinit\u00e0 che venne infatti condannata nel 1563. La teoria antitrinitaria si affermava cos\u00ec in una consistente parte delle chiese polacche, anche grazie all'opera del suo allievo Grzegorz Pawe\u0142, traduttore in polacco degli scritti di Fausto Sozzini.\nIn Transilvania.\nBiandrata, certo di lasciare in buone mani la continuazione dell'opera sua, poteva cos\u00ec accettare la proposta del re di Transilvania Giovanni Sigismondo Z\u00e1polya, il figlio di Jan Z\u00e1polya e di Isabella Jagie\u0142\u0142o di trasferirsi ad Alba Iulia in qualit\u00e0 di medico di corte. Vi giunse nel settembre 1563: venne ricoperto di onori, ricevette in dono tre feudi ed ebbe la nomina di consigliere reale.\nIn Transilvania, la regina Isabella aveva concesso gi\u00e0 nel 1557 piena tolleranza alle tre confessioni cristiane, la cattolica, la luterana e la riformata (calvinista), tolleranza ribadita nella dieta di Turda nel 1563, ma non per questo erano cessati i contrasti religiosi tra luterani e calvinisti, per comporre i quali il re, in occasione della dieta di Sighi\u0219oara, invi\u00f2 il Biandrata come suo rappresentante al sinodo di Nagy Enyed, che si apr\u00ec il 9 aprile 1564. Egli appariva particolarmente adatto a comporre le divergenze, non solo per la stima di abile diplomatico goduta a corte, ma anche perch\u00e9 egli sembrava uomo al di sopra delle parti, non manifestando pubblicamente alcuna definita convinzione religiosa.\nAl sinodo Biandrata fece subito amicizia con Ferenc D\u00e1vid, gi\u00e0 il principale esponente della Chiesa luterana, \u00abinfaticabile, tenace nel perseguire il proprio fine, eloquente e inesauribile nei ragionamenti\u00bb, ma che ora propugnava un accordo tra luterani e calvinisti efficace, nella sua opinione, al progresso della Riforma cristiana. Il sinodo non si concluse positivamente e le due confessioni rimasero separate: il D\u00e1vid pass\u00f2 formalmente al calvinismo e cerc\u00f2 di organizzare la Chiesa riformata su nuove basi, concordate con il Biandrata, che intanto, nel 1566, lo faceva nominare predicatore della corte di re Z\u00e1polya.\nIl nuovo fondamento della Chiesa cristiana riformata doveva essere la restaurazione del monoteismo cristiano, con il rifiuto del dogma trinitario espresso nel credo atanasiano. Nel sinodo di Torda del 24 marzo 1566, a cui Biandrata partecip\u00f2, il D\u00e1vid espresse pubblicamente le sue tesi antitrinitarie quale atto di fondazione della nuova Chiesa unitariana, che furono approvate malgrado l'opposizione del maggior rappresentante calvinista, il teologo ungherese Pietro Melio (P\u00e9ter Juh\u00e1sz) che si rifece l'anno dopo nel sinodo di Debrecen, facendo approvare un'ortodossa \"Confessio helvetica\". Contro il Melio reag\u00ec il Biandrata con la \"Demonstratio falsitatis Petri Melii et reliquorum sophistarum per antithesis cum refutatione antitheseon veri et Turcici Christi\", ma soprattutto nei due libri della \"De vera et falsa unius Dei, Filii et Spiritus Sancti cognitione\", Biandrata e D\u00e1vid esposero nel 1568 la dottrina unitaria e antitrinitaria.\nLa \u00abDe falsa et vera cognitione\u00bb.\nPubblicata senza indicazione del nome degli autori, indicati genericamente in \"ministris Ecclesiarum in Sarmatia et Transylvania\", l'opera, attribuibile soprattutto a Biandrata e a David Ferencz, contiene anche, sempre anonima, la \"Brevis explicatio in primum Ioannis caput\" di Lelio Sozzini.\nLa \"De vera et falsa cognitione\" \u00e8 una sorta di storia del cristianesimo nella quale la dottrina antitrinitaria assume il ruolo della vera dottrina cristiana di contro alla concezione trinitaria, vera e propria opera dell'Anticristo il quale, non potendo cancellare la pura dottrina cristiana presente nelle Scritture, \u00abpredic\u00f2 che l'unico Dio era trino, aggiungendo altre sue teorie mediante i padri, i concili e la propria Chiesa, con il pretesto di combattere gli eretici\u00bb. Dopo aver ammesso un Dio di tre persone e un Cristo di due nature, non fu difficile \u00abseminare diversi battesimi, cene, sacramenti, mediatori e vie alla salvezza\u00bb: in questo modo, nelle comunit\u00e0 cristiane si \u00e8 sovrapposto il dominio di una gerarchia su tutto il popolo. Non c'\u00e8 da meravigliarsi se da tanti sepolcri dell'Anticristo finisse per risorgere il Cristo vero: questa fu la fatica di Lutero e di Zwingli e questo vuole essere il proposito degli autori dello scritto, \u00abcombattere i nemici della verit\u00e0, le cui armi sono le calunnie, le maledizioni, il ferro e il fuoco\u00bb, con la speranza che Dio \u00abci restituisca il suo Cristo degli umili\u00bb.\nIl dogma trinitario che ci \u00e8 stato tramandato da secoli \u00e8 una costruzione intellettualistica: \u00abil principale fondamento di tutti gli errori fu quella vanit\u00e0 filosofica dei Greci\u00bb, i quali, non comprendendo le Scritture, ecogitarono il dogma trinitario e la duplice natura di Cristo. La conseguenza fu che l'Oriente pass\u00f2 ai seguaci di Maometto ed \u00abegualmente gli Ebrei si allontanarono da questa dottrina. Ma anche i filosofi deridono i Cristiani perch\u00e9 concepiscono pi\u00f9 Dei: vedi Averro\u00e8\u00bb.\nDopo l'anno mille, quando le dispute teologiche andavano diminuendo, \u00abdiabolicamente si utilizz\u00f2 un altro stratagemma, la fondazione a Parigi della Sorbona, la madre di tutte le accademie\u00bb. Contro questo regno dei teologi si lev\u00f2 per primo \u00abGioachino da Fiore, insigne profeta del suo tempo\u00bb, cui seguirono molti altri, da Abelardo a Erasmo, da Juan de Vald\u00e9s a Serveto e a Ochino, da Girolamo Busale a Lelio Sozzini, da Valentino Gentile a Grzegorz Pawe\u0142.\nL'opera di restaurazione della vera dottrina cristiana inizi\u00f2, secondo gli autori del trattato, da Lutero, che cominci\u00f2 per\u00f2 non \u00abdal pi\u00f9 alto cardine della vita eterna\u00bb, ma, \u00abreclamando e contendendo duramente\u00bb, dalla fine, dalla remissione dei peccati, mentre Zwingli sbarazz\u00f2 la Chiesa dagli altari, dagli idoli e dalle altre superstizioni: essi ebbero successo grazie alla protezione di principi potenti. Altri riformatori, come Bucero, Ecolampadio, Andreas Musculus, Vermigli, Calvino, Pierre Viret, Ochino, dimostrarono come \u00abnon ci possa essere nessuna speranza in un ritorno alla Chiesa romana\u00bb.\nVenne infine il momento di esaminare la concezione di Dio e di Cristo: Erasmo \u00abper primo mosse questa pietra\u00bb, poi sorse Serveto \u00aba scrivere dell'unico Dio Padre e del figlio suo contro la dottrina ricevuta\u00bb ma, privo di protettori, \u00abfu bruciato a Ginevra dal suo antagonista Calvino, con offesa di molti spiriti pii, ma conferm\u00f2 con il sangue la sua dottrina\u00bb e rimasero i suoi scritti. Avvenne infatti quello che era successo quando il popolo ebreo, in vista della terra promessa, fu spaventato dagli esploratori che gli parlarono della forza dei Cananei, facendolo tornare indietro: i primi riformatori, che avevano intravisto \u00abl'intatta terra di Canaan, cio\u00e8 la pura dottrina di Cristo e degli apostoli\u00bb, si spaventarono \u00abdel potere dei re, dei padri, dei concili, delle Chiese\u00bb, allontanando il popolo dalla purezza della dottrina e affrontandosi in dispute e condanne. \u00abLutero condann\u00f2 Zwingli ed entrambi condannarono gli anabattisti\u00bb, che furono uccisi, con Serveto e Gentile, e tanti altri perseguitati, cos\u00ec che non fossero rivelati i misteri divini.\nLa purificazione della Chiesa verr\u00e0 presto con il ritorno alla lettera delle Scritture, dopo aver respinto i \u00abcommenti di tutti quegli uomini, i simboli, i concili e le vecchie abitudini\u00bb e dopo aver \u00abapertamente e pubblicamente smascherato i Trasoni blasfemi e i sanguinari Aristarchi\u00bb che ostacolano la via a una riforma compiuta. Occorre \u00abcon una mano difendersi da loro e con l'altra costruire\u00bb, perch\u00e9 i nemici insinuano falsamente che i veri cristiani vogliano \u00abla defezione dai principi, rifiutino i tributi e muovano alla sedizione\u00bb, come hanno fatto per ottenere la persecuzione degli anabattisti.\nL'\u00abAntithesis\u00bb.\nNel contemporaneo scritto \"Antithesis pseudochristi cum vero illo ex Maria nato\", Biandrata delinea e contrappone le due figure di Cristo che sono state rappresentate storicamente: uno \u00e8 il Cristo divino del papa e dei teologi, il Verbo, la seconda persona della Trinit\u00e0, un \u00abCristo ricco, circondato da re, principi, magistrati\u00bb, ai quali don\u00f2 citt\u00e0, terre e decime, che costringe con la spada, con il carcere e la proscrizione ad accogliere la sua religione senza preoccuparsi in che modo si creda, purch\u00e9 lo si adori con gesti esteriori, non conosciuto con il cuore, ma con la bocca.\nL'altro \u00e8 il \u00abCristo povero nato sulla terra\u00bb, perseguitato, ripudiato dagli Ebrei, disprezzato dal mondo, \u00abche stava povero tra i poveri, che comandava loro di pregare per il pane quotidiano, non di estorcere decime annuali\u00bb, che \u00abnon aveva un seguito di signori, di re e di magistrati, perch\u00e9 non c'era nessuna spada nella sua Chiesa\u00bb. Questo \u00abvero Cristo nato da Maria\u00bb si oppone radicalmente allo pseudo-Cristo dei teologi, e all'opposizione della sua natura esclusivamente umana a quella divina corrisponde un'opposizione politica e sociale: il Cristo uomo sta con i poveri e gli umili, che a loro volta si riconoscono in lui; il Cristo trinitario sta con i ricchi e i potenti, che difendono la sua immagine di persona divina e la religione che su quella figura \u00e8 stata storicamente costruita.\nIl Biandrata abbandonava cos\u00ec il triteismo, per il quale le tre persone sono tutte di natura divina, per quanto le altre due siano subordinate al Padre, per abbracciare un compiuto antitrinitarismo, nel quale Cristo \u00e8 soltanto uomo. All'attacco del professore di Wittenberg Georg Major, formulato nel suo \"De uno Deo et tribus personis adversus F. Davidis et G. Blandratam\", Biandrata e D\u00e1vid risposero nel 1569 con la \"Refutatio scripti Georgii Maioris\", mentre nel \"De regno Christi et de regno Antichristi\", comprendente il \"Tractatus de paedobaptismo et circumcisione\", dedicato a re Giovanni Sigismondo, i due autori condensavano la \"Christianismi restitutio\" di Serveto, che il Biandrata aveva fatto tradurre dal suo allievo Pawel. La vicinanza con le teorie degli antitrinitari anabattisti \u00e8 testimoniata nella \"Brevis enarratio disputationis Albanae\" nella quale Biandrata si dichiara contrario al battesimo degli infanti: chi infatti vuol farsi cristiano, deve spogliarsi del \u00abvecchio uomo\u00bb e diventare una nuova creatura, ma \u00abgli infanti non possono farlo\u00bb ed \u00e8 bene che prima s'insegni e poi si battezzi.\nL'eguaglianza delle confessioni cristiane.\nNella dieta di Torda tenutasi dal 6 al 13 gennaio 1568 fu proclamata la libert\u00e0 religiosa: \u00abNoi confermiamo che ogni oratore predicher\u00e0 il vangelo secondo le proprie convinzioni [...] Nessuno pu\u00f2 essere criticato a motivo della propria religione. Nessuno pu\u00f2 minacciare un altro di prigione o di privarlo delle sue funzioni a motivo della sua professione di fede, perch\u00e9 la fede \u00e8 un dono del Dio dell'ascolto e quest'ascolto \u00e8 concepito dalla parola di Dio\u00bb.\nI successi nella costruzione della Chiesa unitariana operata da Biandrata e da D\u00e1vid ebbero il loro coronamento nel sinodo di Alba Iulia del marzo 1568, nel quale, dopo nove giorni di discussioni con l'opposizione calvinista, il re dichiar\u00f2 vincenti le tesi unitariane. Il successo fu replicato anche nel sinodo di Nagyv\u00e1rad dell'ottobre del 1569, finch\u00e9 nella dieta di Marosv\u00e1s\u00e1rhely, tenuta dal 6 al 14 gennaio del 1571, il re Giovanni Sigismondo, confermando la risoluzione presa tre anni prima, proclam\u00f2 legge del regno la piena uguaglianza di tutte le confessioni cristiane, fossero unitarie, cattoliche, calviniste o luterane: \u00abl'unica volta che nella storia c'\u00e8 stato sul trono un re \"unitario\", e al potere un governo \"unitario\", questo potere non \u00e8 stato usato per opprimere altre forme di religione, n\u00e9 per assicurare alla propria eccezionali privilegi, ma per insistere sulla concessione di diritti e privilegi eguali per tutti\u00bb.\nDue mesi dopo, il 14 marzo 1571, moriva Giovanni Sigismondo e, malgrado l'opposizione degli unitari, al trono sal\u00ec il cattolico Istv\u00e1n B\u00e1thory il quale, pur confermando la legge di eguaglianza delle confessioni, nella dieta convocata a Torda il 14 maggio 1572 introdusse la cosiddetta legge del divieto d'innovazione religiosa: nessuna confessione poteva introdurre innovazioni teologiche. La disposizione poteva anche essere volta a impedire i conflitti religiosi interni che tali discussioni potevano favorire, ma finiva per danneggiare la pi\u00f9 giovane confessione unitaria, nella quale era tuttora in corso un processo di elaborazione dottrinale. Allo scopo di rafforzare la nuova legge, il 17 settembre il B\u00e1thory introdusse anche la censura preventiva sui libri di nuova pubblicazione e confisc\u00f2 la tipografia unitariana di Alba Iulia.\nCon la sua salita al trono la corte fu rinnovata, gli unitariani furono licenziati e in particolare il D\u00e1vid vi perdette l'incarico di predicatore, mentre Biandrata fu confermato nei suoi incarichi di medico e di consigliere. Come tale, dopo la rinuncia, nel 1574, al trono polacco di Enrico di Valois, nel novembre 1575 Biandrata fu incaricato di sostenere a Varsavia la candidatura del B\u00e1thory al trono di Polonia, missione che egli svolse con successo presso i nobili polacchi, cos\u00ec che Istv\u00e1n B\u00e1thory pot\u00e9 essere incoronato re di Polonia il 16 gennaio 1576. A reggere il voivodato di Transilvania fu eletto Krist\u00f3f B\u00e1thory, fratello di Istv\u00e1n, un cattolico intransigente.\nLa rottura con Ferenc D\u00e1vid.\nConcependo Cristo soltanto come un uomo, nella Chiesa unitariana si pose subito il problema se Cristo potesse essere o meno \u00abadorato\u00bb e se i fedeli potessero o meno indirizzargli preghiere. D\u00e1vid, dal 1576 sovrintendente della Chiesa, apparteneva alla corrente dei non-adorantisti, contrariamente al Biandrata, il quale probabilmente temeva soprattutto che l'introduzione di una tale formale innovazione danneggiasse politicamente il movimento antitrinitario e rischiasse di provocare gravi divisioni al suo interno.\nNel marzo del 1578 Biandrata fece anche intervenire il Sozzini dalla Polonia perch\u00e9 convincesse D\u00e1vid a desistere e, dopo il fallimento dei loro colloqui a Kolozsv\u00e1r, decise di portare la questione di fronte alle chiese unitariane polacche, perch\u00e9 si pronunciassero sul problema dell'adorantismo, con l'intesa che la loro decisione fosse adottata comunemente da tutte le chiese di Transilvania, di Polonia, di Moldavia e di Lituania. Nello stesso tempo denunci\u00f2 il D\u00e1vid per violazione della legge sull'innovazione, ma il sinodo di Torda, il 28 febbraio 1579, respinse l'accusa, sostenendo che non si trattava di innovare ma di sviluppare una dottrina gi\u00e0 esistente.\nBiandrata port\u00f2 allora la questione davanti al reggente: Krist\u00f3f B\u00e1thory confin\u00f2 D\u00e1vid nella sua casa di Kolozsv\u00e1r per proibirgli di predicare e convoc\u00f2 una dieta per dirimere la questione. Il 2 giugno 1579, alla dieta di Gyulafeh\u00e9rv\u00e1r, accusato di violazione della legge sull'innovazione, D\u00e1vid si difese sostenendo di non essere un innovatore, poich\u00e9 egli aveva sempre insegnato che Cristo era un uomo e che le Scritture impongono soltanto il culto di Dio. Ma la dieta gli diede torto e, in quanto riconosciuto riformatore religioso, Ferenc D\u00e1vid fu condannato al carcere a vita nella fortezza di D\u00e9va, dove mor\u00ec il successivo 15 novembre.\nBiandrata fece adottare una confessione di fede secondo la quale Cristo doveva essere onorato e adorato, e fu riconosciuto il battesimo e la comunione degli infanti, mentre a capo della Chiesa fu nominato il suo seguace Demetrio Hunyadi. Con una lettera all'unitariano non adorantista Jacopo Paleologo, scritta il 10 gennaio 1580, Biandrata giustific\u00f2 il suo comportamento con la necessit\u00e0 di garantire la sopravvivenza della Chiesa transilvana messa in pericolo, a suo avviso, dal radicalismo di Ferenc D\u00e1vid.\nNella corte del reggente dominavano ormai i gesuiti e Biandrata, guardato con risentimento dai numerosi seguaci di D\u00e1vid, continu\u00f2 bens\u00ec il suo servizio di medico ma scelse di non prendere parte ai sinodi della Chiesa e di non scrivere pi\u00f9. Mor\u00ec nel 1588, discretamente come aveva vissuto, passando dal sonno alla morte, e i suoi molti nemici, dopo aver insinuato che si fosse convertito al cattolicesimo, misero in circolazione anche la voce che fosse stato soffocato nel sonno dal nipote, desideroso di impadronirsi dell'eredit\u00e0."}
{"id": "1620526", "revid": "125833553", "url": "https://it.wikipedia.org/wiki?curid=1620526", "title": "Chenghuangye", "text": "Chenguangye, , letteralmente \"signore della muraglia e dei fossati\", \u00e8 una divinit\u00e0 cinese, che governa da sindaco o da prefetto al buon ordine terrestre e infernale della sua circoscrizione, di cui l'estensione pu\u00f2 variare da un quartiere a una contea. Vi \u00e8 dunque una moltitudine di Chenghuangye. Queste divinit\u00e0 occupano il livello pi\u00f9 alto dell'insieme dei funzionari territoriali divini, un livello sopra i Tugidong. Esercita anche funzioni giudiziarie.\nOrigine.\nLa prima citazione di un \"tempio della muraglia e dei fossati\" risale ai Tre regni. I culti, cos\u00ec come le rappresentazioni personificate del dio, si sono generalizzati sotto i Tang. A partire da questo periodo i vari Chenghuangye ricevono titoli onorifici dall'amministrazione imperiale, com'\u00e8 usanza per le divinit\u00e0 cinesi di una certa importanza. Talvolta il titolo distingue l'autorit\u00e0 di una divinit\u00e0 (su una citt\u00e0, un distretto o una contea).\nA partire dai Ming, i templi della muraglia e dei fossati furono dichiarati \"chiese di stato\", internando il parallelo tra i Chenghuangye e i funzionari imperiali in carica delle citt\u00e0 e delle contee, che furono da allora obbligati a ringraziare la divinit\u00e0 per il rivestimento di quella carica e per il primo e il quindici di ogni mese.\nIdentit\u00e0.\nCome tutte le divinit\u00e0 cinesi, i vari Chenghuangye anticamente erano mortali scelti da un gran dio (l'Imperatore di Giada secondo la visione taoista) per la loro condotta esemplare e per i loro talenti. Talvolta sono eroi locali, come Yamuwang, il \"Re delle anatre\", capo di una rivolta popolare sotto i Qing a Taiwan.\nSe non eseguono bene il loro lavoro, possono essere destituiti dal loro incarico dal dio che li ha designati. Ogni dio ha una sua propria festa per un giorno specifico. La festa del Dio a cui \u00e8 dedicato il tempio pi\u00f9 celebre di quel tipo a Taiwan, (il tempio Xiahai a Taipei) cade gli 11 e 12 del quinto mese lunare.\nAiutanti e Funzioni.\nProprio come il funzionario terreno, anche Chenghuangye \u00e8 responsabile del mantenimento della sicurezza e della prosperit\u00e0 sulla sua circoscrizione, con una forte enfasi sui suoi poteri giudiziari riguardo agli uomini e a fantasmi. Per esercitarli appieno, dispone di assistenti come il \"giudice civile\" e il \"giudice militare\", che, posti rispettivamente alla sua sinistra e alla sua destra , si rifanno ai due assistenti detti \"di sinistra\" e \"di destra\" dell'epoca imperiale. Il primo tiene nella mano sinistra un documento in cui sono iscritti i fatti e le azioni degli abitanti, il secondo nella sua mano destra un fascio d'arma per eseguire le sentenze. \nIn quanto giudice e sindaco o prefetto, il dio della muraglia e dei fossati pu\u00f2 essere sollecitato a risolvere ogni sorta di problemi riscontrati dagli abitanti. La forma delle richieste imita spesso le pratiche amministrative:\nIn occasione del suo anniversario, oltre ai giri d'ispezione come fanno tutte le divinit\u00e0, Chenghuangye fa anche delle ispezioni notturne. Quella del tempio Xiahai a Taipei avviene la sera dell'undici del quinto mese. Coloro che tradizionalmente aprono il corteo tengono in mano delle catene e delle manette, sostituite da un ventaglio e da un fazzoletto bianco durante l'ispezione diurna, per mostrare che gli spiriti malvagi sono stati scacciati e che l'ordine regna."}
{"id": "1620527", "revid": "110157", "url": "https://it.wikipedia.org/wiki?curid=1620527", "title": "Muan\u00e1", "text": "Muan\u00e1 \u00e8 un comune del Brasile nello Stato del Par\u00e1, parte della mesoregione di Maraj\u00f3 e della microregione di Arari."}
{"id": "1620530", "revid": "1573940", "url": "https://it.wikipedia.org/wiki?curid=1620530", "title": "Chiesa di San Giovanni Nuovo", "text": "La chiesa di San Giovanni Nuovo (o, in veneziano, \"San Zan Novo\") \u00e8 un edificio religioso della citt\u00e0 di Venezia, situato nel campo omonimo, nel sestiere di Castello, poco distante da Piazza San Marco.\nStoria.\nDi antichissima fondazione (X secolo), la chiesa viene ricostruita nel 1762 ma la facciata, che secondo il progetto di Matteo Lucchesi avrebbe dovuto essere in stile palladiano, rimase incompiuta. In questa chiesa il 23 marzo 1703, Antonio Vivaldi celebr\u00f2 la sua prima messa.\nDescrizione.\nLa facciata della chiesa \u00e8 a capanna con portale timpanato, affiancato da due finestre laterali e sovrastato da un'ampia apertura a mezza luna, che d\u00e0 luce all'interno.\nL'interno \u00e8 a navata unica e abbellita da colonne corinzie che sostengono il soffitto a volta. Ai lati della navata, sono presenti due coppie di cappelle laterali, mentre il presbiterio presenta una pianta quadrata e soffitto con volta a botte. L'altare maggiore \u00e8 ornato dalla pala \"San Giovanni Evangelista martirizzato nella caldaia d'olio bollente\" realizzato da Francesco Maggiotto. Ai lati della pala si trovano altri due dipinti, entrambi opera di Fabio Canal, il \"Sacrificio di Abramo\" e il \"Sacrificio di Melchisedech\".\nSull'altare della seconda cappella laterale a destra \u00e8 presente un \"Crocefisso\" in legno policromo databile attorno al XIV secolo.\nEsternamente, alla destra dell'edificio, funge da campanile una cella con tre archi contenenti tre campane."}
{"id": "1620531", "revid": "1904508", "url": "https://it.wikipedia.org/wiki?curid=1620531", "title": "John Spencer, III conte Spencer", "text": "Biografia.\nInfanzia ed educazione.\nSuo padre, George Spencer, II conte Spencer aveva prestato servizio nei ministeri di William Pitt il Giovane, Charles James Fox e William Wyndham Grenville, I barone Grenville, ed era divenuto Primo Lord dell'Ammiragliato (1794 - 1801). La madre di John Charles fu la figlia di Charles Bingham, I conte di Lucan. John Charles, era nato a Spencer House, Londra, il 30 maggio 1782. Nel 1800, dopo aver frequentato la Harrow School, prese residenza al Trinity College, e per molto tempo si applic\u00f2 agli studi matematici, ma \u00e8 pur vero che spese gran parte del proprio tempo nella caccia e nell'equitazione.\nCarriera politica.\nNel 1804 entr\u00f2 nella Camera dei Comuni del Parlamento inglese come rappresentante di Okehampton nel Devon. La sua sede vacante, nel 1806, venne contestata dall'Universit\u00e0 di Cambridge attraverso Henry Petty-Fitzmaurice, III marchese di Lansdowne e Henry John Temple, III visconte Palmerston, ma venne eletto lo stesso anno alla sede amministrativa di St Albans, nominando un proprio assessore al tesoro. All'elezione generale nel novembre 1806, venne eletto per il Northamptonshire, e continu\u00f2 a ricoprire il seggio assegnatogli sino a quando succedette al padre. Per i successivi anni Lord Althorp parl\u00f2 occasionalmente nei dibattiti e solitamente si schier\u00f2 con i Liberali, ma dal 1813 al 1818 fu presente rare volte alla Camera dei Comuni. La sua assenza fu in particolare dovuta ai suoi notevoli contrasti con i ministri del partito dei Tory, e ancora di pi\u00f9 per il suo matrimonio, avvenuto il 14 aprile 1814, con Esther, unica figlia Richard Acklom di Wiseton Hall, nel Northamptonshire, che mor\u00ec senza eredi nel 1818.\nCapo della Camera dei Comuni.\nNel 1819, al suo ritorno alla vita politica, egli insist\u00e9 per stabilire una pi\u00f9 solida economia per il paese, e riusc\u00ec a risanare alcuni piccoli debiti del paese, vendendo attuate la maggior parte delle sue riforme per il 1825. Durante gran parte del regno di Giorgio IV, i Whigs eprsero gran parte della loro influenza negli affari di stato dal momento che essi propendevano per una coesione, ma questo difetto venne presto rimediato nel 1830 quando Lord Althorp venne scelto quale loro capo nella Camera dei Comuni, e la sua capacit\u00e0 per questa posizione venne provata dall'esperienza acquisita in campo politico. Durante il governo di Charles Grey, II conte Grey, Althorp fu Leader della Camera dei Comuni e Cancelliere dello Scacchiere. Assieme a John Russell, I conte Russell, egli guid\u00f2 la lotta al passaggio della Riforma del 1832 partecipando con oltre venti discorsi, generalmente reputati la carta vincente della sua politica.\nI Lords.\nDopo lo scioglimento del 1833 del governo dei Whigs, Althorp venne promosso alla Camera dei Lords a seguito della morte del padre, nel 1834. Il nuovo Lord Spencer abbandon\u00f2 le carriere d'ufficio e torn\u00f2 alla vita di campagna. Impegnatosi pi\u00f9 nell'agricoltura che nella politica, fece di questa scienza il suo principale interesse. Egli fu il primo presidente della Royal Agricultural Society (fondata nel 1838), e un grande allevatore di mucche. Spesso venne chiamato ad assistere alcuni dei suoi amici politici, venendo raramente lasciato a quella pace a cui tanto anelava.\nMorte.\nEgli mor\u00ec senza eredi a Wiseton, il 1\u00ba ottobre 1845, e venne succeduto dal fratello Frederick.\nSpencer Street a Melbourne, in Australia, ebbe questo nome in suo onore."}
{"id": "1620535", "revid": "110157", "url": "https://it.wikipedia.org/wiki?curid=1620535", "title": "Melga\u00e7o (Brasile)", "text": "Melga\u00e7o \u00e8 un comune del Brasile nello Stato del Par\u00e1, parte della mesoregione di Maraj\u00f3 e della microregione di Portel."}
{"id": "1620538", "revid": "76069", "url": "https://it.wikipedia.org/wiki?curid=1620538", "title": "Melga\u00e7o (Par\u00e1)", "text": ""}
{"id": "1620539", "revid": "287204", "url": "https://it.wikipedia.org/wiki?curid=1620539", "title": "Augustin Thierry", "text": "Biografia.\nLa formazione.\nNato a Blois da una famiglia cattolica, per i primissimi anni fu educato dal padre, uomo di ampia erudizione, per passare poi nel 1804 al collegio della citt\u00e0 natale e sette anni dopo a Parigi, dove frequent\u00f2 l'\u00c9cole Normale. Nel prestigioso istituto educativo parigino venne a contatto con le pi\u00f9 insigni personalit\u00e0 accademiche, e dimostr\u00f2 interesse e inclinazione per le discipline di natura letteraria. Per una breve parentesi, nel 1813, fu insegnante a Compi\u00e8gne, l'anno successivo torn\u00f2 nella capitale francese e l\u00ec conobbe Henri de Saint-Simon, ne divenne segretario e collaboratore ed ebbe con lui un rapporto di reciproco influsso intellettuale.\nLa produzione saggistica.\nLa collaborazione con Saint-Simon.\nAssieme al filosofo, nel 1814 Thierry scrisse \"De la r\u00e9organisation de la soci\u00e9t\u00e9 europ\u00e9enne\", in cui si trova il primo germoglio di un'idea di riorganizzazione sociale, con la pianificazione di un nuovo e solido ordine della societ\u00e0 fondato su basi scientifiche attraverso l'adozione di una \u201cfilosofia positiva\u201d in grado di ricomporre le ferite che avevano portato alla Rivoluzione francese. Il sodalizio culturale con Saint-Simon procedette con la pubblicazione comune di \"Opinion sur les m\u00e9sures \u00e0 prendre contre la coalition\" (1815), e due anni dopo fu pubblicato il lavoro \"Des nations et de leurs rapports mutuels; ce qu'il sont aujourd'hui; et quels principes de conduite en derivent\" (in cui emergeva l'ingegno dello storico di Thierry). Il 1817 vide l'interruzione dei rapporti fra i due intellettuali. Mentre Saint-Simon proseguiva su un terreno di ricerca politico-sociale che lo avrebbe portato alla produzione di \"Cat\u00e9chisme des industriels\" del 1823 e a \"Nouveau christianisme\", (pubblicato nel 1825 dopo la sua morte), Thierry scelse una sfera di indagine storica pi\u00f9 vicina alla realt\u00e0 effettuale dedicandosi a studi critici. Per concretizzare questo suo nuovo campo di analisi, Thierry si volse a Charles Comte e Charles Dunoyer che dirigevano il \"Censeur europ\u00e9en\", giornale con cui cominci\u00f2 a collaborare.\nLa ricerca storica.\nNella rivista \"Censeur europ\u00e9en\", orientata in senso liberista, Thierry trov\u00f2 maggiore affinit\u00e0 di pensiero; tra gli altri articoli di carattere filosofico e politico che vi pubblic\u00f2, \"Vue des r\u00e9volutions d'Angleterre\" rivel\u00f2 il suo interesse per la storia, che svilupp\u00f2 scrivendo saggi storici per i giornali \"Courrier fran\u00e7ais\" e \"Revue des Deux Mondes\", successivamente riuniti nel volume \"Lettres sur l'Histoire de France\". L'entourage del \"Courrier\" lo mise in collegamento con la cerchia del marchese de La Fayette con il quale, nel biennio 1821-22, prese parte alla vita politica francese, divenendo un polo d'attrazione per molti intellettuali europei e ricevendo in casa propria fra gli altri Guizot, Cousin, Thiers e Manzoni.\nThierry prosegu\u00ec attivamente nella sua ricerca storica. Influenzato dal romanziere scozzese Walter Scott e dallo storico Claude Fauriel, si concentr\u00f2 sulle invasioni germaniche, sulla conquista Normanna dell'Isola Britannica, sul nascere dei comuni e sul percorso delle nazioni verso la conquista di istituzioni parlamentari. Da Fauriel apprese l'importanza per uno storico di attingere alle fonti originali, e perci\u00f2 consult\u00f2 le cronache latine e anglosassoni. \nLa pubblicazione nell'aprile del 1825 dei quattro volumi dell\"Histoire de la conqu\u00eate d'Angleterre\" gli procur\u00f2 grande successo assieme a una parziale cecit\u00e0 dovuta allo sforzo per la compilazione dell'opera; perci\u00f2 trascorse un periodo di riposo a Montpellier, dietro l'invito di Fauriel. Ritornato a Parigi, progett\u00f2 assieme al fratello l'ambiziosa \"Histoire de France\" basata sullo studio delle fonti originali, lavoro che per\u00f2 non fu in grado di completare a causa della insorta cecit\u00e0 completa e della paralisi agli arti. In una situazione precaria per le condizioni economiche e di salute, venne soccorso da un gruppo di generosi assistenti \u2013 fra i quali Armand Carrel \u2013 e fu sostenuto dalla concessione, nel 1827, di una pensione da parte di Carlo X, avendo cos\u00ec modo di trasferirsi nel sud della Francia, a Carqueiranne pr\u00e8s d'Hy\u00e8res.\nLe condizioni in cui versava non gli impedirono di continuare a lavorare, e nell'ottobre del 1828 si dedic\u00f2 alla terza edizione dell\"Histoire de la conqu\u00eate d'Angleterre\", pubblicata due anni dopo. In quegli anni non trascur\u00f2 nemmeno di seguire le vicende politiche, salutando con entusiasmo la Rivoluzione di Luglio che favor\u00ec l'ascesa la potere di diversi suoi amici. Divenne membro dell'Acad\u00e9mie des inscriptions et belles-lettres e l'anno successivo si spost\u00f2 a Vesoul, presso il fratello Amedeo elevato alla carica di prefetto dell'Haute-Sa\u00f4ne, e l\u00ec conobbe la sensibile scrittrice Julie de Querengal con cui si spos\u00f2 nel 1831 e che ebbe a fianco fino alla sua morte.\nNel 1833, la \"Revue des Deux Mondes\" incominci\u00f2 la pubblicazione a puntate di \"R\u00e9cits m\u00e9rovingiens\", in cui Thierry, ispirandosi a Walter Scott, descrisse con forza narrativa un quadro dell'Alto Medioevo, attribuendo alle invasioni barbariche il punto iniziale del conflitto fra capitale e lavoro. L'opera fu dedicata da Thierry al duca d'Orl\u00e9ans, e probabilmente a seguito di questo omaggio nel 1835 lo storico venne richiamato nella capitale francese, alla direzione della Biblioth\u00e8que du Palais-Royal. Il ministro Guizot, sua vecchia conoscenza, lo incaric\u00f2 di coordinare e pubblicare le ricerche del materiale sulla storia del Terzo Stato per la \"Collection de documents in\u00e9dits sur l'histoire del France\". Nonostante un valido gruppo di ricercatori e collaboratori, la ricerca incompiuta vide solamente la pubblicazione, nel 1853, della parte introduttiva, \"Essai sur l'histoire de la formation et du progr\u00e8s du Tiers-\u00e9tat\". Thierry era logorato dalle infermit\u00e0 e duramente provato dalla morte di Julie de Querengal, avvenuta nel 1844; cos\u00ec quell'anno accett\u00f2 l'invito della principessa di Belgioioso a trasferirsi presso l'abitazione parigina dell'aristocratica italiana, dove lo storico visse fino alla morte, avvenuta il 22 maggio 1856.\nLa visione storiografica.\nLa Rivoluzione francese consent\u00ec il trasferimento di moltissimo materiale storico da archivi privati a biblioteche pubbliche, sottraendo ai collegi religiosi il monopolio dell'insegnamento della Storia che in seguito sarebbe stato impartito nelle scuole pubbliche e nelle universit\u00e0, e dando impulso alla ricerca storiografica che avrebbe visto il fiorire di schiere di studiosi.\nIn questa cornice si inserisce la figura di Thierry, appassionato frequentatore di archivi e cresciuto sotto l'influsso di due grandi figure: Walter Scott e Fran\u00e7ois-Ren\u00e9 de Chateaubriand. Ai primi due Thierry riconobbe apertamente il debito di riconoscenza: di Scott diceva che \u00abC'\u00e8 pi\u00f9 \u201cstoria\u201d, nel vero senso della parola, nei suoi romanzi sulla Scozia e sull'Inghilterra, che nelle compilazioni filosoficamente false che sono ancora le depositarie di quel grande nome.\u00bb E del secondo: \u00abNiente mi aveva dato l'idea di quei terribili Franchi di Chateaubriand (...) Man mano che ai miei occhi spariva il contrasto cos\u00ec drammatico del guerriero selvaggio e del soldato civilizzato, ero scosso sempre pi\u00f9 vivacemente: l'impressione che fece su di me il canto di guerra dei Franchi fu come una scossa elettrica.\u00bb Affiancando questi due maestri della letteratura mondiale a storici contemporanei (Jules Michelet fra i pi\u00f9 autorevoli), Thierry si incaric\u00f2 di radunare anche i fatti pi\u00f9 minuti e di ricostruire il quadro d'insieme, ricorrendo talvolta alla narrazione come nel caso di \"R\u00e9cits m\u00e9rovingiens\", un testo che contiene termini come \u201clotta di classe\u201d e concetti quali \u201cdivisione fra i conquistatori e le popolazioni sottomesse\u201d e che ispir\u00f2 il pensiero rivoluzionario di Karl Marx.\nNelle sue opere, Thierry analizza il concetto di nazione, ne studia i caratteri moderni e prefigura scenari per l'avvenire. Le sue elaborazioni si incontrano con quelle di Saint-Simon, che ne \"L'industrie\" (di cui \"Des nations et de leurs rapports mutuels\" \u00e8 parte) delinea la fisionomia del nuovo sistema industriale che supera gli orientamenti nostalgici delle classi dominanti prefigurando un avanzamento della borghesia produttiva. Questa classe, secondo lo storico, deve guidare al riscatto rovesciando il vecchio ordine e \u2013 seguendo le teorie di John Millar \u2013 si deve far carico di instaurare un regime costituzionale e di favorire un'economia di stampo liberista. Thierry considera questa tendenza un segnale di modernit\u00e0 e una naturale evoluzione dell'umanit\u00e0 in cui gli individui tendono a far emergere l'interesse collettivo, propulsore di progresso della societ\u00e0. La visione dello storico \u00e8 guidata da profondo ottimismo nello sviluppo del genere umano. Thierry sostiene che, non procedendo tutti i popoli a uguale velocit\u00e0 verso il benessere e la libert\u00e0, \u00e8 necessario creare una coalizione fra nazioni ricche e operose; ci\u00f2 assicurerebbe la pace fra le nazioni in via di sviluppo e che perci\u00f2 non hanno interesse alla guerra. Nel medesimo elitarismo lo storico incorre quando afferma che quella parte ristretta e consapevole di societ\u00e0 che guarda ai principi illuministici dovr\u00e0 educare la restante popolazione."}
{"id": "1620542", "revid": "123437239", "url": "https://it.wikipedia.org/wiki?curid=1620542", "title": "Hanno ucciso l'Uomo Ragno", "text": "Hanno ucciso l'Uomo Ragno \u00e8 un singolo del gruppo musicale italiano 883, il secondo estratto dall'omonimo album del 1992.\nLa canzone.\nLa canzone ha come protagonista l'Uomo Ragno, il supereroe dei fumetti della Marvel, a simboleggiare la giovent\u00f9 che si scontra con le problematiche della vita. Con questa canzone gli 883 partecipano al Festivalbar 1992 e vengono premiati a Vota la voce 1992 come \"Miglior rivelazione\" e \"Miglior album\".\nIl brano \u00e8 stato inserito anche nelle compilation \"Remix '94\", \"Gli anni\", \"Mille grazie\", \"TuttoMax\", \"Max Live 2008\", \"Hanno ucciso l'Uomo Ragno 2012\" (dove \u00e8 reinterpretato con Dargen D'Amico) e \"Le canzoni alla radio\".\nVideo musicale.\nNel videoclip ufficiale della canzone, tratto dal film \"Jolly Blu\", Max Pezzali viene condotto dal suo agente, interpretato dal bassista Saturnino, a un colloquio con l'impegnatissimo presidente di un'importante etichetta discografica interpretato da Jovanotti; Pezzali comincia quindi a cantare la canzone mentre nell'ufficio c'\u00e8 un via vai di impiegati e numerose telefonate per il presidente. Alla fine quest'ultimo si convince delle qualit\u00e0 del cantante e gli commissiona un album: l'agente, a questo punto, definisce Pezzali un \"ragazzo fortunato\" (riferimento all'omonimo singolo di Jovanotti)."}
{"id": "1620549", "revid": "287204", "url": "https://it.wikipedia.org/wiki?curid=1620549", "title": "Chiesa di Santa Maria delle Penitenti", "text": "La chiesa di Santa Maria delle Penitenti \u00e8 un edificio religioso della citt\u00e0 di Venezia, situato nel sestiere di Cannaregio e affacciato sul canale di Cannaregio.\nStoria.\nCostruita nell'anno 1706 per la piet\u00e0 del prete dell'Oratorio Rinaldo Bellini, e per la liberalit\u00e0 di Marina da Leze, del patriarca Giovanni Badoaro e del sacerdote Paolo Contarini, a soccorso di donne traviate, e poi pentite.\nIl fine istituzionale del complesso della chiesa e dellOspizio di Santa Maria delle Penitenti ad essa collegato, era quello di ricoverare le prostitute che si fossero ravvedute e altre donne che avessero dato pubblico scandalo e avessero bisogno di essere aiutate, impiegandole in un lavoro onesto.\nDescrizione.\nNel 1725 circa, inizi\u00f2 la costruzione del pio loco nelle forme attuali, sulla base del progetto che venne predisposto da Giorgio Massari, che ne diresse anche la realizzazione. Il modello di riferimento fu quello della chiesa delle Zitelle alla Giudecca: la chiesa al centro fra le due ali dell'ospizio, i cui corpi di fabbrica si estendono lungo la fondamenta e all'interno intorno ai chiostri (di cui uno soltanto \u00e8 stato per\u00f2 portato a compimento).\nLa chiesa venne aperta al pubblico nel 1744 anche se la sua effettiva consacrazione, per mano di Lorenzo da Ponte, avvenne solo quasi vent\u2019anni dopo, nel 1763 quando ormai fu chiaro che lo stato dell\u2019edificio, con la facciata rimasta incompiuta a causa della carenza dei mezzi finanziari, poteva dirsi ormai definitivo.\nA decorare l\u2019edificio fu chiamato il pittore Jacopo Marieschi che dipinse \nla \"Madonna e san Lorenzo Giustiniani in gloria\" e la \"Santissima Trinit\u00e0\" (1743), un tempo collocate sul soffitto e oggi conservate a palazzo Contarini del Bovolo, e la pala dell\u2019altare maggiore con la \"Madonna con il Bambino e i santi Lorenzo Giustiniani, Margherita da Cortona, Maria Maddalena, Domenico e Rosa da Lima\" (1744)."}
{"id": "1620550", "revid": "118426497", "url": "https://it.wikipedia.org/wiki?curid=1620550", "title": "Sigiswald Kuijken", "text": "Biografia.\nSigiswald Kuijken dal 1964 al 1972 membro dell'Alarius Ensemble di Bruxelles e, nel 1972, fond\u00f2 l'orchestra barocca La Petite Bande. Dal 1971 insegna violino barocco al Koninklijk Conservatorium dell'Aia e al \"Koninklijk Muziekconservatorium\" di Bruxelles. \u00c8 noto per essere un seguace della \"esecuzione storica\". Nel 1986 ha fondato il Kuijken String Quartet. Negli ultimi anni si \u00e8 esibito anche come direttore d'orchestra in un repertorio sinfonico di musica romantica e come solista di viola da braccio (\"violoncello piccolo\"); insieme al musicista e liutaio Dmitry Badiarov \u00e8 anzi uno dei pi\u00f9 attivi protagonisti del \"revival\" di questo strumento utilizzato nel XVII e XVIII secolo.\nI suoi fratelli sono noti anch'essi per l'esecuzione storica: Barthold Kuijken \u00e8 un flautista e virtuoso di flauto dolce mentre Wieland Kuijken \u00e8 un violoncellista e violista. Essi hanno suonato molto spesso con il clavicembalista Gustav Leonhardt.\nIl 22 febbraio 2007 \u00e8 stato insignito della laurea honoris causa dall'Universit\u00e0 Cattolica di Lovanio in Belgio."}
{"id": "1620553", "revid": "1543377", "url": "https://it.wikipedia.org/wiki?curid=1620553", "title": "Castagnola (Giano dell'Umbria)", "text": "Castagnola \u00e8 una frazione del comune di Giano dell'Umbria (PG).\nSecondo i dati del censimento Istat 2001 gli abitanti sono 22, ma la frazione contava, nel 2008, circa 15 residenti.\nIl paese si trova ad una quota di 483 .\nIl castello appartenne, dal 1383 al 1439, ai Trinci di Foligno. La presenza dell'aquila tuderte, sulla porta del castello, per\u00f2 denuncia il fatto che nel XVI secolo cadde sotto il dominio di Todi.\nLe mura sono presenti ancora nella vecchia parte di accesso del paese, insieme alla torre di sentina che \u00e8 stata trasformata nella torre campanaria della chiesa di Santa Croce inglobata da una parte di mura.\nDi interesse anche la vicina chiesa della Madonna del Fosco, posizionata nei pressi del paese e meta di numerose processioni provenienti dai paesi limitrofi nelle domeniche di maggio ed a ferragosto."}
{"id": "1620554", "revid": "110157", "url": "https://it.wikipedia.org/wiki?curid=1620554", "title": "Gurup\u00e1", "text": "Gurup\u00e1 \u00e8 un comune del Brasile nello Stato del Par\u00e1, parte della mesoregione di Maraj\u00f3 e della microregione di Portel."}
{"id": "1620561", "revid": "394", "url": "https://it.wikipedia.org/wiki?curid=1620561", "title": "\u0141obez", "text": "\u0141obez (, ) \u00e8 un comune urbano-rurale polacco del distretto di \u0141obez, nel voivodato della Pomerania Occidentale. Comune ricopre una superficie di 228 km\u00b2 e nel 2014 contava 14.345 abitanti. Citt\u00e0 ricopre una superficie di 12,84 km\u00b2 e nel 2019 contava 10.066 abitanti.\nI diritti di citt\u00e0 furono attribuiti a \u0141obez nel 1275."}
{"id": "1620569", "revid": "490388", "url": "https://it.wikipedia.org/wiki?curid=1620569", "title": "Neoplasia intraepiteliale lobulare", "text": "Con l'acronimo LIN (\"lobular intraepithelial neoplasia\"), ossia neoplasia intraepiteliale lobulare, sono state accorpate alcune lesioni microscopiche della mammella generalmente oggi diagnosticate con una biopsia e considerate a rischio di sviluppare un tumore invasivo.\nLa LIN non \u00e8 quindi da considerarsi ancora un vero tumore maligno, ma un processo di trasformazione neoplastica confinato all'interno dell'epitelio, non invasivo, senza capacit\u00e0 metastatizzante, ma potenzialmente preinvasivo.\nOriginata nelle unit\u00e0 duttulo-lobulari terminali della ghiandola mammaria \u00e8 caratterizzata da una proliferazione intraluminale scarsamente coesiva del rivestimento epiteliale, con obliterazione del lume e distensione dei duttuli ma con conservazione della struttura lobulare; presenta aspetti citologici e strutturali sovrapponibili a quelli del carcinoma lobulare in situ (LCIS) dal quale si differenzia in termini quantitativi (meno di met\u00e0 del lobulo interessato).\nRappresenta un fattore di rischio compreso tra il 15-20% a 15-20 anni per lo sviluppo di un carcinoma invasivo (sia duttale che lobulare) omo/controlaterale.\nLa neoplasia intraepitaliale lobulare viene suddivisa in tre gradi:\nNella pratica clinica \u00e8 riscontro abbastanza frequente in microbiopsie stereotassiche effettuate su microcalcificazioni mammarie evidenziate da Rx mammografia e, allo stato attuale, richiede solo un trattamento chirurgico (escissione su tessuto sano) senza ulteriori terapie (radio o chemio)."}
{"id": "1620570", "revid": "110157", "url": "https://it.wikipedia.org/wiki?curid=1620570", "title": "Curralinho", "text": "Curralinho \u00e8 un comune del Brasile nello Stato del Par\u00e1, parte della mesoregione di Maraj\u00f3 e della microregione di Furos de Breves."}
{"id": "1620575", "revid": "2128848", "url": "https://it.wikipedia.org/wiki?curid=1620575", "title": "Frigintini", "text": "Frigintini \u00e8 una frazione montana dei monti Iblei. La maggior parte dell'abitato si trova nel comune di Modica mentre la porzione terminale ad occidente ricade nel comune di Ragusa.\nIl territorio di Frigintini si trova sull'altipiano modicano che \u00e8 attraversato dalla SP.27 lungo cui si sviluppa la frazione. A nord il confine \u00e8 segnato dalla cava di Calamenzana e dalla cava dei Servi in cui scorre il Tellesimo, mentre al centro la frazione \u00e8 solcata dalla cava del Prainito. L'economia della frazione si basa principalmente sull'agricoltura e sulla zootecnia. La frazione \u00e8 stata, insieme alla vicina San Giacomo, parte del territorio comunale di Noto fino al 1950.\nGeografia antropica.\nI quartieri che formano Frigintini sono: Baronazzo, Bussello, Calanchi, Campanella, Cellina, Gianforma, Saitta, Trepizzi."}
{"id": "1620576", "revid": "110157", "url": "https://it.wikipedia.org/wiki?curid=1620576", "title": "Soure (Brasile)", "text": "Soure \u00e8 un comune del Brasile nello Stato del Par\u00e1, parte della mesoregione di Maraj\u00f3 e della microregione di Arari."}
{"id": "1620577", "revid": "287204", "url": "https://it.wikipedia.org/wiki?curid=1620577", "title": "BMW M21", "text": "Con la sigla M21 si intende un motore diesel per uso automobilistico prodotto dal 1984 al 1994 dalla Casa automobilistica tedesca BMW.\nDescrizione.\nSi tratta tra l'altro del primo propulsore a gasolio prodotto dalla Casa bavarese. Le basi di partenza per realizzare quest'unit\u00e0 motrice furono i motori a benzina da 2 e da 2.5 litri della famiglia M20: dal primo furono ripresi i cilindri ed i pistoni, mentre dal secondo vennero riprese le bielle, in modo da tale da ottenere un'unit\u00e0 dall'alesaggio pari ad 80 mm, come nel 2 litri, e dalla corsa di 81 mm, come nell'unit\u00e0 da 2.5 litri. Il risultato fu un 6 cilindri da 2443 cm\u00b3, disponibile sia aspirato che sovralimentato.\nM21D25.\n\u00c8 la versione aspirata del 2.4 litri BMW: erogava una potenza massima di 86 CV a 4600 giri/min ed una coppia massima di 152 Nm a 2500 giri/min. Fu montato sulla BMW 324d E30 e sulla BMW 524d E28 e fu prodotto dal 1985 al 1988.\nM21TD25.\n\u00c8 la versione sovralimentata del 2.4 litri BMW: fu prodotto dal 1984 al 1991 ed utilizzava un \nturbocompressore \"Garrett T3\" senza intercooler, grazie al quale erogava una potenza massima di 114.6 CV a 4800 giri/min, con un picco di coppia massima pari a 211 N\u00b7m a 2400 giri/min. Questo motore fu montato su:"}
{"id": "1620578", "revid": "110157", "url": "https://it.wikipedia.org/wiki?curid=1620578", "title": "See the Day", "text": "See the Day \u00e8 un singolo della cantautrice britannica Dee C. Lee, estratto nel 1985 dall'album \"Shrine\". Nel 2005 le Girls Aloud hanno realizzato una cover della canzone.\nTracce.\n7\" single \nA - \"See the Day\" \nB - \"The Paris Match\"\n12\" single \nA1 - \"See the Day\" \nA2 - \"The Paris Match\" \nB1 - \"Luck\" [live version] \nB2 - \"Don't Do It Baby\" [remix]\nVersione delle Girls Aloud.\nSee the Day \u00e8 il terzo singolo estratto dal terzo album del gruppo musicale pop britannico Girls Aloud, \"Chemistry\". Il singolo \u00e8 stato pubblicato il 19 dicembre 2005 dall'etichetta discografica Polydor, appena cinque settimane dopo il precedente \"Biology\". Al tempo, il singolo risult\u00f2 essere il pi\u00f9 basso in classifica tra quelli pubblicati dal gruppo, con la sua nona posizione. Ha trascorso solo sei settimane nella classifica dei singoli britannica.\nLa versione delle Girls Aloud \u00e8 stata prodotta, come di consueto per le canzoni del gruppo, da Brian Higgins e gli Xenomania. In alcune versioni del singolo erano incluse la canzone \"It's Magic\", gi\u00e0 traccia dell'album e cantata dalla sola Nicola Roberts, componente del gruppo, \"I Don't Really Hate You\" e un \"medley\" di canzoni dell'album."}
{"id": "1620579", "revid": "1542020", "url": "https://it.wikipedia.org/wiki?curid=1620579", "title": "Marina di Modica", "text": ""}
{"id": "1620581", "revid": "78273", "url": "https://it.wikipedia.org/wiki?curid=1620581", "title": "Soure (Par\u00e0)", "text": ""}
{"id": "1620582", "revid": "852729", "url": "https://it.wikipedia.org/wiki?curid=1620582", "title": "Moncloa-Aravaca", "text": "Moncloa-Aravaca \u00e8 un distretto appartenente alla citt\u00e0 di Madrid. Viene identificato col numero 9.\nIl processo che port\u00f2 alla creazione del distretto Moncloa-Aravaca inizi\u00f2 nel decennio degli anni ottanta, nel processo di decentralizzazione portato avanti dai sindaci Galv\u00e1n e Barranco.\nLa sede della giunta municipale di Moncloa fu collocata negli anni ottanta appunto in un palazzo al ridosso della Piazza di Moncloa, in un edificio costruito sotto Franco a cui si deve la attuale disposizione urbanistica della zona di cui fanno parte anche il Quartier generale dell'Aeronautica e l'Arco della Vittoria.\nLa stazione della metropolitana di Moncloa \u00e8 raggiungibile con le linee 3 (Moncloa-Villaverde Alto) e la linea 6 (Circular).\nGeografia fisica.\nIl distretto si trova a nord-ovest del centro della citt\u00e0, sulle rive del fiume Manzanarre.\nSuddivisione.\nIl distretto \u00e8 suddiviso amministrativamente in 7 quartieri (\"Barrios\"):"}
{"id": "1620583", "revid": "27723", "url": "https://it.wikipedia.org/wiki?curid=1620583", "title": "Vergine in trono col Bambino e san Giovannino tra i santi Francesco, Gerolamo, Elisabetta e un devoto", "text": ""}
{"id": "1620587", "revid": "1305772", "url": "https://it.wikipedia.org/wiki?curid=1620587", "title": "Stribugliano", "text": "Stribugliano \u00e8 una frazione del comune italiano di Arcidosso, nella provincia di Grosseto, in Toscana.\nGeografia fisica.\nStribugliano \u00e8 situato sul versante occidentale del Monte Amiata, alle pendici del rilievo di Monte Buceto, sopra la valle delle Melacce. Si tratta della frazione situata pi\u00f9 a ovest del territorio comunale. Il paese \u00e8 strutturato su due vie con una piccola piazza centrale ed una vecchia parte risalente ai tempi dei feudatari.\nDista circa 18\u00a0km dal capoluogo comunale e circa 45\u00a0km da Grosseto.\nStoria.\nIl toponimo \u00e8 fatto risalire ad una presunta \"gens Strabilia\", che parteciparono alle guerre tra Mario e Silla.\nViene menzionato per la prima volta nell'868, in un documento notarile redatto a Roselle, in cui il conte Winighisi lascia ai figli del deceduto Petrone di Chiusi alcune abitazioni del \"casale Stabuoloriliano\". Nel 1206, in un altro documento notarile, viene menzionato come \"Stribulliano\", risultando propriet\u00e0 delle monache del monastero di Sant'Ambrogio di Montecellesi. Fu castello degli Aldobrandeschi, e anche alcuni signori di Montorgiali vi possedevano alcune terre intorno al 1250. Nel 1274 divenne possedimento degli Aldobrandeschi ramo di Santa Fiora. Nel 1346 il conte Jacopo di Bonifazio cedette i territori di Stribugliano e Monticello alla Repubblica di Siena.\nNel 1783 venne annesso ad Arcidosso. Intorno al borgo medievale si sono andate a formare dalla fine del XIX secolo nuove e moderne abitazioni.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Stribugliano. Sono indicati gli abitanti dell'intera frazione e dove \u00e8 possibile \u00e8 inserita la cifra riferita al solo capoluogo di frazione. Dal 1991 sono contati da Istat solamente gli abitanti del centro abitato, non della frazione.\nSport.\nStribugliano \u00e8 una meta celebre tra gli amanti del parapendio, che attira interessati dalle province di Grosseto e di Siena, ma anche dal Lazio."}
{"id": "1620588", "revid": "27406", "url": "https://it.wikipedia.org/wiki?curid=1620588", "title": "Castagnola Frazione", "text": ""}
{"id": "1620589", "revid": "81195", "url": "https://it.wikipedia.org/wiki?curid=1620589", "title": "Fisiostigmina", "text": ""}
{"id": "1620590", "revid": "110157", "url": "https://it.wikipedia.org/wiki?curid=1620590", "title": "Anaj\u00e1s", "text": "Anaj\u00e1s \u00e8 un comune del Brasile nello Stato del Par\u00e1, parte della mesoregione di Maraj\u00f3 e della microregione di Furos de Breves."}
{"id": "1620593", "revid": "619191", "url": "https://it.wikipedia.org/wiki?curid=1620593", "title": "A-Raccolta", "text": "A-Raccolta \u00e8 il disco dei Disciplinatha prodotto a tiratura limitata e - inizialmente - venduto solo attraverso \"Il Maciste\" (bollettino d'informazione del C.P.I.).\nLe tracce dalla 1 alla 6 sono prese dall'album \"Abbiamo pazientato 40 anni. Ora basta!\", la traccia 7 \u00e8 inedita, le tracce 8 e 9 sono i due lati del singolo \"Crisi di valori\".\nL'inedito \"Tu meriti il posto che occupi\", che ha in coda una versione acustica di \"Addis Abeba\", era stato diffuso solo alla stampa specializzata tramite un demo dopo l'uscita di \"Abbiamo pazientato 40 anni. Ora basta!\"."}
{"id": "1620594", "revid": "145585", "url": "https://it.wikipedia.org/wiki?curid=1620594", "title": "Chiesa di Santi Pellegrino ed Emiliano", "text": ""}
{"id": "1620595", "revid": "27723", "url": "https://it.wikipedia.org/wiki?curid=1620595", "title": "Nicola da Caravaggio", "text": ""}
{"id": "1620596", "revid": "111885905", "url": "https://it.wikipedia.org/wiki?curid=1620596", "title": "Madonna in trono col Bambino e san Giovannino", "text": "La Madonna in trono col Bambino e san Giovannino \u00e8 un olio su tavola (205x145 cm) di Nicola Moietta, datato 1521 e conservato nella ella Pinacoteca civica di Caravaggio, in Lombardia.\nStoria.\nIl dipinto fu commissionato per la cappella dedicata alla Madonna all'interno della chiesa di San Bernardino, a Caravaggio. Fu trasferito nella sala dell'ospedale civile cittadino fra il 1921 ed il 1922, e nel 1967 divenne di propriet\u00e0 del Comune di Caravaggio.\nIl quadro \u00e8 citato a met\u00e0 del XIX secolo in uno scritto di Cesare Cant\u00f9 come \"pregiato quadro\"; non viene tuttavia menzionato il nome del Moietta.\nDescrizione e stile.\nL'opera rappresenta la Madonna su di un trono, assieme al Bambino e a san Giovannino; i tre sono circondati da san Francesco, san Gerolamo, santa Elisabetta e un devoto.\nLa loggia in primo piano si apre prospetticamente su un retrostante paesaggio fluviale; sullo sfondo si intravedono alcune montagne. Viceversa, lo spazio in cui sono costrette le figure sacre \u00e8 relativamente piatto e di scarsa profondit\u00e0; i personaggi sono atteggiati in un contrappunto classico, dalla simmetria esasperata. Gli stessi colori sono puri e privi di cangiantismi.\nRisulta notevole la precisione miniaturistica delle figure visibili sullo sfondo, realizzate in punta di pennello e forse riferibili alla famiglia donatrice, i Secco d'Aragona.\nLa struttura architettonica del portico, che appare molto alto rispetto al piano della base, \u00e8 caratteristico dei dipinti lombardi della prima met\u00e0 del XVI secolo, e richiama in particolar modo lo stile di Bernardino Zenale."}
{"id": "1620598", "revid": "118693116", "url": "https://it.wikipedia.org/wiki?curid=1620598", "title": "La Petite Bande", "text": "La Petite Bande \u00e8 un'orchestra fiamminga che si occupa di esecuzioni di musica del periodo barocco e classico su strumenti originali dell'epoca.\nStoria.\n\u00c8 stata fondata nel 1972 da Sigiswald Kuijken su richiesta della casa discografica tedesca Deutsche Harmonia Mundi per registrare, sotto la direzione di Gustav Leonhardt, la musica del \"Bourgeois gentilhomme\" composta da Jean-Baptiste Lully. L'orchestra deve il suo nome e la composizione del suo organico dagli strumenti dell'orchestra di cui disponeva lo stesso Lully alla corte di Luigi XIV.\nIl principio conduttore di questa orchestra \u00e8 quello della prassi filologica esecutiva, ovvero la prerogativa di eseguire le partiture nello stesso modo in cui erano interpretate all'epoca della loro composizione e su strumenti originali o loro copie fedeli.\nLe registrazioni effettuate dall'ensemble hanno avuto un tale successo tanto da farne diventare un'orchestra permanente con un ampio repertorio di incisioni discografiche che comprende brani di musica barocca italiana e di musica classica in genere.\nLa direzione dell'orchestra \u00e8 stata affidata a Gustav Leonhardt e Sigiswald Kuijken, quest'ultimo \u00e8 poi diventato il direttore permanente del gruppo.\nNel 1993, la registrazione in forma di concerto di \"Cos\u00ec fan tutte\" di Mozart ha avuto particolari elogi in sede di critica cos\u00ec come anche per il successivo \"Don Giovanni\" del 1996 e per le \"Nozze di Figaro\" eseguite nel 1999.\nNel 2009 l'ensemble belga ha lanciato una petizione via web per sensibilizzare l'opinione pubblica intorno al rischio di chiusura dell'attivit\u00e0 a fronte del mancato rinnovo del sostegno finanziario del ministero della cultura del governo fiammingo erogato attraverso le amministrazioni della Comunit\u00e0 fiamminga del Belgio e della Provincia del Brabante Fiammingo."}
{"id": "1620599", "revid": "110157", "url": "https://it.wikipedia.org/wiki?curid=1620599", "title": "Whole Lotta History", "text": "Whole Lotta History \u00e8 il quarto singolo estratto dal terzo album del gruppo musicale pop britannico Girls Aloud, \"Chemistry\".\nIl singolo \u00e8 stato pubblicato il 13 marzo 2006 dall'etichetta discografica Polydor. \u00c8 stata l'ultima pubblicazione uscita con questa etichetta, dato il passaggio del gruppo, pochi mesi dopo, alla Fascination, neonata sottoetichetta della Polydor. Il video della canzone \u00e8 stato registrato in Francia e rappresenta le cinque componenti del gruppo alle prese con i ricordi dei loro passati amori.\nLa canzone \u00e8 stata scritta da Miranda Cooper, Brian Higgins, Xenomania, Lisa Cowling, Tim Larcombe e Giselle Sommerville ed \u00e8 stata prodotta da Brian Higgins e dagli Xenomania.\nIl singolo ha raggiunto un buon successo nella classifica britannica, arrivando alla sesta posizione e conteneva, tra le differenti versioni, le b-side \"Crazy Fool\" e una cover dal vivo della canzone \"Teenage Dirtbag\" dei Wheatus."}
{"id": "1620601", "revid": "27406", "url": "https://it.wikipedia.org/wiki?curid=1620601", "title": "Fogliano di Cascia", "text": ""}
{"id": "1620602", "revid": "1543377", "url": "https://it.wikipedia.org/wiki?curid=1620602", "title": "Histriophoca", "text": "L'Histriophoca fasciata \u00e8 un pinnipede della famiglia delle Phocidae. Una specie stagionalmente legata al ghiaccio, si trova nelle regioni Artiche e Subartiche dell'oceano Pacifico settentrionale, specificatamente nel mare di Bering e nel mare di Okhotsk. \u00c8 l'unica specie del genere Histriophoca."}
{"id": "1620604", "revid": "63363", "url": "https://it.wikipedia.org/wiki?curid=1620604", "title": "Sorga", "text": ""}
{"id": "1620609", "revid": "125473241", "url": "https://it.wikipedia.org/wiki?curid=1620609", "title": "Regno di Bulgaria", "text": "Il Regno di Bulgaria (in bulgaro: \u0426\u0430\u0440\u0441\u0442\u0432\u043e \u0411\u044a\u043b\u0433\u0430\u0440\u0438\u044f, \"Tsarstvo B\u0103lgarija\") venne fondato il 5 ottobre 1908 (22 settembre secondo il calendario giuliano) quando il Principato di Bulgaria si proclam\u00f2 indipendente dall'Impero ottomano, elevandosi al rango di regno: tale proclamazione formalizz\u00f2 anche l'annessione della provincia ottomana della Rumelia orientale, che era stata sotto il controllo bulgaro sin da 1885.\nNel 1946 la monarchia venne abolita e l'ultimo zar venne inviato in esilio, mentre la Bulgaria divenne una repubblica popolare. Sebbene raramente, \u00e8 talvolta indicato con il nome di Terzo Impero bulgaro (\u0422\u0440\u0435\u0442\u0430 \u0431\u044a\u043b\u0433\u0430\u0440\u0441\u043a\u0430 \u0434\u044a\u0440\u0436\u0430\u0432\u0430, \"Treta b\u0103lgarska d\u0103r\u017eava\"), riconosciuto con tale nome per\u00f2 solo dal Regno Unito.\nLe guerre balcaniche.\nNonostante la creazione di uno Stato bulgaro nel 1878 (Principato di Bulgaria) e il successivo controllo della Rumelia orientale nel 1885, vi era ancora una sostanziale fetta della popolazione bulgara che viveva sotto il dominio ottomano, in particolare in Macedonia. A complicare la questione vi erano inoltre la Grecia e la Serbia: la prima che rivendicava alcune zone della Macedonia \"storicamente greche\" e la seconda perch\u00e9 considerava la Macedonia come una regione slava, appoggiata dagli slavi macedoni che volevano l'annessione al Regno di Serbia; dalla quale inizi\u00f2 un periodo di lotta fra questi Paesi per il controllo di quella zona che dur\u00f2 fino alla prima guerra mondiale.\nNel 1903 si verific\u00f2 un'insurrezione bulgara in Macedonia che fece sembrare tangibile lo scoppio di una guerra tra la Bulgaria e gli ottomani. Nel 1908 Ferdinando I, gi\u00e0 principe-sovrano, approfittando della lotta fra le grandi potenze, dichiar\u00f2 la Bulgaria un regno indipendente con se stesso come sovrano. Ferdinando venne incoronato zar il 5 ottobre (22 settembre per il calendario giuliano, usato in Bulgaria sino al 1916) nella Chiesa dei Quaranta Martiri a Veliko T\u0103rnovo.\nNel 1911 il primo ministro nazionalista Ivan Ge\u0161ov firm\u00f2 un patto di alleanza con il Regno di Grecia e il Regno di Serbia, decidendo di mettere da parte le loro rivalit\u00e0 per combattere il nemico comune: l'impero ottomano.\nNel febbraio 1912 venne firmato un trattato segreto fra la Bulgaria e la Serbia e nel maggio dello stesso anno un altro trattato segreto venne firmato con la Grecia, che inser\u00ec nel patto anche il Regno di Montenegro. I trattati prevedevano la spartizione della Macedonia e della Tracia tra gli alleati. Dopo un secco rifiuto dell'impero ottomano di attuare delle riforme nei settori contestati scoppi\u00f2 la prima guerra balcanica nell'ottobre del 1912.\nGli alleati ebbero un successo travolgente: l'esercito bulgaro inflisse diverse sconfitte alle forze ottomane, avanzando minaccioso verso Costantinopoli, mentre serbi e greci avevano il pieno controllo della Macedonia, costringendo gli ottomani a chiedere la pace nel mese di dicembre. I negoziati durarono fino al febbraio del 1913 e costarono gravi perdite territoriali dell'impero ottomano nei confronti della lega balcanica.\nLa Bulgaria ebbe il numero pi\u00f9 alto di vittime fra gli alleati e su questa base il diritto di spartirsi la maggior parte del bottino. In particolare i serbi non vedevano di buon occhio le cose in questo modo e rifiutarono di lasciare qualsiasi territorio conquistato nel nord della Macedonia (che era, grosso modo, il territorio corrispondente alla moderna Repubblica di Macedonia), affermando che l'esercito bulgaro aveva omesso di intervenire ad Adrianopoli e che la l'accordo prebellico per la divisione della Macedonia sarebbe stato rivisto. Alcuni movimenti in Bulgaria erano favorevoli verso lo scoppio di una guerra contro la Serbia e la Grecia sulla questione della Macedonia. Nel giugno 1913 la Serbia e la Grecia formarono una nuova alleanza, questa volta contro la Bulgaria.\nLe tensioni furono viste dalla Bulgaria come una violazione degli accordi precedenti la guerra e, incoraggiato dalla Germania e dall'Impero austro-ungarico, lo zar Ferdinando dichiar\u00f2 guerra alla Serbia e alla Grecia facendo attaccare l'esercito bulgaro il 29 giugno. Gli eserciti serbi e greci si ritirarono sul confine occidentale, ma ben presto presero il sopravvento e costrinsero la Bulgaria alla ritirata. Il conflitto fu molto duro e con molte vittime, soprattutto durante la battaglia chiave di Bregalnica. Presto la Romania entr\u00f2 in guerra e attacc\u00f2 la Bulgaria dal nord: anche l'Impero ottomano attacc\u00f2 da sud-est e la guerra era ormai definitivamente persa per la Bulgaria, che dovette abbandonare la maggior parte delle sue posizioni in Macedonia, Serbia e Grecia, oltre a restituire Adrianopoli all'Impero ottomano. La Romania prese possesso del sud della Dobrugia.\nPrima guerra mondiale.\nIn seguito alle guerre balcaniche i bulgari avevano motivi di risentimento contro la Russia e le potenze occidentali, che non erano intervenuti per aiutare il Paese durante il conflitto. Il governo della Bulgaria, guidato da Vasil Radoslavov, si alline\u00f2 con la Germania e l'Austria-Ungheria, anche se questo significava diventare un alleato degli ottomani, nemico storico dei bulgari. La Serbia, la Grecia e la Romania (alleati del Regno Unito e della Francia) erano in possesso di territori che la Bulgaria riconosceva come propri. La Bulgaria, che aveva il pi\u00f9 grande esercito nei Balcani, per recuperare i territori persi durante le guerre balcaniche, allo scoppio della prima guerra mondiale, quando la Germania promise di ripristinare i confini del trattato di San Stefano, dichiar\u00f2 guerra alla Serbia nell'ottobre del 1915. Il Regno Unito, la Francia e l'Italia dichiararono guerra alla Bulgaria.\nL'esercito bulgaro ebbe delle notevoli vittorie militari contro la Romania e soprattutto contro la Serbia, che occupava gran parte della Macedonia. Il \"leader\" del partito agrario, Aleksand\u0103r Stambolijski, fu imprigionato per la sua opposizione alla guerra, dato che in seguito al conflitto il Paese stava vivendo una grave crisi economica. La rivoluzione russa del febbraio 1917 ebbe un grande effetto in Bulgaria e la diffusione dei sentimenti di pace e antimonarchici tra le truppe e nelle citt\u00e0 crebbe, tanto che nel mese di giugno il governo Radoslavov cadde: si rischi\u00f2 il crollo della monarchia e l'istituzione della repubblica.\nIl periodo tra le due guerre.\nNel settembre 1918 i serbi, gli inglesi, i francesi e i greci varcarono il fronte macedone e lo zar Ferdinando fu costretto a chiedere la pace. Stambolijski favor\u00ec le riforme democratiche ed evit\u00f2 una rivoluzione. Al fine di scongiurare la rivoluzione convinse Ferdinando ad abdicare in favore del figlio Boris III: la rivoluzione fu soppressa e l'esercito sciolto.\nIn base al trattato di Neuilly (novembre 1919) la Bulgaria perse la sua costa egea cedendola alla Grecia e la quasi totalit\u00e0 del suo territorio macedone al nuovo Stato del Regno di Jugoslavia e dovette dare la Dobrugia alla Romania. Le elezioni nel marzo 1920 videro il partito agrario vincere con una larga maggioranza e con Stambolijski la Bulgaria ebbe il primo governo realmente democratico. Stambolijski dovette affrontare enormi problemi sociali in quella che era ancora una nazione povera abitata soprattutto da piccoli contadini. Il governo bulgaro fu costretto a enormi riparazioni di guerra alla Jugoslavia e alla Romania ed ebbe a che fare con il problema dei rifugiati, quando i pro-bulgari macedoni dovettero lasciare la Macedonia jugoslava. Tuttavia Stambolijski fu in grado di portare a termine molte riforme sociali, malgrado l'opposizione dello zar. Un altro nemico fu l'Organizzazione Rivoluzionaria Interna Macedone, che spingeva a una guerra per riconquistare la Macedonia. Di fronte a questa serie di nemici Stambolijski si alle\u00f2 con il Partito Comunista Bulgaro e apr\u00ec le relazioni con l'Unione Sovietica.\nNel marzo 1923 Stambolijski firm\u00f2 un accordo con il Regno di Jugoslavia riconoscendo la nuova frontiera e un accordo per sopprimere l'Organizzazione Rivoluzionaria Interna Macedone. Questo fatto dette il via a una reazione nazionalista e il 9 giugno culmin\u00f2 in un colpo di Stato dopo che venne assassinato Stambolijkski (fu decapitato). Aleksand\u0103r Cankov prese il potere con l'appoggio dello zar, dell'esercito e del Organizzazione Rivoluzionaria Interna Macedone, che sparsero terrore contro il comunismo. Il \"leader\" comunista Georgi Dimitrov fugg\u00ec in Unione Sovietica. Una feroce repressione nacque nel 1925 dopo il secondo attentato fallito alla vita dello zar presso la cattedrale di Sveta Nedelja (il primo tentativo ebbe luogo nel passo di montagna di Arabakonak). Nel 1926 lo zar convinse Cankov a rassegnare le dimissioni e un governo pi\u00f9 moderato, guidato da Andrej Ljap\u010dev, prese il potere. Venne proclamata l'amnistia, anche se il comunismo rimase proibito. Il partito agrario venne riorganizzato e vinse le elezioni nel 1931 sotto la guida di Nikola Mu\u0161anov.\nProprio quando la stabilit\u00e0 politica fu ripristinata, gli effetti della grande depressione colpirono in pieno la Bulgaria e le tensioni sociali aumentarono di nuovo. Nel maggio 1934 vi fu un altro colpo di Stato, il partito agrario venne nuovamente soppresso e un regime autoritario guidato da Kimon Georgiev fu istituito con il sostegno dello zar Boris III. Nel mese di aprile 1935 Boris III stesso prese il potere, dietro la nomina fantoccio dei primi ministri Georgi Kjoseivanov (1935-1940) e Bogdan Filov (1940-1943). Il regime dello zar vietava tutti i partiti di opposizione e strinse alleanza con la Germania nazista e l'Italia fascista. Anche se la firma del patto dei Balcani del 1938 restaurava buone relazioni con la Jugoslavia e la Grecia, la questione territoriale continuava a rodere.\nSeconda guerra mondiale.\nDi fronte al rischio di un'invasione la Bulgaria scivol\u00f2 nella seconda guerra mondiale sotto il governo di Filov. Il 7 settembre 1940 la Bulgaria fu spinta dal ritorno della Dobrugia meridionale dal Regno di Romania sotto i propri confini. Ci\u00f2 avvenne per ordine del dittatore tedesco Adolf Hitler e attuata dal trattato di Craiova. Il 1\u00ba marzo 1941 la Bulgaria firm\u00f2 formalmente il patto tripartito, diventando un alleato della Germania, dell'Impero giapponese e del Regno d'Italia. Truppe tedesche entrarono nel Paese per preparare l'invasione del Regno di Grecia e del Regno di Jugoslavia. Quando la Jugoslavia e la Grecia vennero sconfitti, la Bulgaria fu autorizzata a occupare tutta la Tracia greca e la maggior parte della Macedonia. La Bulgaria dichiar\u00f2 guerra alla Gran Bretagna e gli Stati Uniti, ma resistette alla pressione tedesca di dichiarare guerra all'Unione Sovietica, timorosa del sentimento filo-russo nel Paese. Nel mese di agosto del 1943 lo zar Boris III mor\u00ec improvvisamente dopo il ritorno dalla Germania (forse assassinato, anche se non \u00e8 mai stato dimostrato) facendo salire al trono suo figlio di sei anni, Simeone II. Il potere era detenuto da un consiglio di reggenti diretto dallo zio del giovane zar, il principe Kirill, e la madre, la regina Giovanna di Savoia. Il nuovo primo ministro, Dobri Bo\u017eilov, fu solo un fantoccio nelle mani del governo tedesco.\nLa resistenza contro i tedeschi e il regime bulgaro si diffuse dal 1943, coordinato principalmente dai comunisti. Insieme con il partito agrario, ora guidato da Nikola Petkov, i socialdemocratici e anche con molti ufficiali dell'esercito fondarono il \"Fronte patriottico\". I partigiani operavano sulle montagne ad ovest e sud. In seguito ai fatti del 1944 fu evidente che la Germania stava perdendo la guerra e il regime cominci\u00f2 a cercare una via d'uscita dal conflitto. Bo\u017eilov si dimise dalla carica nel mese di maggio e il suo successore Ivan Bagrjanov cerc\u00f2 di organizzare i negoziati con gli alleati occidentali.\nNel frattempo la capitale Sofia veniva bombardata da aerei alleati alla fine del 1943 e all'inizio del 1944, con incursioni in altre grandi citt\u00e0 in seguito e l'esercito sovietico stava rapidamente avanzando verso la Bulgaria. Nel mese di agosto la Bulgaria annunci\u00f2 unilateralmente il suo ritiro dalla guerra e richiese alle truppe tedesche di abbandonare il territorio: le truppe bulgare furono frettolosamente ritirate dalla Grecia e dalla Jugoslavia. Nel mese di settembre i sovietici attraversarono il confine settentrionale. Il governo, per evitare un'invasione sovietica, dichiar\u00f2 guerra alla Germania, e cos\u00ec si ritrov\u00f2 per un paio di giorni in guerra contro la Germania e l'Unione Sovietica contemporaneamente. Il 16 settembre l'esercito sovietico entr\u00f2 a Sofia.\nIl colpo di Stato comunista.\nIl Fronte patriottico prese il potere in seguito a un colpo di stato. Secondo i termini dell'accordo di pace alla Bulgaria fu consentito di mantenere la Dobrugia meridionale, dovendo rinunciare formalmente a tutti i territori in Grecia e al territorio jugoslavo. Per evitare ulteriori controversie 150.000 bulgari furono espulsi dalla Tracia greca. I comunisti, grazie ai sovietici, acquisirono molto rilievo e fondarono anche una milizia con cui assassinare i membri dei partiti non comunisti.\nNel febbraio 1945 il nuovo regime dimostr\u00f2 la nuova realt\u00e0 politica del Paese quando il principe Kirill e centinaia di altri funzionari del vecchio regime furono arrestati con l'accusa di crimini di guerra. Entro il mese di giugno i reggenti, ventidue ex ministri e molti altri seguirono lo stesso destino. Nel settembre del 1946 la monarchia fu abolita da un plebiscito e il giovane zar Simeone II con la famiglia reale vennero mandati in esilio. I comunisti presero apertamente il potere, Vasil Kolarov venne proclamato presidente e Georgi Dimitrov divenne primo ministro. Furono promesse libere elezioni per il 1946, ma vennero palesemente truccate e boicottate dall'opposizione. Il partito agrario rifiut\u00f2 di cooperare con il nuovo regime e nel giugno 1947 il suo \"leader\" Nikola Petkov venne arrestato. Questo segn\u00f2 il punto finale nella creazione di un regime comunista in Bulgaria."}
{"id": "1620612", "revid": "1924342", "url": "https://it.wikipedia.org/wiki?curid=1620612", "title": "Something Kinda Ooooh", "text": "Something Kinda Oooh \u00e8 il primo singolo estratto dalla prima raccolta dei brani di maggior successo del gruppo musicale pop britannico Girls Aloud, \"The Sound of Girls Aloud\". Il singolo \u00e8 stato pubblicato il 23 ottobre 2006 dall'etichetta discografica Fascination.\nIl singolo ha riscosso un ottimo successo raggiungendo la terza posizione della classifica britannica. La canzone era una dei tre inediti inclusi nella raccolta del gruppo, insieme a \"I Think We're Alone Now\", canzone estratta come secondo singolo, e \"Money\", ed \u00e8 stata scritta da Miranda Cooper, Brian Higgins, Tim Powell, Nick Coler, Giselle Sommerville e Jody Lei ed \u00e8 stata prodotta, come di consuetudine per le canzoni delle Girls Aloud, da Brian Higgins e dagli Xenomania.\nLa canzone \u00e8 stata inserita come colonna sonora del film \"Run Fatboy Run\" del 2007.\nNel singolo erano contenute, tra le diverse edizioni, le b-side \"The Crazy Life\", \"Models\" (traccia dell'album \"Chemistry\") e un \"megamix\" delle canzoni pi\u00f9 conosciute del gruppo."}
{"id": "1620613", "revid": "124593411", "url": "https://it.wikipedia.org/wiki?curid=1620613", "title": "Targhe alterne", "text": "La circolazione a targhe alterne \u00e8 il meccanismo limitativo della circolazione stradale che consiste nel lasciar circolare, a giorni alterni, i veicoli la cui targa ha come ultima cifra un numero pari o dispari.\nDisposta mediante ordinanza del sindaco o di altre pubbliche autorit\u00e0, si prefigge lo scopo di contenere le emissioni inquinanti dovute al traffico nei centri abitati.\nApplicazione.\nLe targhe alterne sono previste dalle legislazioni di tutti gli stati dell'Unione europea e delle Americhe, le nazioni che ne fanno maggiore uso sono Italia, Grecia e quelle dell'America latina, esistono anche altre varianti come nel caso del Messico e in Cile, dove la rotazione viene eseguita su tutti i valori dell'ultima cifra della targa.\nIn Italia, la misura ha carattere temporaneo, non preventivo ed \u00e8 comunicata dall'autorit\u00e0 con almeno un giorno di anticipo rispetto all'entrata in vigore. \nIl Decreto del Ministero della Sanit\u00e0 n. 163 del 21 aprile 1999 fornisce i limiti di riferimento per le missioni e le modalit\u00e0 attuative delle limitazioni del traffico. I poteri in materia delle autorit\u00e0 locali sono sanciti dalle Disposizioni Generali del Decreto Lgs. n. 285 del 30 aprile 1992 art. 7 e ribaditi dal Decreto Lgs. n. 267 del 18 agosto 2000, art. 7.\nIter procedurale.\nA cadenza quotidiana le centraline di rilevamento urbane comunicano all'autorit\u00e0 o rendono fruibili in Internet le misure di alcuni parametri tenuti sotto controllo, quali l'anidride carbonica e il PM 10. \nSe queste misure superano i limiti di legge, l'autorit\u00e0 per la tutela della salute pubblica pu\u00f2 deliberare l'adozione delle targhe alterne o il blocco totale del traffico.\nAll'ingresso delle aree dove valgono le targhe alterne, solitamente sono posti dei blocchi di Polizia che controllano l'ultima cifra della targa e fermano le auto che tentano di entrare, non rispettando il divieto di circolazione.\nIl provvedimento riguarda esclusivamente le strade urbane, non extraurbane, superstrade o autostrade, anche se in presenza di centri abitati limitrofi sono ecceduti i limiti di legge per alcune sostanze inquinanti.\nStudi.\nQueste ed altre soluzioni, sono stati oggetto di studio per analizzarne l'efficacia.\nI dati qualitativi dell'area non hanno dato alcun miglioramento durante i giorni di blocco selettivo o totale oppure di targhe alterne, rendendo di fatto tali pratiche completamente inutili, in virt\u00f9 anche del fatto che il trasporto pubblico e privato influisce per una minima parte all'inquinamento dell'aria."}
{"id": "1620627", "revid": "125388870", "url": "https://it.wikipedia.org/wiki?curid=1620627", "title": "Sassi", "text": ""}
{"id": "1620636", "revid": "123587346", "url": "https://it.wikipedia.org/wiki?curid=1620636", "title": "I Think We're Alone Now", "text": "I Think We're Alone Now \u00e8 una canzone scritta da Ritchie Cordell e interpretata da Tommy James &amp; the Shondells, che riscosse molto successo nel 1987. Della canzone sono state eseguite, nel corso degli anni, numerose cover.\nVersione di Lene Lovich.\nUna cover di I Think We're Alone Now \u00e8 stata registrata da Lene Lovich per il suo disco d'esordio Stateless (1978).\nVersione di Tiffany.\nI Think We're Alone Now \u00e8 uno dei singoli estratti dall'album di esordio di Tiffany.\nVersione delle Girls Aloud.\nI Think We're Alone Now \u00e8 il secondo e ultimo singolo estratto dalla prima raccolta dei brani di maggior successo del gruppo musicale pop britannico Girls Aloud, \"The Sound of Girls Aloud\". Il singolo \u00e8 stato pubblicato il 18 dicembre 2006 dall'etichetta discografica Fascination. La canzone \u00e8 stata reinterpretata come \"ringraziamento\" alla cantante Tiffany che in precedenza aveva realizzato una cover di un successo del gruppo, \"Love Machine\".\nLa canzone \u00e8 anche la colonna sonora del film \"It's a Boy Girl Thing\", uscito nelle sale cinematografiche il 29 dicembre 2006 ed \u00e8 stata inserita, anche se in una differente versione rispetto a quella pubblicata come singolo, come uno dei tre inediti della raccolta; gli altri erano il singolo di lancio \"Something Kinda Ooooh\" e \"Money\".\nLa canzone, scritta originariamente da Ritchie Cordell, \u00e8 stata prodotta nella versione delle Girls Aloud da Brian Higgins e gli Xenomania.\nNel singolo erano contenute, tra le varie versioni pubblicate, due diverse b-side: la canzone \"Who Do It?\" e \"Jingle Bell Rock\", cover dell'omonimo classico natalizio gi\u00e0 contenuto nel disco bonus pubblicato insieme a \"What Will the Neighbours Say?\", il secondo album del gruppo. Ha riscosso un buon successo in Gran Bretagna raggiungendo la quarta posizione della classifica."}
{"id": "1620637", "revid": "2129896", "url": "https://it.wikipedia.org/wiki?curid=1620637", "title": "Istituto siciliano di studi politici ed economici", "text": "L'Istituto siciliano di studi politici ed economici (ISSPE) \u00e8 una associazione con finalit\u00e0 culturali con sede a Palermo. \u00c8 anche una casa editrice. Ha avuto sede prima in piazza Castelnuovo poi in via Messina Marine e oggi in Via Salvatore Bono.\nStoria.\nCostituito a Palermo nel 1980, come una sorta di sezione siciliana dell'INSPE (Istituto nazionale di studi politici ed economici) fondato a Roma nel 1958 da un gruppo di intellettuali, venne subito riconosciuto tra gli Istituti culturali regionali (L.R. 30-12-1980, n. 154). In tutti questi anni di attivit\u00e0 l\u2019ISSPE ha sviluppato un\u2019intensa attivit\u00e0 convegnistica (circa 500), trattando temi, figure ed avvenimenti col preciso intento di sensibilizzare l\u2019opinione pubblica e di offrire nuovi stimoli per una riflessione storica e culturale sui temi pi\u00f9 significativi della societ\u00e0 siciliana: lotta alla mafia e alla criminalit\u00e0 organizzata, riforme elettorali ed istituzionali, autonomie locali, governo del territorio, difesa dell\u2019ambiente, sviluppo economico ed occupazione, cultura e valorizzazione dei beni culturali, sanit\u00e0, vivibilit\u00e0 urbana, difesa della famiglia e condizione femminile, lotta alla droga. \nSono assai numerose le opere, edite in questi oltre quarant\u2019anni, che hanno avuto, principalmente, lo scopo di stimolare il dibattito storico e culturale su argomenti generali di alto rilievo civile, di coinvolgere interessi di categorie, di aree territoriali e/o economiche, di particolari settori dell\u2019opinione pubblica, di partecipare o avviare la discussione su problemi spesso irrisolti. Un metodo questo che \u00e8 stato sempre in linea con le finalit\u00e0 istituzionali dell\u2019ISSPE, perch\u00e9 il dibattito storico e politico nella Sicilia di ieri e di oggi sia, sempre nel rispetto dei principi del pluralismo, per quanto possibile articolato e completo.\nTra i suoi dirigenti vi sono stati lo storico Giuseppe Tricoli, lo scrittore Tommaso Romano, il poeta e saggista Dino Grammatico, l'ex parlamentare regionale del Movimento Sociale Italiano Francesco Virga.\nAnnovera una vasta biblioteca, un archivio ed una nastroteca. Ha pubblicato vari volumi sulla storia, l'economia e la politica siciliana.\nNote.\nUna storia della cultura in Sicilia (con elenco manifestazioni e pubblicazioni dell'Istituto) consultabile in formato eBook nel sito dell'Istituto www.isspe.it "}
{"id": "1620640", "revid": "88740", "url": "https://it.wikipedia.org/wiki?curid=1620640", "title": "Tarbelli", "text": "I Tarbelli erano un popolo aquitano che occupava il Paese basco settentrionale e la Chalosse, un territorio della Guascogna, nel dipartimento francese delle Landes. \nLa loro capitale era Dax, in antico \"Aquae Terbellicae\", situata in quella che Ausonio descriveva come \u00abquelle contrade ove mugghia il popolo dei Tarbelli\u00bb.\nLa denominazione di \"Tarbelli quatuorsignani\" (\"Tarbelli dai quattro stendardi\") indicava che essi federavano quattro trib\u00f9.\nConfinavano con i Cocosati al nord, i Bardueti al sud e i Sibuzati di Zuberoa (Soule) a est.\n\u00c8 difficile non accostare il loro nome a quello della citt\u00e0 di Tarbes. "}
{"id": "1620642", "revid": "1568601", "url": "https://it.wikipedia.org/wiki?curid=1620642", "title": "Marmo occhiadino", "text": "Il marmo occhiadino \u00e8 una variet\u00e0 di calcare rinvenibile entro una formazione del Triassico superiore (Carnico), il Calcare metallifero bergamasco. In Val Camonica questa formazione \u00e8 caratterizzata da affioramenti dello spessore massimo di 80 metri.\nDescrizione.\nGeneralmente il termine \"occhiadino\" si applica agli gneiss; in questo caso il termine fa probabilmente riferimento all\u2019aspetto superficiale del litotipo.\nIn Val Camonica le cave erano localizzate alle pendici della Concarena, dove prendeva il nome di \"marmo di D\u00f2\" (D\u00f2 \u00e8 il nome in dialetto camuno di Ono San Pietro).\nAltre cave erano note a Varenna, erano cos\u00ec descritte da Lanzani:\n\u00c8 stato usato nel XVIII secolo soprattutto nella costruzione di luoghi di culto. Attualmente non \u00e8 nota la localizzazione esatta delle cave storiche."}
{"id": "1620644", "revid": "287204", "url": "https://it.wikipedia.org/wiki?curid=1620644", "title": "Anhalt-Kothen", "text": ""}
{"id": "1620646", "revid": "1543377", "url": "https://it.wikipedia.org/wiki?curid=1620646", "title": "Wieland Kuijken", "text": "Biografia.\nWieland Kuijken ha iniziato, all'et\u00e0 di quindici anni, lo studio di violoncello e pianoforte al conservatorio di Bruges ed \u00e8 poi passato a studiare al conservatorio reale di Bruxelles dove ha completato gli studi nel 1962. Nel 1957 aveva tuttavia cominciato ad interessarsi alla viola da gamba. Gi\u00e0 nel era membro dell'\"Alarius Ensemble\" di Bruxelles, gruppo cameristico nel quale rimase fino al 1972. Ha fatto anche parte dell'ensemble \"Musiques Nouvelles\" fino al 1962. \nHa suonato spesso con i suoi fratelli, Sigiswald Kuijken e Barthold Kuijken nel \"Kuijken Early Music Group\", La Petite Bande e nel \"Kuijken String Quartet\". Con Gustav Leonhardt, Frans Br\u00fcggen e Alfred Deller ha eseguito diverse opere di musica da camera. Oggi \u00e8 annoverato fra i migliori esecutori della sua generazione nel repertorio della musica antica, per il violoncello barocco e la viola da gamba. \nInsegna dal 1970 nei conservatori di Anversa, Bruxelles e L'Aia e dal 1973 anche in quello di Innsbruck. \nViene regolarmente invitato come giurato in concorsi internazionali a Bruges, Parigi, Boston e Utrecht."}
{"id": "1620648", "revid": "320578", "url": "https://it.wikipedia.org/wiki?curid=1620648", "title": "Occhialino", "text": ""}
{"id": "1620650", "revid": "599013", "url": "https://it.wikipedia.org/wiki?curid=1620650", "title": "Stella solitaria", "text": ""}
{"id": "1620655", "revid": "1543377", "url": "https://it.wikipedia.org/wiki?curid=1620655", "title": "Haifa Wehbe", "text": "Biografia.\nNacque il 10 marzo 1972 da una famiglia musulmana formata da padre libanese e madre egiziana.\nEx-modella per grandi stilisti italiani, ora \u00e8 acclamata come una pop star in Libano e in tutto il mondo arabo, anche se \u00e8 stata criticata duramente per i suoi ultimi videoclip, giudicati poco decenti per la morale araba. Ci\u00f2 nonostante la Wehbe \u00e8 molto amata dal pubblico arabo.\n Haifa \u00e8 l'ambasciatrice per la lotta contro l'AIDS di Rouban Rouge, per il Medio Oriente e il Nord Africa, nonch\u00e9 ambasciatrice ufficiale della BBC per la promozione dello studio della lingua inglese nel mondo arabo.\nLa Wehbe, oltre che per la sua esotica bellezza, \u00e8 conosciuta anche per essere in contenzioso con altre cantanti che tentano di screditarla. D'altro canto per\u00f2 Haifa \u00e8 ammirata dalla cantante egiziana Sherine Abdelahabz\nIl suo album \"Habibi ana\" (\"Amore mio\") \u00e8 uscito il 4 luglio 2008, mentre \"Baby Haifa\" \u00e8 del marzo 2010() e \"Malikat Jamal Kawn\" \u00e8 dell'8 maggio 2012. \"Bokra Bfarjik\" \u00e8 il primo videoclip estratto dall'album \"Malikat Jamal Kawn\" ed \u00e8 stato girato in Italia e diretto da Giangi Magnoni.\nFamosa \u00e8 la canzone \"80 million ehsas\", dedicata all'Egitto, paese di provenienza della madre."}
{"id": "1620657", "revid": "110157", "url": "https://it.wikipedia.org/wiki?curid=1620657", "title": "Chiesa di Santa Maria dei Servi (Venezia)", "text": "La chiesa di Santa Maria dei Servi era un edificio religioso di Venezia, situato nel sestiere di Cannaregio.\nStoria.\nL'edificio \u00e8 stato costruito a partire dal 1330 e demolito, in parte, nel 1815.\nAi primi del Cinquecento lo scultore padovano Andrea Briosco, detto Il Riccio, realizz\u00f2 dei rilievi bronzei con le storie del ritrovamento della Croce, su commissione di Gerolamo Don\u00e0, umanista veneziano, che aveva ricevuto dal pontefice alcune reliquie della Santa Croce.\nNella chiesa dei Servi di Maria (Serviti), dunque, era stato allestito un altare di grande fattura per onorarle. L'unica parte integralmente conservata della chiesa \u00e8 la Cappella del Volto Santo dei Lucchesi che ha ancora lo splendido soffitto originale con le immagini dei Padri della chiesa e i simboli dei quattro Evangelisti, probabile opera del pittore veneziano Nicol\u00f2 Semitecolo.\nNel 1757 venne commissionato uno strumento al famoso \"Fabricator d'organi\" don Antonio Barbini di Murano il quale lo realizz\u00f2, completo di cassa e tendaggio. Non venne mai collocato in questo edificio bens\u00ec nascosto, per l'imminente arrivo delle truppe napoleoniche che razziavano le citt\u00e0 e le chiese. L'organo, di dodici piedi, si trova in perfetto stato di conservazione, pur avendo nel tempo subito qualche lieve modifica, nella chiesa Arcipretale di San Michele Arcangelo di Caselle d'Altivole (TV) da quando fu acquistato nel 1812 dall'allora Arciprete Lodovico Da Camin.\nDi seguito un sunto dell'atto di vendita \"(Caselle d\u2019Altivole, Archivio Parrocchiale).\" :\n\"Atto di vendita dell\u2019Organo Barbini da parte di G. Bazzani alla Parrocchia di Caselle\"\n\"Regno d\u2019Italia Dipartimento dell\u2019Adriatico Venezia li 29 Maggio 1812\"\"Con la presente bench\u00e9 privata scrittura Giacomo Bassani [sic] del fu Pietro Fabricator d\u2019Organi come da Decreto Municipale n. 2891 in data 2 Marzo prossimo passato colla meditazione del Reverendo D. Francesco Merlini Professor d\u2019organi vende al Reve.mo Sig.r D. Lodovico da Camin arciprete della Chiesa di Caselle d\u2019Asolo Dipartimento Bachiglione L\u2019Organo con il suo Cassone e tenda che esisteva nella Chiesa de S. Maria de Servi di questa Citt\u00e0 con li seguenti condizioni.\" \nDescrizione.\nDell'edificio rimane parte dell'impianto e la sezione inferiore della facciata con il portale gotico. Si conserva integralmente solamente la cappella del Volto Santo, detta dei Lucchesi."}
{"id": "1620669", "revid": "92433726", "url": "https://it.wikipedia.org/wiki?curid=1620669", "title": "Antonio G\u00fcnther II di Schwarzburg-Sondershausen-Arnstadt", "text": "Biografia.\nAntonio G\u00fcnther II era figlio del Conte Antonio G\u00fcnther I e di sua moglie, Maria Maddalena del Palatinato-Birkenfeld. Nel 1666 succedette al padre governando in coreggenza assieme al fratello maggiore Cristiano Guglielmo. Nel 1681, i fratelli divisero la loro eredit\u00e0, con Anton G\u00fcnther II che ricevette i distretti di Ebeleben, Schernberg, Keula, e Arnstadt fondando quindi la linea cadetta dalla vita breve. Nel 1697, i fratelli furono elevati a principi imperiali, ma Anton G\u00fcnther II si astenne dall'uso di questo titolo fino al 1709.\nAntonio G\u00fcnther stabil\u00ec la propria residenza ad Arnstadt: qui fu un notevole patrono della musica del tuo tempo, interessandosi anche di storia e di arte come collezionista. Egli fu infatti protettore di Johann Sebastian Bach il quale lo assunse quale suo Organista a Arnstadt, cittadina che sotto la reggenza di Antonio G\u00fcnthers divenne uno dei centri pi\u00f9 importanti della cultura tedesca.\nNel 1684 spos\u00f2 Augusta Dorotea (1666-1751), figlia del Duca Antonio Ulrico di Brunswick-Wolfenb\u00fcttel.\nAlla sua morte, non avendo avuto eredi, gli succedette il fratello Cristiano Guglielmo, che rimase l'unico regnante dello stato."}
{"id": "1620676", "revid": "110157", "url": "https://it.wikipedia.org/wiki?curid=1620676", "title": "Belaja (affluente dell'Angara)", "text": "La Belaja (, \u0411\u043e\u043b\u044c\u0448\u0430\u044f \u0411\u0435\u043b\u0430\u044f) \u00e8 un fiume della Siberia Orientale, affluente di sinistra dell'Angara. Scorre nei rajon \u010ceremchovskij e Usol'skij dell'Oblast' di Irkutsk, in Russia.\nIl fiume ha origine dalla confluenza dei due rami sorgentizi Bol'\u0161aja Belaja e Malaja Belaja che scendono dalla zona alpina del monti Saiani Orientali a un'altitudine di circa 2\u00a0500\u00a0m. La Belaja scorre in direzione orientale e sfocia nel bacino di Bratsk a 1\u00a0610\u00a0km dalla foce dell'Angara, a nord di Usol'e-Sibirskoe. Il fiume ha una lunghezza di 79\u00a0km (359\u00a0km, se calcolati dalla sorgente della Bol'\u0161aja Belaja); l'area del suo bacino \u00e8 di 18\u00a0000\u00a0km\u00b2. Il suo maggior affluente (da destra) \u00e8 l'Urik."}
{"id": "1620683", "revid": "126257", "url": "https://it.wikipedia.org/wiki?curid=1620683", "title": "Gati", "text": "I Gati furono una popolazione dell'Aquitania, la cui esatta localizzazione \u00e8 sconosciuta.\nDurante la campagna gallica di Cesare, si arresero alle manovre di Publio Licinio Crasso intese a sottomettere l'Aquitania."}
{"id": "1620686", "revid": "125454896", "url": "https://it.wikipedia.org/wiki?curid=1620686", "title": "Regno dell'Iraq", "text": "Il Regno dell'Iraq nacque al termine del mandato britannico della Mesopotamia nel 1921, con l'incoronazione di Faysal I, e termin\u00f2 nel 1958, quando la monarchia fu rovesciata da un sanguinoso colpo di Stato di Abd al-Karim Qasim, che istitu\u00ec la Repubblica in Iraq.\nComprendeva le tre ex province ottomane di: \nMonarchia hashemita.\nAll'Iraq venne concessa piena indipendenza \u2013 senza i limiti previsti in materia di politica estera e militare previsti dal Trattato anglo-iracheno del 1922 \u2013 nel 1932 con Faysal I come suo sovrano.\nAnche in questa cornice, rimasero per\u00f2 alcune basi aeree sotto esclusivo controllo britannico. Quando Faysal mor\u00ec nel 1933, re Ghazi gli succedette sul trono, regnando dal 1933 al 1939, quando mor\u00ec in un incidente automobilistico dai contorni alquanto dubbi. Le pressioni da parte dei nazionalisti arabi perch\u00e9 il Regno Unito lasciasse l'Iraq furono ignorate dal governo di Londra.\nStoria.\nIndipendenza.\nAll'Iraq ufficialmente fu concessa l'indipendenza nel 1932 in base a un accordo firmato dal Regno Unito nel 1930, in base al quale il governo britannico avrebbe terminato il suo mandato ufficiale a condizione che il governo iracheno avesse consentito ad alcuni consulenti britannici di prendere parte al governo, consentire ai militari britannici di costruire e mantenere alcune basi, e l'obbligo che l'Iraq dovesse aiutare il Regno Unito in caso di guerra.\nInstabilit\u00e0 politica e i golpi militari (1930-1941).\nAl raggiungimento dell'indipendenza nel 1932, a causa delle tensioni politiche generate dalla presenza britannica in Iraq, indussero buona parte dell'opinione pubblica a considerare il governo e i politici che lo sostenevano (come Nuri al-Sa'id) come filo-britannici. Tra quanti erano ostili alla presenza britannica figurava un nazionalista, Rashid Ali al-Kaylani, che si batteva perch\u00e9 fosse posta immediata fine all'influenza britannica.\nDal 1936 al 1941, si ebbero due colpi di stato militari, non tanto diretti a metter fine alla monarchia, quanto a porre termine alle pesanti ingerenze dell'Impero britannico.\nGuerra anglo-irachena.\nNel 1941 un colpo di Stato port\u00f2 Rash\u012bd \u02bfAl\u012b al-Kayl\u0101n\u012b alla carica di Primo Ministro. Rash\u012bd \u02bfAl\u012b non rovesci\u00f2 la monarchia, ma install\u00f2 un regime accesamente nazionalista e tent\u00f2 di limitare le prerogative britanniche che scaturivano dal Trattato dal 1930, come quello di mantenere basi militari in Iraq.\nIl 30 aprile l'esercito iracheno attacc\u00f2 dalle alture a sud di \u1e24abb\u0101niya la locale base delle Royal Air Force. Dopo alcuni ultimatum, nelle prime ore del 2 maggio, alle ore 5 del mattino, l'esercito britannico inizi\u00f2 il bombardamento delle truppe irachene.\nLe ostilit\u00e0 durarono dal 18 aprile al 30 maggio 1941 e si conclusero con una netta disfatta irachena, facilitata dal mancato aiuto tedesco e italiano che inviarono pochissimi rifornimenti e armamento, malgrado un'esplicita richiesta del governo di Baghdad e un apparente consenso di Berlino e Roma.\nI britannici avrebbero continuato ad occupare l'Iraq per molti anni ancora.\n1941-1958.\nDopo la fine della guerra anglo-irachena, N\u016br\u012b al-Sa\u02bf\u012bd, ritornato Primo ministro, domin\u00f2 la politica in Iraq fino alla caduta della monarchia e il suo assassinio nel 1958, attuando una politica schiettamente filo-occidentale.\nRepubblica.\nLa monarchia hashemita si protrasse fino al 1958, quando fu rovesciata con un colpo di Stato repubblicano dall'esercito iracheno, noto come Rivoluzione del 14 luglio. Re Fay\u1e63al II, insieme con i membri della famiglia reale furono trucidati. Il golpe port\u00f2 al potere il generale \u02bfAbd al-Kar\u012bm Kassem. Egli ritir\u00f2 l'Iraq dal patto di Baghdad e stabil\u00ec rapporti di amicizia con l'Unione Sovietica."}
{"id": "1620687", "revid": "767487", "url": "https://it.wikipedia.org/wiki?curid=1620687", "title": "Stella solitaria (film 1996)", "text": "Stella solitaria (\"Lone Star\") \u00e8 un film del 1996 scritto e diretto da John Sayles.\n\u00c8 stato presentato nella Quinzaine des R\u00e9alisateurs al 49\u00ba Festival di Cannes.\nTrama.\nIn un poligono abbandonato nel deserto a sud del Texas vengono trovati un anello massonico, un distintivo da sceriffo e un teschio umano. Sam, lo sceriffo della vicina citt\u00e0, comincia ad indagare e, in un ristorante messicano, si confronta con il sindaco Hollis, il quale non pu\u00f2 fare a meno di raccontare una storia alla quale ha assistito tanti anni prima: la storia di un precedente sceriffo, il corrotto e irrascibile Charlie Wade, e del giorno in cui fu allontanato per merito del giovane Buddy, padre di Sam, destinato a sostituirlo come sceriffo e a diventare cos\u00ec amato da tutti, al punto che \u00e8 imminente l'inaugurazione di una targa a lui dedicata di fronte al palazzo di giustizia. Ma la scoperta del cadavere getta un'ombra sulla cerimonia. Sam incontra Pilar, figlia di Mercedes, la proprietaria del ristorante messicano, e tra i due si riaccende un'antica passione. Ma in citt\u00e0 la convivenza tra bianchi, messicani e neri \u00e8 difficile e provoca forti attriti. Dopo molte difficolt\u00e0, Sam riesce ad accusare Hollis di essere stato testimone dell'omicidio di Charlie Wade per mano di suo padre Buddy. I fatti vengono alla luce, e Sam deve ora scegliere tra la verit\u00e0 e la leggenda. Rivela inoltre a Pilar che tra Buddy e Mercedes c'\u00e8 stata una relazione e che loro due sono fratello e sorella. Per entrambi la felicit\u00e0 \u00e8 ora tutta da ricostruire."}
{"id": "1620688", "revid": "1005847", "url": "https://it.wikipedia.org/wiki?curid=1620688", "title": "Belaja", "text": ""}
{"id": "1620689", "revid": "80339", "url": "https://it.wikipedia.org/wiki?curid=1620689", "title": "Belaya", "text": ""}
