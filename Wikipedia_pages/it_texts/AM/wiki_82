{"id": "1752246", "revid": "125323631", "url": "https://it.wikipedia.org/wiki?curid=1752246", "title": "CAM BusOtto", "text": "Il CAM Busotto \u00e8 un modello di autobus italiano prodotto dal 1994 al 2003 dalla Carrozzeria Autodromo Modena (CAM).\nProgetto.\nIl BusOtto viene progettato come sostituto dell'Alice, realizzato sul pianale del Bredabus 2001. Con questo modello la CAM inaugura una collaborazione con la tedesca MAN AG, che fornisce il telaio e la meccanica dell'autobus \"NL222\". \u00c8 stata anche prodotta una versione filoviaria (per le citt\u00e0 di Milano, Bologna, Parma e Modena), con apparecchiature elettriche AdTranz, sia da 12 che da 18 metri.\nStoria e tecnica.\nIl mezzo \u00e8 stato inizialmente realizzato mediante la tecnica del pianale ribassato, presentando un singolo gradino in corrispondenza della porta posteriore.\nIl motore \u00e8 il MAN DO826 LOH15 da 6.871 cc, erogante 220 cavalli e posto in posizione orizzontale posteriore; anche il telaio NL222 \u00e8 di fornitura tedesca. La trasmissione \u00e8 automatica, solitamente Voith.\nA partire dal 2001 il BusOtto viene prodotto nella versione \"New\": mentre non vi sono aggiornamenti alla meccanica (salvo l'upgrade alla normativa Euro 3), per quanto riguarda l'estetica vi \u00e8 l'abbandono dei caratteristici profili in vetroresina lungo le fiancate, il frontale viene ridisegnato con uno stile meno squadrato, vengono adottati fanali a gemme circolari e viene eliminato il gradino in corrispondenza della porta posteriore, portando l'autobus ad una certa somiglianza con i modelli minori Tango ed Al\u00e8.\nLe finestre e porte sono state fornite dall'azienda O.M.Z. S.p.a. di Modena e da Sguinzi S.p.a.\nLa produzione del modello \u00e8 cessata nel 2003, anno in cui la CAM present\u00f2 istanza di fallimento.\nVersioni.\nEcco un riepilogo delle versioni prodotte:\nDiffusione.\nIl mezzo ha avuto ed ha tuttora una vasta diffusione nelle aziende di trasporto pubblico cittadino italiane, tra cui ATAC Roma (poi ceduti a RomaTPL), ANM Napoli, GTT Torino, ATM Milano, ATAP Pordenone, TPER Bologna, STP Brindisi in versione IL, oltre a svariate aziende minori, tra cui la Conerobus di Ancona, che, nel 1996, ne ha acquistati ben 15 esemplari, 12m UL a gasolio e, nel 2001, anche 5 BusOtto New SL.\nSono stati prodotti in collaborazione con l'azienda rumena Rocar alcuni prototipi, denominati Rocar Autodromo U812, che tuttora circolano nella capitale Bucarest."}
{"id": "1752249", "revid": "767487", "url": "https://it.wikipedia.org/wiki?curid=1752249", "title": "Olne", "text": "Olne (in vallone \"\u00d4ne\") \u00e8 un comune belga di 3.788 abitanti, situato nella provincia vallona di Liegi."}
{"id": "1752250", "revid": "767487", "url": "https://it.wikipedia.org/wiki?curid=1752250", "title": "Alpha Ethniki 1994-1995", "text": "L'Alpha Ethniki 1994-1995 fu la 59\u00aa edizione della massima serie del campionato di calcio greco, conclusa con la vittoria del , al suo diciassettesimo titolo.\nCapocannoniere del torneo fu Krzysztof Warzycha (), con 29 reti.\nFormula.\nCome nella stagione precedente le squadre partecipanti furono 18 e disputarono un girone di andata e ritorno per un totale di 34 partite.\nLe ultime tre classificate furono retrocesse in Beta Ethniki.\nIl punteggio prevedeva tre punti per la vittoria, uno per il pareggio e nessuno per la sconfitta.\nLe squadre ammesse alle coppe europee furono sei: i campioni alla UEFA Champions League 1995-1996, la vincitrice della coppa nazionale alla Coppa delle Coppe 1995-1996, seconda e terza classificata alla Coppa UEFA 1995-1996 pi\u00f9 due ulteriori squadre alla Coppa Intertoto 1995.\nClassifica finale.\nLegenda:\nNote:"}
{"id": "1752252", "revid": "123207238", "url": "https://it.wikipedia.org/wiki?curid=1752252", "title": "Pepinster", "text": "Pepinster \u00e8 un comune belga di 9.574 abitanti, situato nella provincia vallona di Liegi. Il borgo si trova a pochi chilometri ad ovest di Verviers, alla confluenza del Ho\u00ebgne con la Vesdre."}
{"id": "1752253", "revid": "15850341", "url": "https://it.wikipedia.org/wiki?curid=1752253", "title": "Blieberg", "text": ""}
{"id": "1752256", "revid": "125437715", "url": "https://it.wikipedia.org/wiki?curid=1752256", "title": "Raul (nome)", "text": "Origine e diffusione.\nLa situazione onomastica di questi nomi \u00e8 piuttosto complessa: \"Raul\" e \"Raoul\" sono stati introdotti in Italia nell'Ottocento, principalmente dalla Francia, anche grazie a opere liriche e teatrali come \"Gli ugonotti\" di Meyerbeer. Il nome francese \"Raoul\" \u00e8 una contrazione dell'antico nome germanico \"Radulf\"; quest'ultimo, attestato anche come \"Radwulf\" e imparentato con il nome norreno \"R\u00e1\u00f0\u00falfr\", \u00e8 composto da \"radha\" (\"consiglio\", \"assemblea\") e da \"wulfa\" (\"lupo\"), ed \u00e8 alla radice del moderno nome inglese \"Ralph\". \nVa per\u00f2 notato che nomi foneticamente simili sono attestati in Italia gi\u00e0 anticamente, nel XII-XIII secolo, con le forme latine medievali \"Raulus\", \"Raulo\", \"Rao\" e \"Rhao\"; queste, invece, sono derivate probabilmente da un'abbreviazione di \"Radulfo\", una forma antiquata di Rodolfo (nome a cui viene talvolta ricondotto anche il francese \"Raoul\").\nAd oggi, il nome si attestato prevalentemente in Italia centro-settentrionale, specialmente in Emilia-Romagna per \"Raul\" e in Toscana per \"Rao\", \"Raolo\", \"Raulo\" (forme decisamente pi\u00f9 rare rispetto alle altre). Riguardo alla pronuncia, \u00e8 usata prevalentemente quella \"italianizzata\", con l'accento sulla A, cio\u00e8 \"R\u00e0ul\", ma si registra anche quella pi\u00f9 fedele all'origine francese, ossia \"Ra\u00f9l\".\nOnomastico.\nL'onomastico si pu\u00f2 festeggiare il 21 giugno in memoria di san Raoul, detto anche Roils e Ralph, arcivescovo di Bourges, oppure il 30 dicembre, in onore del beato Raoul, monaco cistercense e studente di san Bernardo, fondatore di un'abbazia a Vaucelles."}
{"id": "1752265", "revid": "2132899", "url": "https://it.wikipedia.org/wiki?curid=1752265", "title": "CAM Al\u00e8", "text": "Il CAM Al\u00e8 \u00e8 un autobus italiano prodotto tra il 1999 e il 2003 da Carrozzeria Autodromo Modena e dal 2006 dalla Rampini Carlo.\nProgetto.\nL'Al\u00e8 venne progettato sul finire degli anni '90 per sostituire l'Iveco DownTown, minibus urbano di scarso successo prodotto per rimpiazzare il precedente Pollicino.\nFu prodotto a partire dal 1999 dalla CAM. Nel 2003 la produzione sub\u00ec una battuta d'arresto a causa del fallimento della Carrozzeria Autodromo, tuttavia la produzione fu ripresa nel 2006 ad opera della Rampini.\nAutodromo Al\u00e8 (1999-2003).\nDurante l'era CAM, l'Al\u00e8 era equipaggiato con un motore MAN DO824 LOH025 da 4580 cm3, erogante 155 cavalli e rispondente alla normativa Euro 3. Dotato di pianale ribassato e, a richiesta, di aria condizionata e pedana per la salita dei disabili, era prodotto nell'unica taglia di 7,8 metri.\nRampini Al\u00e8 (dal 2006).\nA partire dal 2006 la produzione dell'Al\u00e8 riprese ad opera della Rampini che per l'occasione svilupp\u00f2, per gli esemplari gi\u00e0 prodotti, un kit di aggiornamento per risolvere i problemi di cui il veicolo soffriva, ridisegnando il ponte posteriore e lo sterzo.\nLa stessa azienda ha poi presentato una versione alimentata ad idrogeno (Al\u00e8 Fuel Cell) e una con motore elettrico, equipaggiata con sistema di ricarica plug-in o tramite pantografo. Entrambe le versioni sono equipaggiate con sistema BMS studiato e realizzato dalla stessa azienda e unit\u00e0 di trazione prodotta da Siemens.\nDiffusione.\nDurante il lungo periodo di produzione l'Al\u00e8 ha conosciuto una grande diffusione sul territorio italiano.\nDiversi esemplari sono stati acquistati da ATAC (che ne ha ceduto una parte a Roma TPL). Altri esemplari hanno circolato anche per ATV (Verona), AMT (Genova), ATAF (Firenze), TPER (Bologna), Trieste Trasporti e Conerobus (Ancona), che quest'ultima, nel 2000, acquist\u00f2 6 esemplari a gasolio, in allestimento urbano.\nCon lo sviluppo delle versioni elettrica e a idrogeno, l'Al\u00e8 ha ottenuto un piccolo successo anche all'estero, con esemplari circolanti per Wiener Linien (Vienna), DPP (Praga) e EMT (Madrid)."}
{"id": "1752268", "revid": "2091899", "url": "https://it.wikipedia.org/wiki?curid=1752268", "title": "Interglossa", "text": "Interglossa \u00e8 un progetto di lingua artificiale ideato nel 1943 dal biologo inglese Lancelot Hogben (1895-1975). \nStoria.\nMentre insegnava ai suoi allievi, Hogben not\u00f2 quanto fosse difficile per gli studenti memorizzare i termini specialistici della biologia, a causa della loro poca dimestichezza con le etimologie e le lingue classiche. Inizi\u00f2 cos\u00ec ad insegnare loro le radici internazionali latine e greche di questi termini in aiuto alla memoria. Inizi\u00f2 a compilarne un vocabolario ed in seguito, durante la seconda guerra mondiale a Birmingham, cre\u00f2 alcune linee-guida di grammatica, completando cos\u00ec l'abbozzo di una nuova lingua ausiliaria internazionale basata soprattutto sul lessico della scienza moderna: \nAlla fine Hogben si convinse che una tale lingua ausiliaria fosse sempre pi\u00f9 necessaria, dunque decise di pubblicare il suo progetto, chiarendo che si trattava semplicemente di un abbozzo:\nAlfabeto.\nL'Interglossa impiega l'alfabeto latino. Vengono usate le 26 lettere dell'alfabeto latino di base di ISO. \nFonetica.\nLe lettere dell'alfabeto sono, per la maggior parte, pronunciate come i rispettivi simboli fonetici dell'alfabeto fonetico internazionale, con le seguenti eccezioni:\nNelle seguenti combinazioni iniziali, la prima delle due consonanti \u00e8 muta: ct-, gn-, mn-, pn-, ps-, pt-. Cos\u00ec ps- in pseudo equivale a /s/. \nIn genere l'accento tonico cade sulla penultima sillaba, per esempio billEta (billet), permIto. Nelle parole terminanti con due vocali (-io, -ia, ecc.), queste possono formare un dittongo. Per\u00f2 Hogben preferiva trattarle come uno iato, affermando che in nEsia (isola) l'accento \u00e8 sulla terzultima sillaba (\"nE-si-a\"); altro esempio: orientAtio.\nParti del discorso.\nUna classificazione di parti del discorso rilevanti per una lingua isolante non imiterebbe le categorie proprie del sistema di flessione del gruppo indoeuropeo. I vocaboli di interglossa possono essere classificati seguente la sua funzione di vocaboli individuali nello \"sentence-landscape\" (p.\u00a032-3):\n\"Sentence-landscape\".\nA fine di pronta ricognizione, una lingua libera da flessioni pu\u00f2 facilitare la sua comprensione da due tipi di segnali presenti nello \"sentence-landscape\" (\"frase-paesaggio\"): articoli (vedi \"Parti del discorso\"), e terminali (che \u00e8, vocali finali):\nHogben preferisce avere questo numero di eccezioni in luogo dello \"svantaggio di mutilare un tema internazionale famigliare, o di indebitamente stirare la parola\". (p.\u00a037)\nSintassi.\nInterglossa \u00e8 una lingua puramente isolante come il cinese, indipendente da suffissi, da flessione verbale e nemmeno da derivazione nominale, tuttavia utilizza un genere di composti di chi secondo componente \u00e8 un monosillabo. Come in cinese (ed in inglese), i nomi composti sono essenziali. Secondo Hogben, risultano \"auto-espliciti\", quando si tiene a mente il suo contesto di uso comune. (p.\u00a021)\nInterglossa provedde una grammatica minima con una serie di regole sintattiche apertamente definiti, tuttavia differente dalla grammatica usuale di lingue inflessionali-agglutinanti come le lingue indoeuropee: \nLessico.\nA differenza di altre lingue ausiliari, Hogben liberamente adotta alcune parole internazionali greche; cos\u00ec, la interglossa ha \"cephali\" e \"chiri\" per testa e mano. \nGrande parte del lessico \u00e8 di origine latina. Il proprio termine \"Inter-glossa\" \u00e8 di origine mista. Hogben spesso provvede ai di sinonimi equivalenti, per esempio \"hypo\" e \"infra\", \"soma\" e \"corpora\" (greche le prime, latine le seconde), i quali sono entrambi internazionali. \nInterglossa pu\u00f2 considerarsi come la redazione della sua discendente, lingua ausiliare glosa, che ha riformato e ampliato il lessico di interglossa.\nUn dizionario mai pubblicato.\nNel manuale \"Interglossa. A draft of an auxiliary\" era indicato il progetto di un secondo volume, \"A short English-Interglossa Dictionary\" (\"Breve dizionario inglese-interglossa\"), con la collaborazione di una certa Dorothy Baker: \nNon risulta che il dizionario sia mai stato pubblicato. Il manoscritto di questo dizionario \u00e8 conservato tra gli scritti di Hogben presso l'Universit\u00e0 di Birmingham ed \u00e8 stato pubblicato in rete nel 2014.\nTesto di esempio.\nIl seguente \u00e8 il Padre nostro in interglossa, titolato da Hogben \"U Petitio de Christi\":"}
{"id": "1752280", "revid": "767487", "url": "https://it.wikipedia.org/wiki?curid=1752280", "title": "Stoumont", "text": "Stoumont \u00e8 un comune belga di 3.025 abitanti, situato nella provincia vallona di Liegi."}
{"id": "1752282", "revid": "110157", "url": "https://it.wikipedia.org/wiki?curid=1752282", "title": "Theux", "text": "Theux (in vallone \"Teu\") \u00e8 un comune belga di 11.672 abitanti, situato nella provincia vallona di Liegi."}
{"id": "1752284", "revid": "6923", "url": "https://it.wikipedia.org/wiki?curid=1752284", "title": "Skoda Electric", "text": ""}
{"id": "1752290", "revid": "15850948", "url": "https://it.wikipedia.org/wiki?curid=1752290", "title": "Weismes", "text": ""}
{"id": "1752294", "revid": "253269", "url": "https://it.wikipedia.org/wiki?curid=1752294", "title": "Christa Miller", "text": "Biografia.\n\u00c8 conosciuta principalmente per il ruolo di Jordan Sullivan, nella sit-com statunitense \"Scrubs - Medici ai primi ferri\".\nHa ottenuto due candidature ai Golden Satellite Award per la sua interpretazione in \"Scrubs\".\nDal 2009 \u00e8 nel cast della sit-com creata dal marito, \"Cougar Town\", nel ruolo di Ellie Torres, migliore amica della protagonista Jules Cobb. Nello stesso anno appare in un episodio della settima stagione di \"\".\nVita privata.\nNipote dell'attrice Susan Saint James, \u00e8 \nsposata dal 1999 con Bill Lawrence, il produttore di \"Scrubs - Medici ai primi ferri\". Insieme hanno tre figli: Charlotte Lawrence (2000), William (2003) e Henry (2006).\nNella serie \"Scrubs\", il video delle nozze tra il dottor Cox e Jordan \u00e8 il reale video delle nozze tra l'attrice e Lawrence.\nDoppiatrici italiane.\nNelle versioni in italiano dei suoi lavori, Christa Miller \u00e8 stata doppiata da:\nDa doppiatrice \u00e8 sostituita da:"}
{"id": "1752300", "revid": "1318658", "url": "https://it.wikipedia.org/wiki?curid=1752300", "title": "Geer (comune)", "text": "Geer (in vallone \"Djer\") \u00e8 un comune belga di abitanti, situato nella provincia vallona di Liegi. Prende il nome dal fiume Geer, che ha una delle sue sorgenti nella localit\u00e0 di \"Lens-Saint-Servais\".\nIl comune \u00e8 composto, oltre al capoluogo \"Geer\", delle localit\u00e0 (\"sections\") di \"Bo\u00eblhe\", \"Hollogne-sur-Geer\", \"Lens-Saint-Servais\", \"Omal\", \"Darion\" e \"Ligney\", che erano tutte comuni autonomi prima della fusione del 1977."}
{"id": "1752313", "revid": "15851313", "url": "https://it.wikipedia.org/wiki?curid=1752313", "title": "Borgworm", "text": ""}
{"id": "1752314", "revid": "486946", "url": "https://it.wikipedia.org/wiki?curid=1752314", "title": "Francesco D'Avalos", "text": ""}
{"id": "1752315", "revid": "111698835", "url": "https://it.wikipedia.org/wiki?curid=1752315", "title": "Teatro Solvay", "text": "Il teatro Solvay \u00e8 un teatro situato in via Ernesto Solvay a Rosignano Solvay, nel comune di Rosignano Marittimo.\nStoria.\nFin dal 1921 la Solvay di Rosignano organizz\u00f2 lo svago del personale creando varie associazioni volte ad occupare vantaggiosamente le ore libere dopo il lavoro per sviluppare le qualit\u00e0 morali, fisiche ed intellettuali degli operai e degli impiegati.\nTutto ci\u00f2 a seguito del profondo interesse che la Societ\u00e0 nutriva verso la vita che essi conducevano, con le loro famiglie, al di fuori della fabbrica e degli uffici.\nInizi\u00f2 la costruzione di sale di riunione, della biblioteca, delle scuole, dei dormitori e refettori, delle sale da gioco e da conversazione, di un campo di atletica, degli orti sperimentali.\nTutto ci\u00f2 per evitare che il personale dello stabilimento, situato in aperta campagna, avesse la necessit\u00e0 di cercare altrove i divertimenti che non erano presenti nel villaggio industriale.\nNel 1925 fu edificato l'edificio del teatro a pianta a T rovesciata e perfettamente simmetrica.\nAl piano terra si trovava un grande bar ristorante per operai comunicante con un'ampia terrazza esterna, la biblioteca , la sala musica e quella del comitato del calcio.\nAl teatro, posto nel corpo ortogonale, si accedeva tramite un corridoio ai cui lati erano posti il buffet e il guardaroba.\nEra composto da una grande sala che a seconda delle occasioni poteva variare le proprie dimensioni tramite un pannello mobile. Il palcoscenico, concepito secondo la tradizione classica italiana, comunicava con la platea attraverso due piccole rampe di scale poste lateralmente.\nIl retropalco, delimitato da pareti mobili in legno, era sede dei camerini e degli attrezzi necessari alle rappresentazioni.\nLa platea conteneva 432 posti.\nAl primo piano si trovava il bar ristorante per impiegati con sala biliardi, la biblioteca con sala lettura, varie salette per i diversi comitati di gestione e la cabina di proiezione.\nIl teatro era completato dalla galleria composta da una balconata capace di altri 200 posti.\nIl nuovo Teatro Solvay fu inaugurato nel 1928, contemporaneamente alle grandi sale di riunione della Societ\u00e0.\nArchitettura.\nIl teatro era formato da una grande sala con stanze di servizio, una platea e una galleria con, rispettivamente, 500 e 250 posti a sedere (ora ridotti ad un totale di 600).\nIl palcoscenico era composto da due quinte di stoffa sormontato da due sipari interni e da una tela panoramica di fondo lunga dodici metri.\nL'energia elettrica era fornita dalla Societ\u00e0 Solvay.\nL'impianto di illuminazione, pur rinnovato poco tempo prima, era ancora insufficiente perch\u00e9 non riusciva a graduare l'intensit\u00e0 della luce e a sfumare i colori di scena.\nLa cabina di proiezione invece era la migliore tra quelle che esistevano in commercio in quegli anni, essendo dotata di un apparecchio cinema sonoro, di amplificatori di riserva e di numerosi accessori che ne facevano un impianto modello.\nL'attivit\u00e0 artistica del Teatro Solvay fu molto intensa e con un eccellente livello di qualit\u00e0 per le rappresentazioni proposte.\nGli spettacoli del biennio 1935-36 ebbero un tale successo che pi\u00f9 volte fu negato l'ingresso a molte persone soprattutto nei posti in galleria, molto richiesti per i loro prezzi popolari.\nA questo difetto di capacit\u00e0, dovuto soprattutto all'aumento della popolazione, andava aggiunto anche quello della visibilit\u00e0 che in certe zone non era perfetta.\nVenne cos\u00ec presentato alla Direzione della Societ\u00e0 Solvay un progetto di Italo Gamberini per la ristrutturazione della galleria che prevedeva la soppressione delle due ali laterali ed un avanzamento della parte centrale in modo da ottenere un maggior numero di posti.\nCon la spesa di circa 8000 lire si prevedeva di sostituire anche i sedili in legno con delle poltrone modeste ma pi\u00f9 comode.\nUn addetto si occupava della sorveglianza dei locali e degli impianti del teatro, nonch\u00e9 della manutenzione e della pulizia impianti del teatro."}
{"id": "1752316", "revid": "1442080", "url": "https://it.wikipedia.org/wiki?curid=1752316", "title": "Thierry Gilardi", "text": "Di origini italiane, fu uno dei telecronisti di spicco della televisione francese commentando alcune tra le pi\u00f9 importanti partite di calcio e rugby.\nGi\u00e0 rugbista nel ML Saint-Germain-en-Laye insieme al nazionale Franck Mesnel, rimase in tale club fino a 28 anni, poi smise l'attivit\u00e0 agonistica per continuare quella giornalistica, svoltasi tra France Inter, Canal+ e TF1.\nIndimenticabile rester\u00e0 la sua telecronaca su TF1 di - , finale del Campionato mondiale di calcio 2006 che si concluse con la vittoria dell'Italia ai rigori per 6 reti a 4.\nPer tutta la partita Gilardi rest\u00f2 obiettivo e, pur non nascondendo la sua delusione per la sconfitta della sua nazionale, non lesin\u00f2 i complimenti per quella italiana, e dopo la testata di Zidane a Materazzi grid\u00f2 \"Pas \u00e7a, Zinedine\".\nThierry Gilardi \u00e8 improvvisamente morto di infarto dopo una cena tra amici a pochi mesi dal suo cinquantesimo compleanno e alla vigilia di un'amichevole."}
{"id": "1752333", "revid": "767487", "url": "https://it.wikipedia.org/wiki?curid=1752333", "title": "Dayton (Wyoming)", "text": "Dayton \u00e8 un centro abitato \"(town)\" degli Stati Uniti d'America, situato nella Contea di Sheridan nello Stato del Wyoming. Nel censimento del 2000 la popolazione era di 678 abitanti.\nGeografia fisica.\nSecondo i rilevamenti dell'United States Census Bureau, la localit\u00e0 di Dayton si estende su una superficie di 1,2 km\u00b2, tutti occupati da terre.\nPopolazione.\nSecondo il censimento del 2000, a Dayton vivevano 678 persone, ed erano presenti 186 gruppi familiari. La densit\u00e0 di popolazione era di 551,8 ab./km\u00b2. Nel territorio comunale si trovavano 304unit\u00e0 edificate. Per quanto riguarda la composizione etnica degli abitanti, il 94,69% era bianco, lo 0,15% era afroamericano, il 3,10% era nativo, lo 0,44% proveniva dall'Asia, lo 0,44% apparteneva ad altre razze e l'1,18% a due o pi\u00f9. La popolazione di ogni razza ispanica corrispondeva all'1,62% degli abitanti.\nPer quanto riguarda la suddivisione della popolazione in fasce d'et\u00e0, il 26,7% era al di sotto dei 18, il 5,6% fra i 18 e i 24, il 24,2% fra i 25 e i 44, il 28,6% fra i 45 e i 64, mentre infine il 14,9% era al di sopra dei 65 anni di et\u00e0. L'et\u00e0 media della popolazione era di 41 anni. Per ogni 100 donne residenti vivevano 97,1 uomini."}
{"id": "1752337", "revid": "6923", "url": "https://it.wikipedia.org/wiki?curid=1752337", "title": "Cat (isola)", "text": " \nCat \u00e8 un'isola che si trova nel centro dell'arcipelago delle Bahamas, di cui costituisce anche un distretto. Vanta con i 63 metri sul livello del mare del Monte Alvernia il punto di massima elevazione della nazione. Il monte \u00e8 sormontato sulla cima da un monastero chiamato \"The Hermitage\".\nI primi coloni europei arrivati sull'isola furono i lealisti fuggiti durante la rivoluzione americana nel 1783.\nStoricamente l'isola fond\u00f2 la sua fortuna economica sulle piantagioni di cotone. Oggi un'importante voce dell'economia \u00e8 la raccolta della corteccia di cascarilla, che viene esportata in Italia, dove \u00e8 utilizzata prevalentemente nel campo farmaceutico, dei profumi e nella produzione di Campari.\nLa popolazione dell'isola di Cat \u00e8 di 1.647 abitanti (al censimento del 2000). I principali insediamenti sono Arthur's Town, Orange Creek, e Port Howe.\nL'isola \u00e8 servita dagli aeroporti di New Bight Airport e Arthur's Town Airport."}
{"id": "1752338", "revid": "7", "url": "https://it.wikipedia.org/wiki?curid=1752338", "title": "Terza et\u00e0", "text": ""}
{"id": "1752344", "revid": "745179", "url": "https://it.wikipedia.org/wiki?curid=1752344", "title": "Infiorata di Noto", "text": ""}
{"id": "1752345", "revid": "2108263", "url": "https://it.wikipedia.org/wiki?curid=1752345", "title": "Ernesto Augusto di Hannover (1887-1953)", "text": "Biografia.\nInfanzia.\nIl bisnonno di Ernesto Augusto, l'omonimo principe Ernesto Augusto, Duca di Cumberland, quinto figlio maschio di re Giorgio III del Regno Unito, divent\u00f2 re di Hannover nel 1837 poich\u00e9 la legge salica imped\u00ec alla regina Vittoria di regnare sul trono dello Stato tedesco.\nErnesto Augusto di Hannover, Principe di Gran Bretagna e Irlanda, designato principe Ernesto di Cumberland, nacque a Penzing vicino a Vienna, sesto e pi\u00f9 giovane dei figli del principe ereditario Ernesto Augusto di Hannover e di sua moglie, la principessa Thyra di Danimarca. Suo padre successe come pretendente al trono di Hannover e come Duca di Cumberland e Teviotdale nei pari di Gran Bretagna nel 1878. Il giovane principe Ernesto Augusto divent\u00f2 erede apparente al Ducato di Cumberland e alla pretesa su Hannover dopo la morte dei suoi due fratelli maggiori, Giorgio e Cristiano.\nNel 1884, il regnante Duca di Brunswick-Wolfenb\u00fcttel, un lontano cugino, mor\u00ec e il Duca di Cumberland rivendic\u00f2 la successione a quel territorio. Tuttavia, il Cancelliere Imperiale, Otto von Bismarck, riusc\u00ec a ottenere dal Consiglio Federale (Bundesrat) dell'Impero tedesco di escludere il duca dalla successione. Bismarck fece ci\u00f2 poich\u00e9 il duca non aveva mai formalmente rinunciato alle sue pretese sul trono di Hannover, che era stato annesso alla Prussia nel 1866 dopo la fine della guerra austro-prussiana (Hannover si era schierata con la perdente Austria). Il principe Alberto di Prussia divent\u00f2 il reggente di Brunswick. Dopo la morte del principe Alberto nel 1906, il duca offr\u00ec che lui e suo figlio maggiore, il principe Giorgio, avrebbero rinunciato alle loro pretese sul Ducato in modo da permettere a Ernesto, l'altro suo figlio sopravvissuto, di prendere possesso del Ducato, ma questa opzione fu respinta dal Bundesrat e la reggenza continu\u00f2, questa volta sotto il duca Giovanni Alberto di Meclemburgo-Schwerin, che aveva precedentemente agito da reggente per suo nipote in Meclemburgo.\nMatrimonio.\nQuando il fratello maggiore di Ernesto, il principe Giorgio, mor\u00ec in un incidente automobilistico il 20 maggio 1912, l'Imperatore tedesco mand\u00f2 un messaggio di condoglianze al Duca di Cumberland. In risposta a questo gesto amichevole, il Duca mand\u00f2 il suo unico figlio maschio sopravvissuto Ernesto Augusto a Berlino per ringraziare l'Imperatore per il suo messaggio. Ernesto e l'Imperatore tedesco erano cugini di terzo grado discendenti da re Giorgio III del Regno Unito. A Berlino, Ernesto Augusto conobbe e si innamor\u00f2 dell'unica figlia dell'imperatore Guglielmo II, la principessa Vittoria Luisa di Prussia.\nIl 24 maggio 1913, Ernesto Augusto e Vittoria Luisa, cugini di terzo grado, si sposarono. Questo matrimonio concluse la decennale frattura tra le Casate di Hohenzollern e Hannover. Le nozze tra il principe Ernesto Augusto e la principessa Vittoria Luisa fu anche l'ultimo grande raduno dei sovrani europei (molti dei quali discendevano sia dalla regina Vittoria sia da re Cristiano IX di Danimarca) prima dello scoppio della Grande Guerra. Oltre all'Imperatore tedesco e all'Imperatrice, al Duca e alla Duchessa di Cumberland, parteciparono re Giorgio V e la regina Mary del Regno Unito e lo zar Nicola II. Dopo l'annuncio del suo fidanzamento con la principessa Vittoria Luisa nel febbraio del 1913, il principe Ernesto Augusto prest\u00f2 giuramento di fedelt\u00e0 all'Imperatore tedesco e accett\u00f2 una commissione come capitano di cavalleria e comandante di compagnia negli Zieten Hussars, un reggimento dell'esercito prussiano, in cui suo nonno (re Giorgio V) ed il suo bisnonno (re Ernesto Augusto I) erano stati colonnello. Re Giorgio V del Regno Unito diede il suo consenso al matrimonio il 17 marzo 1913 come richiesto dal Royal Marriages Act.\nAscesa al Ducato.\nIl 27 ottobre 1913, il Duca di Cumberland rinunci\u00f2 formalmente alle sue pretese sul Ducato di Brunswick in favore del figlio sopravvissuto. Il giorno seguente, il Consiglio federale decise di consentire al principe Ernesto Augusto di Cumberland di diventare il Duca regnante di Brunswick. Il nuovo Duca di Brunswick, che ricevette una promozione a colonnello nella Zieten\u2013Hussars, prese formalmente possesso del suo ducato il 1\u00ba novembre.\nDuca di Brunswick.\nDurante la prima guerra mondiale, il duca sal\u00ec al rango di maggior generale. L'8 novembre 1918 fu costretto ad abdicare al suo trono insieme agli altri sovrani tedeschi. L'anno successivo, i titoli delle parie britanniche e irlandesi di suo padre furono sospesi in base al Titles Deprivation Act 1917 a seguito del servizio del Duca nell'esercito tedesco durante la guerra, e il titolo di Principe di Gran Bretagna e Irlanda posseduto da Ernesto Augusto fu anch'esso sospeso in base allo stesso atto. Alla morte del padre nel 1923, Ernesto Augusto non successe al titolo di Duca di Cumberland e Tetiondale e Conte di Armagh. Per i successivi trent'anni Ernesto Augusto sarebbe rimasto il capo del Casato di Hannover, vivendo ritirato nei suoi vari possedimenti. Visse abbastanza per vedere uno dei suoi figli salire su un trono europeo: nel 1947 sua figlia Federica divent\u00f2 Regina degli Elleni quando suo marito, il principe Paolo di Grecia e Danimarca, successe al fratello come re. Il Duca di Brunswick \u00e8 il nonno materno della regina Sofia di Spagna e dell'ex re Costantino II di Grecia.\nMorte.\nMor\u00ec al Castello di Marienburg nei pressi di Hannover il 30 gennaio 1953.\nDiscendenza.\nIl Duca e la Duchessa di Brunswick ebbero cinque figli:"}
{"id": "1752346", "revid": "228587", "url": "https://it.wikipedia.org/wiki?curid=1752346", "title": "Flusso (economia)", "text": "In economia il flusso rappresenta la variazione (in aumento o in diminuzione) di un elemento patrimoniale che si verifica in un determinato periodo di tempo, in seguito a un'operazione d'investimento, disinvestimento o di finanziamento.\nPossiamo avere:"}
{"id": "1752348", "revid": "6923", "url": "https://it.wikipedia.org/wiki?curid=1752348", "title": "Eleuthera (Bahamas)", "text": " \nEleuthera \u00e8 un'isola delle Bahamas, situata 80\u00a0km a est di Nassau. Ha una forma molto allungata e sottile, con una lunghezza di 180\u00a0km e una larghezza che si attesta fra 1 e 2\u00a0km. Secondo il censimento del 2000 la popolazione di Eleuthera era di circa 8.000 persone. Il nome di \"Eleuthera\" deriva dalla forma plurale femminile della parola greca \u03b5\u03bb\u03b5\u03cd\u03b8\u03b5\u03c1\u03bf\u03c2-\u03b5\u03bb\u03b5\u03cd\u03b8\u03b5\u03c1\u03b7 (eleutheros-eleftheri), \"libere\".\nLe coste dell'isola variano da spiagge sabbiose o formate da piccoli sassolini, a grandi affioramenti di antiche barriere coralline. Il versante orientale dell'isola s'affaccia sull'Oceano Atlantico, mentre il lato ovest d\u00e0 sul Grande Banco delle Bahamas.\nL'originale popolazione di Taino, o Arawaks, fu in gran parte deportata dagli spagnoli dal 1550 nelle miniere di Hispaniola, dove morirono in gran parte. L'isola si crede sia stata disabitata fino all'arrivo dei primi coloni europei (pellegrini puritani) arrivati nel 1648 da Bermuda. Questi coloni, noti come \"avventurieri Eleutheriani\u201d, diedero l'attuale nome all'isola.\nL'isola \u00e8 stata molto prospera nel periodo dal 1950 al 1980 in cui attir\u00f2 importanti industriali americani e stelle del cinema.\nI principali insediamenti sono Governor's Harbour (la capitale amministrativa), Rock Sound, Tarpum Bay, Harbour Island con le sue spiagge di sabbia rosa."}
{"id": "1752352", "revid": "121110605", "url": "https://it.wikipedia.org/wiki?curid=1752352", "title": "Compagnia svedese delle Indie orientali", "text": "La Compagnia svedese delle Indie orientali (in svedese: \"Svenska Ostindiska Companiet\" o \"SOIC\") venne fondata a G\u00f6teborg nel 1731 con l'obiettivo di svolgere commerci con l'estremo Oriente. L'idea fu ispirata dal successo della Compagnia olandese delle Indie orientali e della Compagnia britannica delle Indie orientali; essa crebbe fino a diventare la pi\u00f9 grande compagnia di commerci di Svezia del XVIII secolo, fino a cessare di esistere nel 1813.\nAntefatti.\nLe ragioni per la fondazione della compagnia hanno origine pi\u00f9 di un secolo prima. Fin dal 1626, infatti, l'olandese Willem Usselincx ottenne i privilegi reali da parte del sovrano di Svezia per fondare una compagnia che svolgesse commerci con l'estremo Oriente. Nonostante ci\u00f2, a causa delle guerre in atto a quel tempo nessuna nave riusc\u00ec a partire per la sua destinazione. Un altro tentativo coinvolse un gruppo di pirati del Madagascar, che pensavano di spostare la propria base in Svezia. Essi offrirono una solida base finanziaria e i negoziati con il re Carlo XII avevano raggiunto un buon livello durante la campagna del sovrano contro la Norvegia, ma quando il re mor\u00ec tutto si blocc\u00f2 e non se ne fece pi\u00f9 nulla (1718).\nDopo la Grande guerra del Nord la Svezia era economicamente prostrata e il commercio veniva visto come una possibilit\u00e0 per ricostruire il paese. Quest'idea era comunque contestata, poich\u00e9 la Svezia poteva esportare Acciaio e Legname e ad alcuni pareva uno spreco scambiare tali materie prime con t\u00e8 e porcellana. Anche la nascente industria tessile svedese era timorosa del commercio, cos\u00ec che la nuova societ\u00e0 promise di astenersene.\nUna nuova compagnia che avesse lo scopo di intromettersi nei lucrosi affari delle grandi potenze europee (principalmente la Francia e la Gran Bretagna) non era facile da costruire da zero, ma un decisivo aiuto venne dal regime di monopolio accordato a tali compagnie e dai mercanti scozzesi ed inglesi che erano stati lasciati fuori dalla Compagnia britannica delle Indie orientali, i quali erano ben felici di avere la loro parte di commerci finanziando la nuova compagnia svedese.\nLa nascita del SOIC.\nNel 1729 il mercante scozzese Colin Campbell fond\u00f2 una compagnia con lo svedese Henrik K\u00f6nig, dopo aver precedentemente discusso l'idea con Nicolaus Sahlgren. La reazione del governo svedese fu riluttante: il fallimento di una compagnia simile basata ad Ostenda, nei Paesi Bassi Meridionali (allora controllati dall'Impero austriaco), era di cattivo augurio. K\u00f6nig per\u00f2 port\u00f2 il problema all'attenzione del parlamento svedese ed ebbe successo, ottenendo i privilegi reali per la compagnia il 14 gennaio 1731, inizialmente per un periodo di 15 anni. Fra i termini dell'accordo:\nLe ragioni dell'ultima clausola erano sia interne che esterne: prima di tutto ai cittadini britannici era vietato svolgere commerci in Asia, inoltre all'interno della Svezia in molti sospettavano che gli stranieri stessero derubando le ricchezze svedesi; con questa clausola l'anonimato veniva garantito. Anche la gelosia dei mercanti che non facevano parte della compagnia gioc\u00f2 un ruolo, cos\u00ec che si arriv\u00f2 a bruciare i libri contabili dopo che essi erano stati riveduti e vistati, ottenendo cos\u00ec il pi\u00f9 rigoroso segreto sugli affari della compagnia.\nLa lettera con cui venivano concessi i privilegi venne tradotta in francese ed in latino e distribuita a tutte le principali potenze. La loro reazione fu negativa: esse fecero chiaramente capire che la nuova compagnia non era assolutamente la benvenuta. L'ambasciatore svedese a Londra addirittura non os\u00f2 presentare la lettera al governo britannico. Le richieste di ottenere assistenza presso le loro basi navali, se necessaria, non ottennero nemmeno risposta.\nLa prima spedizione.\nLa forza trainante della compagnia fu Colin Campbell, nominato cavaliere dal re svedese e mandato a G\u00f6teborg per organizzare la prima spedizione. Essa part\u00ec il 9 febbraio 1732 sulla nave \"Friedericus Rex Sueciae\", con a bordo Campbell in qualit\u00e0 di ambasciatore presso la corte cinese. Il capitano era Georg Herman di Trolle, che come Campbell era gi\u00e0 stato in Cina precedentemente. L'equipaggio era composta da circa cento uomini.\nLa spedizione part\u00ec senza alcun problema: dopo aver doppiato il Capo di Buona Speranza ed essere arrivati a Canton, il principale porto commerciale della Cina dell'epoca, vennero caricati i beni da commerciare. Durante il viaggio di ritorno, la nave venne fermata dagli olandesi fra Giava e Sumatra, per poi essere portata a Batavia (l'odierna Giacarta). Campbell protest\u00f2 e mostr\u00f2 le carte nautiche, ma gli olandesi risposero che essi avevano sospettato che il vascello battesse bandiera svedese senza averne il diritto. La spedizione venne infine lasciata andare, ma era stato perso tempo prezioso ed ora i venti erano sfavorevoli. Gran parte dei componenti dell'equipaggio mor\u00ec durante la traversata, in numero tale che fu necessario reclutare marinai norvegesi non appena vennero raggiunte le coste di quel paese.\nIl 27 agosto 1733 la nave rientr\u00f2 a G\u00f6teborg, circa un anno e mezzo dopo la sua partenza. Il viaggio era economicamente stato un grandissimo successo, con un guadagno di circa 900.000 riksdaler ed un dividendo pari al 25% del capitale.\nSpedizioni successive.\nDurante tutta la sua esistenza, la compagnia effettu\u00f2 132 spedizioni. Di queste 8 andarono perdute, totalmente o parzialmente. Probabilmente la perdita pi\u00f9 dolorosa fu quella della nave \"G\u00f6theborg\" nel 1745, quando essa affond\u00f2 nei pressi della fortezza di \u00c4lvsborg, all'imbocco del porto di G\u00f6teborg dopo aver compiuto senza problemi il viaggio di andata e ritorno verso la Cina. Bench\u00e9 molti libri contabili vennero bruciati, resta evidente che la compagnia facesse enormi profitti e che numerosi svedesi si siano arricchiti in quegli anni grazie ad essa.\nLe navi esportavano principalmente ferro, sia sotto forma di barre che lavorato (come asce, ancore, acciaio, ecc...), rame e legname. Le spedizioni si fermavano brevemente a Cadice, in Spagna, dove commerciavano i propri prodotti per acquistare argento. I beni importati riguardavano invece principalmente il t\u00e8, gran parte del quale veniva poi ri-esportato e contrabbandato in Inghilterra ad un prezzo inferiore a quello cui veniva venduto dal monopolio di stato in quel paese. Un altro bene importato era la porcellana, il cui valore era circa il 5% dell'intero valore delle spedizioni della compagnia. Nel corso degli anni si stima che siano state importati circa 50 milioni di pezzi di porcellana dalla Cina.\nSolitamente una spedizione andata a buon fine poteva portare ad un guadagno di circa il 25-30% del capitale investito, ma si raggiunse anche il 60%. Molto dipendeva dai mercanti e dal capitano: i mercanti dovevano concludere un gran numero di accordi favorevoli mentre il capitano aveva il difficile compito di effettuare il viaggio senza ostacoli e nel minor tempo possibile. Le navi erano lunghe circa 50 metri e trasportavano alcune decine di fucili a scopo di autodifesa. L'ultimo bastimento torn\u00f2 a G\u00f6teborg nel marzo del 1806 e, anche se la compagnia aveva ottenuto un prolungamento dei diritti fino al 1821, essa cess\u00f2 di esistere nel 1813.\nOrganizzazione.\nLa Compagnia svedese delle Indie orientali era formata da un consiglio dei direttori. Dal 1731 al 1813 questi consigli si sono susseguiti tra le cinque licenze di esercizio della compagnia, concesse dal governo svedese e che permettevano alla compagnia di avere una serie di privilegi.\nLa prima licenza d'esercizio (1731-1746).\nSecondo la prima licenza di esercizio della Compagnia (valida nel periodo 1731-1746) il consiglio dei direttori doveva essere composto da almeno tre membri. Il primo consiglio, nel 1731, era composto da:\nBedoire abbandon\u00f2 la compagnia gi\u00e0 nel 1732. Negli anni successivi entrarono a far parte:\nNel corso della prima licenza furono svolte 25 spedizioni, con dodici navi. Di queste dodici navi ben tre affondarono e tra queste tre la pi\u00f9 famosa \u00e8 la \u201cG\u00f6theborg I\u201d, che tornando a casa nel 1745 si incagli\u00f2 a Hunneb\u00e5dan.\nLa seconda licenza di esercizio (1746-1766).\nDurante la seconda licenza di esercizio (valida nel periodo 1746-1766) il numero dei membri nel dei direttori sal\u00ec a sette. Tra i direttori precedenti erano rimasti Colin Campbell, Nicolaus Sahlgren e Teodor Ankarcrona. I nuovi direttori invece furono dal 1746:\nA loro si sono aggiunti:\nNel corso della seconda licenza di esercizio sono state effettuate 35 spedizioni con tredici navi. Solo una nave tra queste \u00e8 affondata, era la \u201cPrincipe Friederic Adolph\u201d, affondata nel 1761. Su questa nave era presente anche Jean Abraham Grill in qualit\u00e0 di proprietario del carico. Secondo il suo racconto, egli riusc\u00ec a salvare, oltre a s\u00e9 stesso, solo il suo libro di preghiere e la sua pipa.\nLa terza licenza di esercizio (1766-1786).\nDurante la terza licenza di esercizio (1766-1786) la vecchia generazione di dirigenti era ormai scomparsa. L'attenzione si era trasferita a Stoccolma, i nuovi direttori furono:\nNel corso della terza licenza di esercizio furono svolte 38 spedizioni con dieci navi diverse. Nessuna di queste navi \u00e8 naufragata.\nLa quarta licenza di esercizio (1786-1806).\nNel 1782 il Re chiese al consiglio dei direttori che vi era allora di accettare una nuova licenza per 20 anni. Sei dei direttori, quindi la maggioranza, espressero il desiderio di farlo. Cinque direttori rimasero nel consiglio anche dopo l'entrata in vigore, nel 1786, della quinta licenza di esercizio. Questi cinque erano: Martin Holterman, Carl Gottfried K\u00fcsel, Johan Liljencrantz, John Abraham e Patrick Grill Alstr\u00f6mer. Invece, i nuovi direttori erano:\nDurante la quarta licenza sono state condotte 31 missioni, con dodici navi. Tre di queste navi furono distrutte. Il reddito della Compagnia, in quel periodo, diminu\u00ec anche per colpa di una maggiore concorrenza dell'Impero Inglese, dell'Impero Francese e di quello Olandese, che aveva ripreso il suo commercio con le Indie Orientali dopo la guerra in America. Nel 1803 inviarono l'ultima spedizione svedese. Al termine della quarta licenza di esercizio la compagnia, che prima era stata una tra le maggiori societ\u00e0 per azioni di tutta la Svezia, era ormai quasi in bancarotta.\nLa quinta licenza di esercizio (1806-1813).\nLa vecchia organizzazione della compagnia nel 1806 era stata modificata, e i vecchi direttori erano stati sostituiti da altri nuovi. Era nata in pi\u00f9 una forma di societ\u00e0 molto pi\u00f9 simile a quella della Compagnia Britannica. Nella prima \"assemblea generale degli azionisti\" era stato nominato un nuovo consiglio dei direttori, che sarebbe stato governato da un \"Presidente\" residente a Stoccolma e formato da tre membri residenti a Stoccolma e un membro residente a G\u00f6teborg. Durante la quinta licenza di esercizio non fu inviata nessuna spedizione e alla fine, nel 1813, la compagnia and\u00f2 in bancarotta. Sin dal 1806 il nuovo consiglio dei direttori era formato da:\nA loro poi furono aggiunte le seguenti persone:"}
{"id": "1752353", "revid": "1610125", "url": "https://it.wikipedia.org/wiki?curid=1752353", "title": "Wilhelm R\u00f6pke", "text": "Pensiero.\nPer R\u00f6pke (docente di economia prima a Jena e, successivamente a Graz, Marburgo, Istanbul e Ginevra) il diritto, i valori morali e sociali non sono elementi decisivi del mercato, mentre gli Stati e le Banche centrali devono sempre operare tenendone conto.\nDa un punto di vista economico e finanziario, R\u00f6pke auspicava la nascita di una sorta di \"umanesimo economico\", che lui stesso definiva \"terza via\", ossia un compromesso tra il liberalismo e il socialismo. Nella societ\u00e0 da lui teorizzata i diritti umani erano il perno fondamentale, e l'individualismo tipico del pensiero liberale, veniva bilanciato da principi di collettivit\u00e0 e solidariet\u00e0.\nNonostante una posizione oggi definita liberal-socialista, R\u00f6pke criticava decisamente un \"welfare\" eccessivo. Secondo lui le politiche sociali non dovevano bloccare o limitare i processi di un libero mercato.\nNel 1938 partecip\u00f2 al colloquio Walter Lippmann.\nVerso la fine degli anni cinquanta R\u00f6pke fu consigliere del Cancelliere tedesco Konrad Adenauer. Il suo nome \u00e8 collegato alla scuola economia chiamata Ordoliberalismo."}
{"id": "1752356", "revid": "709565", "url": "https://it.wikipedia.org/wiki?curid=1752356", "title": "Hersiliidae", "text": "Hersiliidae \u00e8 una famiglia di ragni appartenente all'infraordine Araneomorphae.\nEtimologia.\nProbabilmente deriva dal nome personale latino \"Hersilia\", che significa \"figlia del sole\" o, secondo altre fonti, \"rugiada\", ed il suffisso \"-idae\", che designa l'appartenenza ad una famiglia.\nCaratteristiche.\nGli appartenenti a questa famiglia sono anche detti \"ragni del tronco dell'albero\" (in inglese \"tree trunk spiders\") in quanto si mimetizzano molto bene sulle cortecce dei tronchi di colori variegati. Hanno due filiere molto prominenti che sono grandi praticamente quanto l'intero addome, infatti ne sporgono parecchio dando l'impressione di possedere una doppia coda. Le dimensioni variano da 10 millimetri a 18 millimetri.\nComportamento.\nHanno un modo particolare per catturare le prede; infatti non costruiscono una ragnatela affinch\u00e9 vi vadano a finire dentro, ma ricoprono leggermente con fili della loro seta una vasta porzione della corteccia di un albero.\nUna volta che un insetto capita nei pressi di questi fili il ragno si avvicina e, con le filiere gli getta la seta addosso e lo avvolge sempre di pi\u00f9 quasi imbozzolandolo; infine, quando ormai l'insetto \u00e8 impossibilitato a muoversi, attraverso questo bozzolo lo morde e poi lo sugge.\nDistribuzione.\nSono ragni soprattutto tropicali e subtropicali, a diffusione pressoch\u00e9 cosmopolita.\nTassonomia.\nAttualmente, a novembre 2020, si compone di 16 generi e 182 specie:"}
{"id": "1752357", "revid": "466539", "url": "https://it.wikipedia.org/wiki?curid=1752357", "title": "Villaggio Solvay", "text": "Il Villaggio Solvay \u00e8 un complesso residenziale situato a Rosignano Solvay, nel comune di Rosignano Marittimo. \u00c8 un raro esempio di citt\u00e0 giardino in Italia.\nStoria.\nLa zona su cui sorge attualmente Rosignano Solvay si presentava, agli inizi dell'Ottocento, come un territorio fortemente depresso, prevalentemente paludoso, isolato dalle principali vie di comunicazione e afflitto dai mali endemici della Maremma toscana: carestie, malaria e brigantaggio.\nLa situazione mut\u00f2 radicalmente intorno alla met\u00e0 del secolo con l'imponente opera di bonifica attuata dai Granduchi di Lorena che fece di Vada il centro agricolo pi\u00f9 importante di tutta l'alta Maremma.\nRosignano Marittimo, che rappresentava il baricentro amministrativo, continu\u00f2 a mantenere l'egida sul territorio fino a quando una serie di fattori, tra cui la costruzione del tratto ferroviario Vada-Livorno (1909-1910), accrebbero l'interesse per l'area costiera, dando origine, tra l'altro, all'attivit\u00e0 turistica della localit\u00e0 di Castiglioncello.\nErnest Solvay intu\u00ec che questa zona poteva rappresentare il fulcro di un polo per la fabbricazione della soda, in quanto ricca delle materie prime indispensabili al ciclo Solvay (sale a Ponteginori, calcare a Rosignano Marittimo e a San Carlo e acqua marina per la refrigerazione) e facilmente collegabile alle grandi vie di comunicazione rotabili, ferroviarie e marittime.\nIn un primo momento la scelta cadde sulla piana di Cecina dove alcuni funzionari Solvay si recarono allo scopo di acquistare le aree necessarie alla realizzazione del progetto. Le innumerevoli difficolt\u00e0 insorte a causa della diffidenza dei proprietari terrieri li indussero a ripiegare sulla campagna acquitrinosa compresa tra l'abitato Castiglioncello-Caletta e il corso del fiume Fine, occupata solo dal piccolo agglomerato rurale di Mondiglio e da rare case coloniche di origine lorenese.\nL'acquisto dei terreni si svolse rapidamente: nel 1913, un documento inviato dal Comune di Rosignano alla Camera del Commercio di Pisa decret\u00f2 la nascita ufficiale della Solvay in Italia. Allo stesso anno risale lo scalo ferroviario concepito a servizio dello stabilimento, per permettere un pi\u00f9 comodo approvvigionamento di materiali e consentire l'avvio della costruzione delle officine e degli alloggi che avrebbero dovuto ospitare i tecnici e le maestranze venuti da Bruxelles per la messa in marcia della sodiera. Tre anni pi\u00f9 tardi, la stazione ferroviaria viene abilitata al servizio passeggeri.\nNeanche gli effetti nefasti della prima guerra mondiale (nell'agosto del 1914 le armate tedesche invasero il Belgio) riuscirono a fermare il processo di espansione dell'insediamento: i molti ritardi verificatisi non pregiudicarono in alcun modo la crescita gi\u00e0 prevista di Rosignano. Nel marzo del 1917, tra le profonde difficolt\u00e0 degli ultimi mesi di guerra, una delibera consiliare sanc\u00ec la decisione del Comune di denominare il nuovo agglomerato Rosignano Solvay (distinto dal centro collinare che, in questa occasione, riassume il cinquecentesco appellativo di \"Marittimo\", ubicato cio\u00e8 vicino al mare): si gener\u00f2 cos\u00ec un binomio inscindibile tra la Societ\u00e0 e il nuovo centro urbano che essa stessa ha creato.\nL'inizio dell'edificazione di case per gli impiegati e gli operai costitu\u00ec il primo passo verso una vera e propria citt\u00e0 industriale dotata anche di opere sociali per il lavoro, lo svago, la cultura, la salute, lo sport. Anche l'Amministrazione comunale, che all'inizio aveva guardato con preoccupazione alla sottrazione di ampi spazi all'agricoltura, fin\u00ec per non disdegnare gli eventuali benefici che un intervento di cos\u00ec ampio respiro avrebbe potuto arrecare alla zona.\nLa capillare pianificazione del tessuto urbano di Rosignano Solvay non fu tuttavia un'operazione preordinata secondo il moderno concetto di gestione del territorio: a mano a mano che l'industria necessitava di nuovi spazi, venivano acquistati terreni sul cui utilizzo l'Amministrazione Solvay di Rosignano attendeva direttive da Bruxelles. La Direzione Generale, forse nella persona dello stesso Ernest Solvay in stretta collaborazione con i tecnici responsabili in Italia, procedeva poi alla pianificazione dei singoli interventi da eseguire sulle nuove zone e inviava a Rosignano gli avant-projets dei singoli edifici, firmati dall'architetto Jules Brunfaut.\nIl Villaggio.\nL'insediamento residenziale della Solvay \u00e8 caratterizzato dalla diversa concezione degli alloggi dei dipendenti: numerose tipologie abitative, pur nell'ambito dello stesso codice architettonico improntato chiaramente a modelli nordici, proiettavano all'esterno dell'officina le differenziazioni gerarchiche interne. I progetti delle abitazioni, elaborati da Jules Brunfaut e realizzati direttamente dalla manodopera Solvay e da qualche impresa locale, vennero identificati con una numerazione crescente che dalla casa tipo 1 del direttore, attraverso le case tipo 7 con un modulo bifamiliare per gli impiegati, arrivava alle case tipo 9 a quattro appartamenti articolati su due piani e destinate agli operai.\nNel 1919, mentre prosegu\u00ec l'ampliamento della fabbrica, inizia a delinearsi la cit\u00e8 con i primi lotti di case tipo 7 del 1914, tipo 6 , tipo 8 e tipo 9 del 1917, la dispensa e gli uffici della direzione.\nNel 1923 oltre la barriera costituita dalla ferrovia-Aurelia si costruirono i primi gruppi di case operaie che si sviluppano verso la fascia costiera; ogni casa \u00e8 dotata di un ampio spazio di pertinenza - orto e giardino - equamente diviso tra le quattro famiglie.\nLa maglia ortogonale che definiva i futuri isolati a nord era gi\u00e0 definita nel 1929, mentre il nucleo immediatamente a ridosso dello stabilimento risult\u00f2 completato con le case tipo 1 e tipo 3 del direttore e degli ingegneri, tipo 4, tipo 5, tipo 6, tipo 7, tipo 8 per gli impiegati e tipo 9 per gli operai; erano gi\u00e0 funzionanti la dispensa, gli uffici della direzione, le scuole, il circolo-teatro, l'ospedale e il casino-foresteria.\nI criteri generatori dell'insediamento sono improntati ad una profonda attenzione alla qualit\u00e0 della vita dell'individuo che deve vivere tale spazio: \u00e8 significativo, ad esempio, che le residenze siano state costruite a nord dell'impianto industriale per evitare l'inquinamento dei gas di scarico.\nBisogner\u00e0 tuttavia attendere il ventennio 1920-40 affinch\u00e9 l'insediamento, in conseguenza alle leggi fasciste che impedendo l'esportazione di capitali all'estero, spinsero ad investire in loco, riuscisse ad incarnare il modello ideale del padre \"educatore\" e promotore Ernest Solvay con la dotazione, o il potenziamento, di opere sociali a beneficio dell'intera frazione: il teatro accolse le migliori compagnie di giro italiane; l'assistenza ospedaliera era garantita da specialisti e attrezzature di avanguardia.\nL'intervento di Italo Gamberini.\nNella seconda met\u00e0 degli anni trenta la Solvay, desiderosa di affermare la propria immagine sul territorio, contatt\u00f2 l'architetto Italo Gamberini di Firenze con la precisa intenzione di \"ammodernare\" numerosi edifici pubblici e di realizzarne di nuovi secondo un linguaggio stilistico pi\u00f9 vicino alla realt\u00e0 locale.\nI frequenti rapporti con l'architetto italiano sono testimoniati da numerosi documenti iconografici, tutti rigorosamente autografi, e da una fitta corrispondenza epistolare tra Gamberini e l'ing. Seni, responsabile delle costruzioni complementari della Solvay di Rosignano.\nLa maggior parte di tali progetti, pur non essendo stati realizzati, sono rimasti a testimoniare la concezione urbanistica ed architettonica di un'epoca, ma gli interventi realizzati secondo le precise indicazioni dell'architetto (lo stabilimento balneare \" I Canottieri\" del 1939 ed il Villaggio Agricolo del 1940 di cui \u00e8 stata costruita solo una minima parte) possono essere ancora ammirati nella loro originaria definizione spaziale.\nLa frenetica attivit\u00e0 edilizia degli anni quaranta confer\u00ec alla cittadina industriale l'immagine attuale: i viali, l'alberatura, i lotti squadrati, gli orti, l'architettura, le pinete, fanno parte di un disegno generale che caratterizza l'intero agglomerato urbano affermando il tipico \"stile Solvay\".\nLo \"stile Solvay\".\nLo stile Solvay, immediatamente percepibile, non \u00e8 dovuto solo alla scelta degli stessi tipi edilizi ripetuti sistematicamente a Rosignano come in tutti gli altri insediamenti del gruppo; l'estrema regolarit\u00e0 \u00e8 data dall'uniformit\u00e0 dei lotti posti su una rigorosa griglia ortogonale (generata dall'incrocio tra il viale di accesso alla fabbrica, viale Ernesto Solvay, e la strada di confine dello stabilimento a nord, via Piave), dagli ampi e curati spazi verdi, dai viali alberati che valorizzano prospetticamente gli edifici pubblici intesi come punti di fuga, dalle strade residenziali che tutt'oggi garantiscono riservatezza e tranquillit\u00e0 agli abitanti delle case che vi si affacciano. Esiste, in definitiva, la concezione di un impianto-citt\u00e0 in cui lo studio attento delle aree man mano acquisite \u00e8 riuscito a coordinare ogni tipo di intervento dando origine ad un villaggio ordinato, unitario, e soprattutto \"autosufficiente\". La rigorosa supervisione, che \u00e8 alla base del carattere di profonda unitariet\u00e0 che contraddistingue l'abitato, riesce insomma a scongiurare il rischio di creare un polo industriale amorfo e senza alcun tipo di valenza sociale.\nLa Company-Town.\nDurante il periodo fra le due guerre, la Societ\u00e0 Solvay, pienamente consapevole di rappresentare la risorsa primaria della zona, gode ormai dell'appoggio incondizionato dell'amministrazione locale per la quale costituisce una fonte di prestigio a livello regionale ed insieme una fucina di enormi potenzialit\u00e0 in un'area fino ad allora 'arretrata', la cui economia si basava esclusivamente sull'agricoltura e sulla pesca.\nSulla scia di uno spirito innovativo che animava l'Europa di inizio secolo sulle questioni sociali, Ernest Solvay pervenne cos\u00ec alla concezione di una citt\u00e0 che solo apparentemente \u00e8 simile alle \"utopie\" ottocentesche sul rapporto uomo-fabbrica-citt\u00e0. Per capire l'enorme distanza che la separa dalla cit\u00e9 industriale di Tony Garnier o dalla citt\u00e0 giardino di Ebenezer Howard, basta pensare alla fortuna che ha avuto l'insediamento di Rosignano risultato di un'attenta operazione economica, di un affaire privato tra una grande Societ\u00e0 belga ed un manipolo di proprietari terrieri, che avevano fatto attenti calcoli per la vendita dei loro possedimenti e di contro al fallimento delle \"astratte\" realizzazioni europee.\nVolendo trovare dei precedenti si pu\u00f2 eventualmente ricordare l'esperienza di Robert Owen a New Lanark, oppure, nell'ambito dello stesso territorio, il progetto del marchese Carlo Ginori di impiantare, alla fine del XIX secolo, a Cecina una manifattura di porcellane all'interno di una grande fattoria dove operassero e vivessero i suoi dipendenti.\nAlla base del successo dell'insediamento sta certamente anche il fatto di aver potuto operare in un ambiente \"vergine\", che ha favorito l'intento della Societ\u00e0 di impedire fin dall'inizio quella promiscuit\u00e0 casuale fra abitato ed industria che oggi rende purtroppo difficile in molti centri la risoluzione dei problemi attinenti alle tematiche ambientali.\nSignificativa in quest'ottica appare la volont\u00e0 di mantenere sgombra da abitati, preservandola ai futuri sviluppi dell'industria, la fascia costiera sita a valle del complesso.\nL'importanza urbanistica dell'intervento gradualmente attuato dai Belgi risalta chiaramente anche nell'attuale cartografia, in netto contrasto con lo sviluppo \"organico\", quasi casuale, di tutte le aree sorte in conseguenza della fabbrica ma in maniera autonoma rispetto ad essa. \nA partire dal 1948, in coincidenza con la massima affermazione economica della Societ\u00e0 che raggiunge uno standard produttivo altissimo, grazie anche ad un ulteriore ampliamento dell'industria e dell'organico addetto alle diverse lavorazioni, si realizza il primo vistoso mutamento della politica di sviluppo della societ\u00e0, poich\u00e9 molti dei 3.300 dipendenti non riuscivano pi\u00f9 a sistemarsi, con le loro famiglie, nelle abitazioni realizzate direttamente e date in uso gratuito.\nLa Solvay, memore del buon risultato di un esperimento svoltosi nel periodo 1934-1938, decise cos\u00ec di incoraggiare l'iniziativa dei singoli dipendenti, cedendo loro, a pagamento differito, senza interessi ed a prezzi del tutto convenzionali, vaste superfici di terreno fabbricativo di sua propriet\u00e0 e stanziando la cifra di mezzo miliardo di lire per la concessione di somme a mutuo, pressoch\u00e9 esenti da interessi.\nLe nuove aree edificate, con adeguati finanziamenti e cessioni di beni a pagamento differito, ad opera dei dipendenti o del Comune (il Villaggio Garibaldi a Vada ed i quartieri a valle della Ferrovia Roma-Livorno), furono anche dotate dei principali servizi pubblici direttamente dalla Solvay che sollevava cos\u00ec l'Amministrazione civica da ogni onere relativo.\nSi consolid\u00f2 quindi uno stretto rapporto di collaborazione tra il Comune, che vedeva il paese svilupparsi cos\u00ec velocemente, e la Societ\u00e0 belga consapevole che senza un proprio diretto intervento l'Amministrazione non avrebbe potuto far fronte alle nuove pubbliche necessit\u00e0, prodottesi in pochissimi anni e per un fenomeno di espansione del tutto eccezionale, provocate dalla politica provvidenziale attuata dal Gruppo nei confronti dei dipendenti privi di alloggio.\n\u00c8 dunque anche nel presupposto di operare in favore della risoluzione di problemi derivanti dalla propria attivit\u00e0 industriale, oltrech\u00e9 naturalmente per ridurre al minimo i rischi di conflitti e tensioni sociali al suo interno, che la Societ\u00e0 Solvay ha condiviso in molteplici circostanze l'organizzazione civile del centro abitato di Rosignano Solvay con l'Amministrazione Comunale, spesso assumendone direttamente le spese. In compartecipazione con la Societ\u00e0 Solvay, che fino agli anni sessanta si \u00e8 fatta l'onere del relativo esercizio, vengono realizzate anche tutte le opere di urbanizzazione primaria e secondaria.\nQuesto costante rapporto di collaborazione instauratosi, pur nella diversit\u00e0 degli interessi, tra il Comune e la direzione della fabbrica ha dato vita a Rosignano Solvay ad uno dei pochi tentativi italiani di \"Company-town\" dove si \u00e8 tentato di abbinare in maniera organica la razionalit\u00e0 del lavoro alla qualit\u00e0 della vita, e dove si \u00e8 ottenuto un risultato completamente \"sui generis\" basato su concetti di ecologia, di sviluppo sostenibile, di basso impatto ambientale."}
{"id": "1752359", "revid": "6923", "url": "https://it.wikipedia.org/wiki?curid=1752359", "title": "Andros (Bahamas)", "text": " \nL'arcipelago delle Andros \u00e8 il pi\u00f9 grande delle Bahamas. Spesso indicate come un'unica isola, le Andros sono composte da tre isole principali: North Andros (la sesta isola per dimensione delle Indie Occidentali con i suoi 3.439\u00a0km\u00b2), Mangrove Cay, South Andros.\nAl censimento del 2000 possedeva una popolazione di 7.282 abitanti, il che la rende la meno densamente popolata fra tutte le Bahamas. La maggior parte di queste persone vivono sulla costa orientale dell'isola in tre principali centri: Nicholls Town e Andros Town su North Andros, e Congo Town su South Andros.\nSotto al tratto di mare che la separa dall'isola di New Providence si trova una fossa oceanica denominata Lingua dell'Oceano la cui profondit\u00e0 raggiunge i 1800 metri.\nFlora e fauna.\nLa barriera corallina e la Lingua dell'Oceano, insieme alle paludi di mangrovia, le pozze di marea rocciose e agli estuari, forniscono habitat riproduttivi e di sviluppo ad una grande variet\u00e0 di vita marina. Andros ha un assortimento di ecosistemi vicini alla costa e sulla riva che potrebbe essere unica sulla Terra: bacini di marea e buchi blu oceanici, sabbie basse e fangose, estuari di marea, paludi di mangrovia, l\u2019eco-zona pelagica del tuffo da 6000 piedi a solo un miglio dalla riva, la terza barriera corallina pi\u00f9 grande al mondo ed enormi falde acquifere di acqua dolce. La biosfera marina \u00e8 nutrita sia dalla brulicante vita delle paludi di mangrovia e dagli estuari sul continente, che dal ricircolo di acqua fresca dalla Lingua dell\u2019Oceano, risultando in una variet\u00e0 di vita marina senza paragoni.\nLe megattere, che sono diffuse negli oceani di tutto il mondo, seguono un percorso migratorio regolare, passando i mesi caldi in acque temperate e polari per cibarsi e quelli freddi in acque tropicali, per l\u2019accoppiamento e la riproduzione. Le megattere erano una volta comuni nella Lingua dell\u2019Oceano intorno ad Andros, e sono tuttora avvistate con frequenza. Anche le balene pilota sono spesso viste lungo le coste di Andros.\nAll\u2019interno della barriera corallina di Andros, le \"Acropore\" \"cervicornis\" e \"A. palmata\" e altri coralli sono diffusi a basse profondit\u00e0 tra i 3 e i 6 metri. Al di l\u00e0 delle barriere superficiali vi sono piccole isole coralline e altre isolette, dalle quali il fondale discende gradualmente fino a profondit\u00e0 che variano dai 70 ai 120 piedi fino alla \u201cBarriera\u201d, con il suo salto di 6000 piedi negli abissi della Lingua dell\u2019Oceano.\nNelle acque di Andros sono diffuse quattro specie di tartarughe: la tartaruga comune, verde, embricata e raramente, la tartaruga liuto."}
{"id": "1752360", "revid": "56620", "url": "https://it.wikipedia.org/wiki?curid=1752360", "title": "Seppelliamo re John", "text": "Seppelliamo re John \u00e8 un romanzo di fantascienza pubblicato nel 1973 dallo scrittore italiano Pierfrancesco Prosperi. \u00c8 stato ripubblicato per la collana \"Urania\" (Arnoldo Mondadori Editore) nell'aprile 2008, con il numero 1533, con il titolo Incubi per re John, in un volume che raccoglie anche il romanzo originale \"Incubo privato. Una storia dell'anno 2010\".\nTrama.\nIl romanzo \u00e8 ambientato negli Stati Uniti ed \u00e8 incentrato sulle uccisioni - vere o false, futuribili e/o evitate - di presidenti degli Stati Uniti presenti (per i personaggi), passati (per noi e per i personaggi) o addirittura ipotetici (passati e futuri), ed \u00e8 costruito su quattro linee temporali.\nLa prima linea temporale: Washington 2062.\nIl primo scenario in ordine di esposizione rappresenta una Washington del 2062: esso rappresenta il futuro della linea temporale comunemente conosciuta. Ma non ci si trova dinanzi ad ambienti futuristici: il mondo ha conosciuto una regressione, gli Stati Uniti in particolare sono retrocessi all'et\u00e0 agricolo-pastorizia. In essa, lo statista Warren Strassemann teme per la sorte del presidente George Lincoln, che viene effettivamente ucciso.\nLa seconda linea temporale: New York 1980.\nIl secondo scenario presenta un'inquietante New York del 1980, che ci appare deserta e rasa al suolo a conseguenza di una guerra nucleare tenutasi nel 1974 (cio\u00e8 un anno dopo la prima pubblicazione del romanzo); dopo un ragionamento fondato su studi storici uno dei sopravvissuti, Lichtenberg, torna indietro al 1963 allo scopo di uccidere il presidente John Fitzgerald Kennedy (che nel loro universo parallelo non era mai stato ucciso) al fine di tentare di evitare la guerra. Lichtenberg fallir\u00e0 la sua missione, rimanendo ucciso a sua volta.\nLa terza linea temporale: Terra 6422.\nIl terzo scenario presenta una Terra del 6422: il sessantaquattresimo secolo non ha bisogno di connotazioni geografiche, n\u00e9 di scrittura, n\u00e9 di abiti, n\u00e9 di parole: l'Homo sapiens sapiens, a causa delle guerre atomiche, ha subito una selezione naturale e si \u00e8 evoluto in Homo superior: ha sviluppato fra le altre cose la telecinesi e la teleforesi e soprattutto non conosce l'omicidio (e quindi le armi), l'odio, la violenza, e l'ipocrisia. In questo mondo abita Jeffeline, che viene inviato nel passato dalle Squadre del Tempo che hanno rilevato l'anomalia del gesto di Lichtenberg. Jeffeline, incapace di manovrare armi, \u00e8 incaricato di trovare qualcuno nel passato che faccia fuori Lichtenberg.\nLa quarta linea temporale: Worthington 1966.\nIl quarto scenario \u00e8 un'America appena reduce dallo shock dell'attentato a John Fitzgerald Kennedy. Vincent Cammarano, un fanatico, non si d\u00e0 pace. Jeffeline lo trova e lo riporta indietro ad evitare che il sicario (Lichtenberg, appunto) faccia fuori il Presidente; Cammarano viene riportato da Jeffeline al 1963 e riesce appunto ad uccidere Lichtenberg. Salvo poi accorgersi che la sua paranoia dell'assassinio di JFK era diventata la sua ragione di vita. Dunque \u00e8 Cammarano stesso a diventare l'uccisore, due anni dopo (nel 1965) di JFK, nello stesso giorno - ma cento anni dopo - dell'assassinio di Abramo Lincoln: coincidenza non casuale, ma frutto estremo della sua paranoia.\nDunque, l'omicidio di JFK scongiura s\u00ec la guerra atomica, ma impedisce all'umanit\u00e0 la selezione naturale verso l'Homo Superior e soprattutto, vanifica il mondo in cui Jeffeline \u00e8 nato: egli si trova cos\u00ec disperso nel tempo, senza una patria. La sua tecnologia gli permetter\u00e0 di scegliere un'epoca in cui terminare la sua vita; nel frattempo per\u00f2 il contatto con l'Homo sapiens sapiens dovuto ai suoi recenti viaggi nel passato gli ha fatto conoscere l'odio e la violenza, che lo hanno contagiato. \u00c8 per questo che Jeffeline decide di vendicarsi di Cammarano, che col suo assassinio di JFK gli ha impedito per sempre di tornare a casa. La sua vendetta \u00e8 raffinata: egli porta Cammarano nella Washington del 2062, dove il presidente George Lincoln \u00e8 stato appena ucciso; Cammarano viene creduto l'assassino. Il libro si chiude mentre la cavalleria presidenziale sta per raggiungerlo, con l'ordine di sparare a vista ai sospetti."}
{"id": "1752361", "revid": "339392", "url": "https://it.wikipedia.org/wiki?curid=1752361", "title": "Provincia italiana di Rodi", "text": ""}
{"id": "1752364", "revid": "6923", "url": "https://it.wikipedia.org/wiki?curid=1752364", "title": "Daewoo FSO Truck Plus", "text": "Il pick-up Daewoo FSO Truck Plus \u00e8 il veicolo con il quale la casa automobilistica FSO, al tempo sotto il controllo della coreana Daewoo, dal 1997 \u00e8 ritornata in Italia, sotto la denominazione Daewoo-FSO \"Truck\".\nIl veicolo, derivato dalla FSO Polonez, presenta un motore diesel Peugeot di 1.9 litri da 70 cv aspirato di concezione abbastanza vecchia per i tempi. Nonostante la linea non proprio moderna il veicolo ha riscosso un buon successo (in termini relativi per il marchio) essendo stato venduto in qualche centinaia di unit\u00e0 l'anno.\nIl veicolo era disponibile in numerosi allestimenti tra cui:\nPresenta inoltre altre varianti come per esempio il cassone ribaltabile trilaterale."}
{"id": "1752372", "revid": "446353", "url": "https://it.wikipedia.org/wiki?curid=1752372", "title": "Classe Kashin Mod", "text": "La classe Progetto 61MP di cacciatorpediniere lanciamissili multiruolo nella Marina Sovietica o Classe Kashin Modified \u00e8 stata una sottoclasse di 6 unit\u00e0 della classe Kashin, di cui una di nuova costruzione e cinque dal riammodernamento di unit\u00e0 della \"Classe Kashin\".\nAltre cinque unit\u00e0 inizialmente in costruzione per l'Unione Sovietica, furono venduta prima del loro completamento all'India dove sono attualmente in servizio e costituiscono la Classe Rajput.\nLa sola unit\u00e0 di nuova costruzione fu lo \"Sder\u017eannyj\" il cui scafo venne impostato il 10 marzo 1971. Nelle prime fasi della sua costruzione venne deciso di costruirlo come caccia multiruolo del tipo \"Project 61MP\". Dei caccia riammodernati, il primo fu il cacciatorpediniere Ognevoyj nel 1971, ultimo lo Stroyny, ammodernato tra il 1980 e il 1981. Le modifiche riguardarono lo scafo, che venne allungato di circa 2 metri, l'armamento e l'elettronica di bordo con nuovi sistemi di comando e controllo.\nLe modifiche all'armamento riguardarono l'installazione di 4 lanciamissili SSN-2 Styx verso poppa e 4 CIWS AK-630 con 2 radar di tiro \"Bass Tilt\" e la rimozione dei lanciarazzi RBU-1000 che inizialmente erano stati spostati a poppa. I missili SS-N-2 hanno notevolmente aumentato le capacit\u00e0 nel combattimento navale di superficie, mentre i CIWS ne hanno accresciuto le capacit\u00e0 di difesa antiaerea a corto raggio. Questi lavori hanno trasformato le unit\u00e0 ammodernate da grosse unit\u00e0 antisommergibili ad unit\u00e0 multiruolo. Le unit\u00e0 vennero equipaggiate con un pi\u00f9 moderno sonar a scafo a cui venne aggiunto un sonar filabile e di una piattaforma per appontaggio elicotteri nella zona poppiera. Per il resto l'armamento era comune ai Kashin base, con 4 cannoni da 76 mm in 2 impianti binati, a prua e a poppa, 2 lanciarazzi a 12 canne RBU-6000 ed 2 lanciamissili SA-N-1 con i relativi radar di tiro.\nServizio.\nLe unit\u00e0 vennero inquadrate in tre delle quattro principali Flotte della Marina Sovietica: quella del Mar Nero, quella del Nord e quella del Baltico, mentre nessuna venne assegnata a quella del Pacifico.\nVennero assegnati alla Flotta del Mar Nero:\nVennero assegnati alla Flotta del Nord:\nVennero assegnati alla Flotta del Baltico:\nIl primo a cessare dal servizio fu il cacciatorpediniere \"Ognevoy\", radiato il 25 aprile 1989 e venduto alla Turchia per la demolizione, mentre ultimo ad andare in disarmo fu lo \"Sder\u017eanny\", radiato nel 2001 e demolito a partire dal 2002. Le altre unit\u00e0 sono state dismesse nel corso degli anni novanta e demolite. Per lo \"Stroyny\" e lo \"Smy\u0161lenyj\" la demolizione \u00e8 avvenuta in India, mentre lo \"Smely\", dopo essere stato ceduto alla Polonia nel 1988 prima a titolo di prestito e definitivamente alla Marina polacca tra il 1992 e il 1993 \u00e8 rimasto in servizio fino al 2003 quando \u00e8 stato collocato in riserva.\nUnit\u00e0 sovietiche/russe.\nPolonia.\nL'unit\u00e0 polacca era l'ex nave sovietica \"Smely\", che dopo aver prestato servizio fino al 1982 nella Flotta del Mar Nero e tra il 1982 ed il 1987 nella Flotta del Baltico, \u00e8 stato ceduta alla Polonia nel 1988 a titolo di prestito e ribattezzata , in onore della capitale della Polonia. L'unit\u00e0, entrata in servizio nella Marina polacca il 9 gennaio 1988 andava a rimpiazzare un precedente cacciatorpediniere della classe Kotlin con lo stesso nome, andato in disarmo nel 1986. L'unit\u00e0 \u00e8 stata ceduta definitivamente alla Polonia tra il 1992 e il 1993 prestando servizio fino al 5 dicembre 2003 quando \u00e8 stata collocata in riserva ed \u00e8 attualmente ancorata nel porto di Gdynia.\nIndia.\nLe unit\u00e0 indiane erano state costruite nell'ambito del \"Project 61ME\", una delle varianti del \"Project 61M\" e vendute dall'Unione Sovietica all'India mentre erano in costruzione e sono ancora oggi tutte in servizio nella Marina Indiana dove costituiscono la Classe Rajput. La differenza principale con le unit\u00e0 sovietiche consiste nella rimozione della torretta da 76mm poppiera per poter disporre di un ponte di volo per un elicottero antisommergibile e da esplorazione Ka-25. Per il resto l'armamento \u00e8 quello dei \"Kashin-Mod.\", con 1 impianto binato da 76 mm a prua, 4 CIWS da 30mm, 2 lanciamissili SA-N-1 per la difesa aerea a lungo raggio, 4 lanciamissili SS-N-2 del modello destinato all'esportazione (almeno inizialmente), 2 lanciarazzi ASW RBU-6000 e l'impianto lanciasiluri quintuplo. Questa sottoversione \u00e8 la pi\u00f9 equilibrata e efficace della serie dei Kashin. Altra differenza con i \"Kashin-Mod.\" \u00e8 la collocazione dei missili SS-N-2 che nei \"Kashin-Mod.\" \u00e8 a poppavia, mentre nei Rajput \u00e8 a proravia. I missili SS-N-2 sono in via di sostituzione con missili da crociera supersonici BrahMos, costruiti da una Joint venture russo-indiana. BrahMos \u00e8 acronimo di Brahmaputre-Moskva ed i Rajput saranno le prime unit\u00e0 indiane ad essere equipaggiate con questi missili di cui \u00e8 in corso lo sviluppo di una versione VLS ed i cui lanciatori sono stati forniti al Ranvijay. In una delle ultime 2 unit\u00e0 o in entrambe le ultime 2 unit\u00e0, 2 dei 4 sistemi CIWS sono stati sostituiti con missili israeliani Barak. Le prime 3 unit\u00e0 della Classe hanno la loro base operativa a Vizag, le ultime 2 unit\u00e0 a Bombay.\nTutte le unit\u00e0 indiane sono state costruite nei cantieri di Mykola\u00efv."}
{"id": "1752375", "revid": "239082", "url": "https://it.wikipedia.org/wiki?curid=1752375", "title": "Giurisprudente", "text": ""}
{"id": "1752376", "revid": "640277", "url": "https://it.wikipedia.org/wiki?curid=1752376", "title": "Stella di preoni", "text": "Una stella di preoni \u00e8 un'ipotetica stella degenere costituita da preoni, una classe di particelle subatomiche teoriche che potrebbero costituire i quark e i leptoni. Gli astrofisici ritengono che tali stelle potrebbero avere delle enormi densit\u00e0, superiori persino a 1020 g/cm\u00b3, una densit\u00e0 intermedia tra le stelle di quark e i buchi neri. Stando a quanto detto, una stella di preoni che abbia una massa simile a quella della Terra avrebbe le dimensioni di una pallina da tennis.\nTali oggetti potrebbero esser rilevati in linea di principio tramite l'effetto lente gravitazionale dei raggi gamma; la presenza di simili stelle potrebbe potenzialmente spiegare le enigmatiche osservazioni che hanno portato alla formulazione dell'ipotesi della materia oscura.\nSi ritiene che le stelle preoniche si originino dalle esplosioni delle supernovae o si siano formate durante il Big bang, sebbene sembri difficile spiegare in che modo possano essersi formati degli oggetti cos\u00ec pesanti e compatti."}
{"id": "1752379", "revid": "298055", "url": "https://it.wikipedia.org/wiki?curid=1752379", "title": "Gilda degli Assassini", "text": ""}
{"id": "1752380", "revid": "44627", "url": "https://it.wikipedia.org/wiki?curid=1752380", "title": "Peel Session", "text": ""}
{"id": "1752382", "revid": "119016906", "url": "https://it.wikipedia.org/wiki?curid=1752382", "title": "Geografia della Somalia", "text": "La Somalia \u00e8 un paese dell'Africa orientale e possiede una superficie di 637.540 chilometri quadrati di una regione comunemente indicata come il Corno d'Africa - a causa della sua somiglianza sulla mappa a un corno di rinoceronte - che include anche l'Etiopia, Eritrea e Gibuti.\nMorfologicamente la Somalia \u00e8 costituita principalmente da altopiani e pianure. Nell'estremo nord tuttavia, \u00e8 presente la gamma delle Montagne Karkaar che si elevano al di sopra della costa sul Golfo di Aden. Il clima \u00e8 caldo tutto l'anno, fatta eccezione per alcune regioni pi\u00f9 elevate nel nord. Pioggia \u00e8 scarsa e la maggior parte della Somalia ha un ambiente da semiarido ad arido, adatto solo per la pastorizia nomade praticata da oltre la met\u00e0 della popolazione. Solo in aree limitate, in cui la pioggia cade comunque moderata, nel nord-ovest, e in particolar modo nel sud-ovest, l'agricoltura \u00e8 praticata in maniera estensiva. Il sud-ovest \u00e8 l'area dove si incontrano i due principali fiumi del paese: il Giuba e l'Uebi Scebeli.\nLa Somalia possiede un lungo tratto di coste che si snoda per 3.025\u00a0km, ideale ponte africano verso il Medio-Oriente.\nClima.\nIl clima \u00e8 il principale fattore che influenza la vita in Somalia. Per la popolazione nomade, i tempi e la quantit\u00e0 delle precipitazioni sono determinanti nel capire l'adeguatezza del pascolo e le prospettive per una prosperit\u00e0 relativa. Ci sono alcuni riscontri che il clima \u00e8 diventato pi\u00f9 secco nell'ultimo secolo e che l'aumento del numero delle persone e degli animali ha un crescente onere in acqua e per la vegetazione.\nSono riconoscibili quattro stagioni, due delle piogge e due secche . La piogge nella stagione \"gu\" iniziano nel mese di aprile e terminano nel mese di giugno, garantendo lo sviluppo del pascolo e per un breve periodo trasforma il deserto in una sorta di giardino in fiore. Una lussureggiante vegetazione copre la maggior parte dei terreni, in particolare i pascoli sull'altipiano centrale. In questa stagione di relativa prosperit\u00e0 della vita vegetale contribuisce allo svolgersi di numerose funzioni sociali: vengono contrattati i matrimoni, e la stessa et\u00e0 delle persone viene calcolata in base al numero di Gu vissuti. La stagione gu \u00e8 seguito dalla stagione siccitosa hagaa e hagaa da una seconda stagione delle piogge denominata day. Segue infine la stagione jiilaal considerata la pi\u00f9 dura per i pastori e mandrie.\nLa maggior parte del paese riceve meno di 500 millimetri di pioggia all'anno, e la vasta regione del nord e del nord-est della Somalia non pi\u00f9 di 50-150 millimetri. Alcune regioni degli altopiani del nord, tuttavia, registrano pi\u00f9 di 500 millimetri di precipitazioni all'anno, cos\u00ec come alcune aree costiere. Il sud-ovest riceve dai 330 ai 500 millimetri annui. In genere le piogge assumono la forma di piogge torrenziali.\nLe temperature medie giornaliera massime vanno dai 30\u00a0\u00b0C ai 40\u00a0\u00b0C, temperature inferiori si registrano sugli altopiani e lungo la costa dell'Oceano Indiano. Le temperature medie minime variano dai 20\u00a0\u00b0C ai 30\u00a0\u00b0C. Le temperature nel sud sono meno estreme.\nNel nord una pianura costiera corre parallelamente lungo il Golfo di Aden a non pi\u00f9 di due chilometri a est. \u00c8 un territorio semi arido, ma quando arrivano le piogge la vegetazione composta di bassi arbusti \u00e8 rapidamente rinnovata, e consente la crescita di pascolo per gli allevamenti nomadi. \nLa stretta pianura costiera del Nord s'innalza rapidamente verso gli altopiani. Questi costituiscono il Karkaar, una massiccia catena montuosa che si estende dal confine nord-est con l'Etiopia alla punta del Corno d'Africa. L'altezza lungo la cresta di queste montagne \u00e8 sui 1800 metri dal livello del mare a sud della citt\u00e0 portuale di Berbera, per raggiungere nella punta pi\u00f9 orientale i 2100 metri di Caseyr. Il punto pi\u00f9 elevato nel paese viene raggiunto sul Shimber Berris che s'innalza a 2407 metri vicino alla citt\u00e0 di Erigavo nel centro della catena. \nLe montagne digradano verso sud divenendo un altipiano privo di corsi d'acqua. Questa regione \u00e8 conosciuta dai somali con il nome di Ogo. \nA oriente il territorio arido scende gradualmente verso l'Oceano Indiano e verso la Somalia centrale costituisce la pianura Mudug. Qui si trova l'ampia Valle Nugaal, caratterizzata da una vasta rete di corsi d'acqua che si alimentano solo durante la stagione delle piogge. La popolazione \u00e8 principalmente costituita da pastori nomadi.\nHaud \u00e8 un ampio territorio ondulato importante per il pascolo nomade. Qui alcune depressioni si riempiono durante le stagioni delle piogge divenendo piccoli laghi e stagni. L'Huad si estende per pi\u00f9 di sessanta chilometri in territorio etiope. Dopo l'indipendenza del paese nel 1960 divenne oggetto di rivendicazioni somale e fonte di aspre dispute regionali. \nIl sud-ovest della Somalia \u00e8 dominato dai due grandi fiumi del paese: il Giuba e l'Uebi Scebeli, tra i pochi corsi d'acqua ad avere apporti per tutto il corso dell'anno. Con le loro sorgenti sugli altopiani etiopi, questi fiumi scorrono verso sud, tagliando le ampie vallate e pianure somale prima di buttarsi nel mare. \nLe precipitazioni e le pi\u00f9 favorevoli condizioni del suolo rendono l'intera regione fluviale una fertile pianura agricola e il centro dove si condensa la maggior parte della popolazione stanziale della Somalia. La vegetazione qui \u00e8 prevalentemente quella della savana.\nOltre il corso dei due fiumi si stendono le pianure dell'Oltre Giuba che costituisce la frontiera con il Kenya.\nDati generali.\nSuperficie:\n&lt;br&gt;\"totale\": 637.657\u00a0km\u00b2\n&lt;br&gt;\"terra\": 627.337\u00a0km\u00b2\n&lt;br&gt;\"acqua\": 10.320\u00a0km\u00b2\nArea comparativa: poco pi\u00f9 di due volte l'Italia.\nConfini terrestri:\n&lt;br&gt;\"totale\": 2.366\u00a0km\n&lt;br&gt;\"paesi confinanti\": Gibuti 58\u00a0km, Etiopia 1.626\u00a0km, Kenya 682\u00a0km.\n\"Linea di costa\": 3.025\u00a0km\nMassime elevazioni:\n&lt;br&gt;\"punto pi\u00f9 basso\": Oceano Indiano 0 m\n&lt;br&gt;\"punto pi\u00f9 alto\": Shimbiris 2.416 m\nUso del suolo:\n&lt;br&gt;\"terre coltivate\": 2%\n&lt;br&gt;\"pascoli permanenti\": 69%\n&lt;br&gt;\"foreste e boschi\": 26%\n&lt;br&gt;\"altro\": 3% (1993 stima)\n\"Terre irrigue\": 1.800\u00a0km\u00b2 (1993 stima)"}
{"id": "1752384", "revid": "1226", "url": "https://it.wikipedia.org/wiki?curid=1752384", "title": "Mercante di Venezia", "text": ""}
{"id": "1752386", "revid": "88740", "url": "https://it.wikipedia.org/wiki?curid=1752386", "title": "Nina Dudarova", "text": " \nNina A. Dudarova nata a San Pietroburgo da una madre cantante di \"\"coro tzigano\", fece parte di una delle dinastie di artisti nobili della Russia. Allevata dal suo patrigno, un russo che la trattava come sua figlia, termin\u00f2 il liceo nel 1919 e cominci\u00f2 ad insegnare, proseguendo tuttavia la sua qualificazione all'Istituto Pedagogico.\nFu la prima rom del paese a ricevere una formazione di insegnante. Cominci\u00f2 ad occuparsi di bambini rom dopo la creazione dell'Unione tzigana nel 1925. Fece parte con Pankovo nel 1926 del gruppo che stabil\u00ec l'ortografia russa della \"lingua roman\u00ed letteraria\"\", su direzione di Sergeyevskii. \nFu autrice del primo sillabario della lingua roman\u00ec nel 1928 e di alcuni manuali per gli scolari, scritti in gran parte con Pankovo. Ha ugualmente partecipato alla traduzione in roman\u00ec delle \"Zigane\" di Pouchkine. Direttrice del club culturale \"Loli \u0107erhen\", si \u00e8 fatta conoscere attraverso numerose conferenze sull'insegnamento, la pedagogia, la letteratura, le lotte contro la religione, per l'igiene, per la salute, per l'emancipazione delle donne.\nHa pubblicato dei poemi negli almanacchi rom dell'epoca e della letteratura per bambini. Entrata al teatro Roman\u00ec di Mosca, fondato nel 1931, \u00e8 stata incaricata dell'insegnamento della lingua roman\u00ec letteraria in Russia."}
{"id": "1752388", "revid": "56620", "url": "https://it.wikipedia.org/wiki?curid=1752388", "title": "Nicola Squitti di Palermiti e Guarna", "text": ""}
{"id": "1752389", "revid": "599013", "url": "https://it.wikipedia.org/wiki?curid=1752389", "title": "Mindoro", "text": "Mindoro (: ) \u00e8 la settima isola per dimensione delle Filippine. Si trova a sud-ovest di Luzon e a nord-est di Palawan, nella Regione del Mimaropa (\"Mi\"ndoro, \"Ma\"rinduque, \"Ro\"mblon e \"Pa\"lawan).\nGeografia.\nHa una superficie di 10.572\u00a0km\u00b2, e una popolazione al censimento del 2000 di 1.062.000 abitanti. \u00c8 suddivisa in due province, Mindoro Occidentale e Mindoro Orientale. Il capoluogo di Mindoro Orientale \u00e8 Calapan con oltre 133.000 abitanti (nel 2015) mentre per Mindoro Occidentale \u00e8 Mamburao con oltre 43.000 abitanti (nel 2015) ma San Jose \u00e8 la municipalit\u00e0 pi\u00f9 popolata con oltre 143.000 abitanti (nel 2015).\nLa principale vetta dell'isola \u00e8 il Monte Halcon (\"Bundok Halcon\"), 2582m, di difficile accesso per la fitta giungla che lo circonda e per la ripidit\u00e0 dei suoi fianchi scoscesi.\nFauna e aree protette.\nMolte solo le specie endemiche o quasi endemiche dell'isola. Tra le altre menzioniamo:\nNonostante le sue dimensioni non grandi, al confronto di altre isole filippine, Mindoro ospita diverse aree protette:\nStoria.\nIn passato era chiamata \"Ma-i\" o \"Mait\" dai commercianti cinesi e \"Mina de Oro\" (\"miniera d'oro\") dagli spagnoli. L'attuale nome dell'isola deriva dalla denominazione data dagli spagnoli.\nDal 1920 al 1950, l'intera isola era unita sotto una sola provincia il cui capoluogo era Calapan.\nNel 1950 fu suddivisa nelle attuali due province, Mindoro Occidentale e Mindoro Orientale, in seguito a un referendum voluto dall'allora governatore Romeo Venturanza.\nEconomia.\nL'economia di Mindoro \u00e8 in gran parte basata sull'agricoltura. Prodotti tipici sono costituiti da una grande variet\u00e0 di frutta, come agrumi, banane, noci di cocco, oltre che a cereali quali riso e mais, canna da zucchero, arachidi. Attivo anche l'allevamento di bestiame e pollame e la pesca. Sono inoltre presenti cave di marmo e miniere di rame.\nAnche il turismo \u00e8 una importante fonte di reddito, focalizzato prevalentemente su alcune mete marine: le spiagge pi\u00f9 famose (Puerto Galera, Sabang ecc.), la vicina barriera corallina di Apo (parco naturale) e l'isola di Lubang posta pochi chilometri a nord di Mindoro."}
{"id": "1752390", "revid": "123882644", "url": "https://it.wikipedia.org/wiki?curid=1752390", "title": "Autobomba", "text": "Una autobomba identifica un autoveicolo (generalmente una autovettura) al cui interno viene collocato un ordigno e/o altro materiale esplosivo (per es. il tritolo), la cui detonazione viene realizzata a distanza (di solito attraverso un radiocomando) o all'impatto.\nPu\u00f2 essere considerato un veicolo da combattimento di fabbricazione artigianale.\nStoria.\nOriginariamente utilizzata negli anni sessanta-settanta dal terrorismo mediorientale (in particolare in Libano e a Beirut), l'autobomba aveva inizialmente dei rudimentali meccanismi di detonazione, come quello che veniva collegato al sistema di accensione del motore della vettura. Questa tecnica \u00e8 stata ripresa e perfezionata da svariate associazioni criminali sud-americane ed europee, in particolare da organizzazioni criminali, come ad esempio \"Cosa nostra\", con particolare rilievo nelle stragi che hanno provocato le morti di Rocco Chinnici, Giovanni Falcone e Paolo Borsellino, e nell'attentato contro Carlo Palermo nella Strage di Pizzolungo. Sempre a Cosa nostra sono attribuite le autobombe utilizzate per la strage di via dei Georgofili e di via Palestro.\nNegli ultimi anni ha preso vigore, soprattutto in Iraq e a Baghdad, la tecnica terroristica dell'\"autobomba-suicida\", in cui il telecomando viene sostituito da un \"autista-kamikaze\", che conduce la vettura carica di esplosivo fino a provocarne la detonazione nei pressi dell'obiettivo prefissato. Un esempio ne \u00e8 il camion-cisterna guidato da due kamikaze, utilizzato contro la missione militare italiana nella strage di Nassiriya del 2003."}
{"id": "1752396", "revid": "767487", "url": "https://it.wikipedia.org/wiki?curid=1752396", "title": "Douglas Lindsay", "text": "Attualmente vive in Polonia.\nHa vissuto in Belgio, dove ha conosciuto la moglie, Kathryn. Durante la sua permanenza in Senegal ha scritto il primo romanzo della serie di Barney Thomson, barbiere cerusico."}
{"id": "1752397", "revid": "111698853", "url": "https://it.wikipedia.org/wiki?curid=1752397", "title": "Circolo ricreativo I Canottieri", "text": "Il Circolo ricreativo I Canottieri \u00e8 un edificio per uso ricreativo situato in via Oberdan Chiesa 14, a Rosignano Solvay.\nStoria.\nVerso la fine degli anni trenta, quando cio\u00e8 gran parte del Villaggio Solvay era gi\u00e0 stato edificato, iniziarono i contatti della Societ\u00e0 con l'architetto Italo Gamberini di Firenze a cui vennero commissionati lavori di modifica per numerosi edifici pubblici esistenti oltre alla progettazione di nuove strutture che la Direzione di Rosignano aveva previsto di realizzare nella propria area.\nL'incaricato Solvay responsabile dei rapporti con Gamberini fu l'ing. Seni che segu\u00ec in prima persona ogni progetto delle nuove \"costruzioni complementari\" decidendo se realizzarle o meno.\nI progetti per la costruzione della nuova stazione estiva per gli impiegati Solvay iniziarono nel 1937 quando l'Ing. Seni invi\u00f2 a Gamberini il rilievo della spiaggia che si trovava nella propriet\u00e0 Solvay incaricando l'architetto a preparare un piano di massima (lettera dell'11.09.1937).\nDopo vari schizzi preparatori venne definita una \"variante al primo progetto per la nuova sede estiva dell'Opera Nazionale Dopolavoro impiegati della Societ\u00e0 Solvay Rosignano\" sottoporre all'attenzione di Bruxelles che ne richiese un'ulteriore definizione.\nIl 22 marzo 1938 l'amministrazione di Rosignano invi\u00f2 a Bruxelles la serie dei progetti esecutivi di Gamberini e fu dato l'avvio ai lavori di edificazione.\nL'edificio venne inaugurato il 15 luglio del 1939 quando erano gi\u00e0 iniziati i lavori per la sistemazione dell'insenatura davanti alla rimessa delle barche: il 16 maggio 1939 la \"Cooperativa di Produzione e Lavoro, Casa del Fascio Rosignano Marittimo\" fu incaricata di costruire la darsena e il canale a mare. Detto canale a mare, intorno agli anni sessanta-settanta, \u00e8 stato allargato ed approfondito per realizzarvi un porticciolo capace di ospitare 130 barche (lunghezza massima 9 metri) con profondit\u00e0 delle acque da 1,5 a 2,5 metri.\nNonostante la grande cura profusa nella definizione dei particolari costruttivi, il 27 maggio 1939 la Solvay lament\u00f2 a Gamberini le cattive condizioni della ringhiera in legno che il salmastro aveva deteriorato in profondit\u00e0.\nL'architetto propose di risolvere il problema con il metodo della verniciatura a corpo adottando nuovi colori, bianco e verde, pi\u00f9 adatti rispetto all'originario legno naturale.\nArchitettura.\nLa planimetria generale si sviluppa secondo un asse parallelo alla linea della costa, peraltro molto frastagliata in questo punto, con un edificio molto articolato.\nLa parte centrale dell'edificio \u00e8 destinata a \"salone delle feste\" che comunica con la spiaggia attraverso due rampe inclinate e con la caratteristica pista da ballo all'aperto posta sulla terrazza allo stesso livello.\nUn porticato aperto posto a nord la collega con un ampio locale destinato alla rimessa delle barche.\nL'edificio che nel complesso denuncia in maniera evidente la sua matrice razionalista, \u00e8 caratterizzato da uno stile architettonico incentrato, oltre che sulle superfici semplici ed essenziali, sull'uso dei materiali (cemento, ferro e vetro) che lasciano spazio alla decorazione solo per ci\u00f2 che concerne le elaborate pavimentazioni interne ed esterne.\nIl corpo centrale, pi\u00f9 ampio, \u00e8 un parallelepipedo regolare con tetto piano sui cui prospetti sono state ritagliate numerose superfici vetrate rettangolari attraverso le quali la luce filtra passando attraverso i porticati posti cui due lati lunghi.\nA sud \u00e8 posta la pista da ballo all'aperto a quota inferiore rispetto al piano di calpestio; essa \u00e8 circolare e la sua caratteristica principale \u00e8 costituita dalla copertura, una corona circolare molto sottile sorretta da una serie di pilastrini rettangolari posti di taglio.\nIl progetto iniziale era molto simile a quello realizzato ma prevedeva una terrazza praticabile sulla copertura a cui si accedeva attraverso una grossa scalinata esterna sorretta da esili pilastrini in cemento armato."}
{"id": "1752402", "revid": "1343317", "url": "https://it.wikipedia.org/wiki?curid=1752402", "title": "Lattanzio Magiotti", "text": "\u00ab\"Il Dottore Lattanzio Magiotti Sanleolini\" [...] \"fu Medico insigne, e non meno famoso per la sua libert\u00e0, sincerit\u00e0, astrattatezza.\"\u00bb\nBiografia.\nFiglio di Desiderio Magiotti e fratello maggiore di Raffaello, fu battezzato a Montevarchi il 17 giugno 1590. Mentre il padre e il fratello preferirono non usare direttamente il cognome del nonno Ser Giovanni da Sanleolino, Lattanzio lo abbin\u00f2 sempre al suo patronimico.\nA 17 anni si trasfer\u00ec all'Universit\u00e0 di Pisa per studiare medicina, disciplina nella quale si laure\u00f2 il 6 maggio 1612. Successivamente studi\u00f2 matematica e geometria con Galileo.\nCompetente, professionale, ma anche arguto e spiritoso, si guadagn\u00f2 grande fama a Firenze tanto da essere nominato medico di corte dal granduca Ferdinando II. Per questo, di Lattanzio Magiotti medico, si ricordano vari aneddoti.\nCome quando \u00ab\"essendo alla cura di F.M., il cui male si dubitava che procedesse da disordini carnali, arriv\u00f2 una mattina all'improvviso, e alzata la portiera entr\u00f2 in camera. La sorela del M., che era quivi a sedere sul letto scollacciata e non affatto vestita, si fugg\u00ec. Il Dottore tast\u00f2 il polso al M., e girava il capo e faceva segno d'esser poco soddisfatto. Guardava ci\u00f2 attentamente il M. e finalmente disse: Sig. Dottore, VS Eccellentissima trova forse qualche alterazione nel polso, e le pare ch' io stia peggio? Rispose il Magiotti: no. O perch\u00e9, soggiunse il M., d\u00e0 ella indizi di non le piacere il mio polso? Sorrise il Magiotti e disse: E voi perch\u00e9 fate le viste di non m' intendere? Io non l'intendo certo, replic\u00f2 il M., al che il Dottore, se voi volete ch' io ve la dica spiattellata, ve la dir\u00f2. Sig. francesco mio, voi non pigliate il panno pel verso. Perch\u00e9 essere stato, come voi siete stato, e tener la bambolina sul letto son cose che non consonano. Allora il M.: scusatemi sig. Dottore perch\u00e9 quella era mia sorella; e il Magiotti: e voi scusate perch' io mi pensava ch' ella fusse la Leprina, che cos\u00ec si chiamava una bellissima Dama del M.\"\u00bb\nSardonico e irriverente anche nei confronti dei nobili e dei potenti, soprattutto se sciocchi: \u00ab\"interrogato da un altro principe se un brodo raffinato e poi rinvigorito da giulebbi, estratti e odori fosse buono per ristorare lo stomaco, disse di s\u00ec, ma che se quando era sano usava tai brodi, quando avesse avuto male sarebbe bisognato dargli un brodo di cavolo\"\u00bb.\nDa fisiatra galileiano era un deciso avversario della ciarlataneria come ricorda anche Giovanni Targioni Tozzetti \u00ab[Lattanzio Magiotti] \"merita distinta lode per essere stato de' primi che persuaso delle nuove Teorie di Fisica, ed applicandole all'Economia Animale, conobbe quanto sieno efficaci le forze della Natura per superare le malattie e restituire salubre equilibrio nel Corpo Umano, e viceversa quali ritardi, e spesso nocumenti apportasse la gran farragine di medicamenti che allora si usavano con profitto pi\u00f9 degli Speziali che dai Malati. Quindi assicurato gi\u00e0 nel credito di valente medico, intraprese a condurre le cure con pochissimi medicamenti, e pi\u00f9 colla buona regola di vita che con altro. Tale novit\u00e0 avr\u00e0 senza dubbio incontrato e approvazione e biasimi e avr\u00e0 fatto molto discorrere nel Paese\" [...] \"Soleva dire che nelle cose il meglio e il maggior nemico del bene. Vale a dire che il troppo imbrogliare e caricare di medicamenti sconcertava i moti critici della Natura e recava pi\u00f9 nocumento che giovamento ai malati\"\u00bb.\nA questo proposito il granduca Ferdinando \u00ab\"gli domand\u00f2 un giorno con che coscienza ei pigliasse il denaro dagli ammalati giacch' ei sapeva di non poterli guarire. Io, serenissimo, rispose gli piglio non in qualit\u00e0 di medico ma di guardia, perch\u00e9 non venga un giovane che creda a tutto quel ch' ei trova nei libri e cacci loro qualche cosa in corpo che me gli ammazzi\"\u00bb.\nNon se ne conosce l'anno della morte n\u00e9 rimangono suoi scritti se non una lettera a Galileo datata 31 agosto 1637: \u00ab\"Ill.re et Ecc.mo Sig.r mio,\" [...] \"giudico bene che V.S. Ecc.ma s'astenga da questo latte di mandorle, poich\u00e9 lo stomaco suo non lo digerisce. Potr\u00e0 far la sera in quel cambio bollire un poco di lattuga nella sua minestrina, e non volendo la lattuga, mangiar solo la minestra; bench\u00e9 potr\u00e0 anche talvolta mangiar la lattuga doppo cena, cotta nel brodo, com'\u00e8 detto. Intanto io lodo che alle volte V.S. Ecc.ma si bagni le mani et i piedi con l'infrascritta lavanda, doppo cena; e potr\u00e0 anche bagnarsene un tantino la gola, le tempie e le narici del naso. Piglinsi: di lattuga, di foglie di viole mammole, una manciatina per sorte; capi di papaveri acciaccati n\u00b0 tre o quattro. Si bolla il tutto in sufficiente quantit\u00e0 di acqua rosa, fin che l'herbe paiono cotte; poi si coli e si sprema; et alla colatura s'aggiunga: vin bianco buono, la quarta parte e manco; cioe a una libbra di detta colatura s'aggiunga due oncie\" [sic] \"e mezo\" [sic] \"di vino, per servirsene n\u00e9 freddo n\u00e9 caldo, doppo cena. Con tal fine prego a V.S. Ecc.ma ogni contento, e le bacio la mano\"\u00bb\nLa cura evidentemente fece effetto se Galileo in una lettera del 25 luglio 1638 scriveva \u00ab\"In questa mia malattia ho hauto e tuttavia ho l'amorevole assistenza dell'Ecc.mo Sig.r Magiotti del quale i piacevoli remidii in questa ardentissima stagione mi hanno sollevato assai\"\u00bb. Tra i suoi pazienti pi\u00f9 noti, oltre a Galileo, anche il pittore Baldassarre Franceschini che gli dipinse, a olio, un \"Giovanni Battista Fanciullo\"."}
{"id": "1752404", "revid": "31886", "url": "https://it.wikipedia.org/wiki?curid=1752404", "title": "Specie di Hersiliidae", "text": "Di seguito sono descritte tutte le specie della famiglia di ragni Hersiliidae note al dicembre 2012.\nDeltschevia.\n\"Deltschevia\" \nDuninia.\n\"Duninia\" \nHersilia.\n\"Hersilia\" \nHersiliola.\n\"Hersiliola\" \nIviraiva.\n\"Iviraiva\" \nMurricia.\n\"Murricia\" \nNeotama.\n\"Neotama\" \nOvtsharenkoia.\n\"Ovtsharenkoia\" \nPrima.\n\"Prima\" \nPromurricia.\n\"Promurricia\" \nTama.\n\"Tama\" \nTamopsis.\n\"Tamopsis\" \nTyrotama.\n\"Tyrotama\" \nYabisi.\n\"Yabisi\" \nYpypuera.\n\"Ypypuera\" "}
{"id": "1752407", "revid": "767487", "url": "https://it.wikipedia.org/wiki?curid=1752407", "title": "Microphones Killarz", "text": "I Microphones Killarz sono stati un gruppo musicale hip hop italiano formato da Mecna (Corrado Grilli, nato il 26 marzo 1987), Lustro (Luigi Totaro, nato il 1\u00ba gennaio 1987) e Tot\u00f2 Nasty (Antonello DeNittis, nato il 22 giugno 1987).\nStoria del gruppo.\nIl gruppo nasce a Foggia nel 2000 come Microphones Killarz grazie alla passione per l'hip hop che accomuna il trio. L'aiuto iniziale arriva, soprattutto per i software, da Justice della Tana delle Tigri. Il primo prodotto ovviamente autofinanziato e pubblicato autonomamente, \u00e8 il demo \"Movimenti sismici\" realizzato sui beat di Dj Skin e successivamente diffusosi a partire dalle crew di break dance foggiane Sisma Boyz e PLS.\nI pareri discordanti sul lavoro spingono il trio a confrontarsi con le jam provinciali, ed a produrre nuovo materiale: Namara, all'epoca chiamato Madmc, realizza un album che ottiene scarsa tiratura, seguito da \"Terzo Tempo\"' di Lustro allora chiamato Nyo. Una serie di pezzi realizzati \"live\" tra jam ed esibizioni, viene raccolta in \"Rare&amp;Unreleased 2002/2003\" sempre autoprodotta. La partecipazione a \"Spazio Giovani 2003\" e ad altri concorsi in Puglia fanno conoscere i tre ragazzi che si concentrano sull'obiettivo di produrre il primo vero album ma gli sforzi sono vani e si devono accontentare di continuare con esibizioni \"live\", aprendo i concerti per artisti come Bassi Maestro, Amir &amp; Mr. Phil e Colle Der Fomento.\nAssieme al gruppo Original T'Roonz ed ai produttori Dj Dfonq, Dj Dust e K-9 fondano il collettivo Foggia Street, e nella seconda parte del 2004 i Mic Killarz iniziano a collaborare con artisti del Nord Italia grazie alla potente via di comunicazione di internet. In questa fase il trio trova intesa con il produttore svizzero italiano Dj S.I.D. e i suoi collaboratori Havana Clab: nel marzo del 2005, dopo un viaggio a Parigi, i tre si recano per una settimana all'Havana Studio di Lugano per registrare quello che poi diventer\u00e0 \"No Problem\".\nMentre il disco va formandosi, Mec Namara, Lustro Gigi e Nasty pubblicano su internet assieme alla collaborazione della Foggia Street, numerosi mixtape dal titolo \"Stacanovisti\" con cui si fanno ulteriormente conoscere ed apprezzare da altri artisti quali ElDoMino, James Cella, Set &amp; Mano, ecc. \"No problem\" intanto viene editato da Dj S.I.D. e mixato a Treviso da James Cella tra ottobre e novembre 2005, il 20 dicembre viene commercializzato con distribuzione Vibrarecords.\nSeguono numerosi live, soprattutto nella stagione estiva. Nel settembre 2006 partecipano al \"Music Village\" a Simeri, poco dopo Mec Namara e Tot\u00f2 Nasty si trasferiscono a Roma per ragioni di studio. Ad ottobre 2006 Mec Namara assieme ad ElDoMino, rapper di Ascoli Piceno, realizza un disco dal titolo \"Propaganda\" che \u00e8 possibile acquistare anche su iTunes. Qualche tempo viene pubblicato anche il primo lavoro ufficiale degli Original T'roonz, \"Diversi Dalla Massa\", che contiene collaborazioni anche con i Mic Killarz. Dopo l'uscita di \"No Problem\", il trio si \u00e8 subito occupato della realizzazione del secondo album \"No Sense\" che vede la luce nel giugno 2007, con la produzione dell'etichetta veronese The Saifam Group, distribuito dalla milanese Self. Dal disco sono stati tratti anche due singoli e corrispettivi videoclip: \"\"Colpa sua\" e \"Spring Beer\"."}
{"id": "1752418", "revid": "729019", "url": "https://it.wikipedia.org/wiki?curid=1752418", "title": "Aeroporto di Varna", "text": "Laeroporto di Varna (, traslitterato Mezhdunarodno letisthe Varna) \u00e8 un aeroporto bulgaro situato a Varna, capoluogo dell'omonimo distretto e importante centro turistico sul Mar Nero.\nNel 2015 con un movimento di oltre 1.389.000 passeggeri \u00e8 il terzo scalo della Bulgaria dopo quelli di Sofia e Burgas.\nStoria.\nIl primo aeroporto della citt\u00e0, chiamato \"Tihina\" (), sorse nell'area dell'attuale distretto di Asparuhovo, a ovest dell'area in cui oggi sorge il ponte. Esteso su un'area di 1,5 km\u00b2 (1.500 decari), l'aeroporto ha accolto il primo volo il 21 dicembre 1919, inaugurando la tratta di posta aerea Sofia-Varna. Nel 1946, le accresciute esigenze della citt\u00e0 avevano reso inadeguato il Tihina, e venne cos\u00ec istituita una commissione per scegliere il luogo di costruzione del nuovo aeroporto. La commissione scelse il villaggio di Aksakovo, situato pochi chilometri a ovest della citt\u00e0. Inaugurato nel 1948, il moderno aeroporto \u00e8 stato ampliato a pi\u00f9 riprese, con la costruzione di nuove piste nel 1961 e nel 1974, e di un nuovo terminale nel 1972.\nL'aeroporto di Varna rileva un generale incremento del traffico passeggeri, beneficiando come quello di Burgas di una notevole crescita dell'industria del turismo bulgara. Dopo una lieve flessione dello 0,8% nel 2015, l'aeroporto prevede un aumento del 20% nel 2016, con l'atterraggio del milionesimo passeggero a inizio agosto 2016."}
{"id": "1752425", "revid": "83531", "url": "https://it.wikipedia.org/wiki?curid=1752425", "title": "Granarolo (Genova)", "text": "Granarolo (\"Granaieu\" in genovese) \u00e8 un quartiere del comune di Genova, compreso nella ex circoscrizione di San Teodoro, nel Municipio II - Centro Ovest.\nDescrizione del quartiere.\nGranarolo \u00e8 situato in collina, sopra il quartiere del Lagaccio e di fianco al parco del Peralto. \u00c8 collegato con la zona a valle del quartiere di San Teodoro e con la stazione ferroviaria di Genova-Principe da diverse strade urbane, aperte nel dopoguerra (in precedenza esisteva solo la ripida mattonata di Salita Granarolo). \u00c8 raggiungibile anche con la storica ferrovia a cremagliera Principe-Granarolo.\nDal borgo antico si gode di un'ampia vista su Genova, sul quartiere di Oregina e sul sottostante quartiere del Lagaccio.\nStoria.\nSecondo la tradizione il toponimo \u201cGranarolo\u201d deriverebbe dal nome della famiglia Airolo, che aveva dei possedimenti nella zona, con l'aggiunta di un prefisso \u201cGran\u201d per il quale esistono varie ipotesi, nessuna delle quali tuttavia adeguatamente documentata.\nAntico borgo contadino e luogo di villeggiatura di genovesi benestanti, era situato lungo la via medioevale che dall'antica porta di San Tomaso portava verso la Val Polcevera; come tutta l'area di San Teodoro, pur essendo da sempre parte integrante del comune di Genova, fino al XVII secolo si trovava fuori dalle mura cittadine.\nTra il 1626 e il 1632, lungo il crinale che divide l'area di Genova dalla Val Polcevera, poco a monte del nucleo antico di Granarolo, il governo della repubblica fece costruire le Mura Nuove a difesa della citt\u00e0, nelle quali fu aperta una porta (Porta di Granarolo) sulla strada per la Val Polcevera.\nAltre strutture militari furono costruite nei secoli successivi (l'ultima, nel 1889, fu una batteria a difesa del porto).\nDurante il periodo fascista vi fu installata una stazione radio, dalla quale la mattina del 26 aprile 1945 il comandante partigiano \u201cPittaluga\u201d (nome di battaglia di Paolo Emilio Taviani, che nel dopoguerra sarebbe diventato un importante uomo politico, pi\u00f9 volte ministro) annunci\u00f2 alla popolazione la resa della guarnigione tedesca che occupava Genova.\nFino alla met\u00e0 del Novecento dove ora sorge il quartiere moderno c'erano solo orti e vigneti, i cui prodotti erano venduti dai contadini locali nel mercato di piazza Di Negro. Nel secondo dopoguerra il quartiere ha visto un'impetuosa espansione edilizia, con una forte crescita della popolazione.\nMonumenti e luoghi d'interesse.\nArchitetture religiose.\nChiesa di Santa Maria di Granarolo.\nLa chiesa di Santa Maria fu costruita intorno al 1190 sul colle di Granarolo per volont\u00e0 di un certo Bencio, cognato di Belenda, badessa del monastero di San Tomaso, e affidata ai \u201ccanonici regolari di Sant'Agostino\", detti anche \"Mortariensi\" dalla loro chiesa madre di Santa Croce di Mortara, che vi rimasero fini alla met\u00e0 del Quattrocento, quando divenne commenda di Antonio Spinola, come dipendenza della metropolitana di San Lorenzo. La chiesa \u00e8 citata per la prima volta in un documento del 1192, relativo ad una controversia tra il priore di Santa Maria, Giacomo, e le monache di San Tomaso per le decime reclamate da queste ultime su un terreno in possesso della chiesa.\nFu eretta in parrocchia nel 1583, ma nel 1821 un decreto dell'arcivescovo Luigi Lambruschini trasfer\u00ec il titolo parrocchiale alla chiesa di San Rocco sopra Principe, della quale Santa Maria di Granarolo divenne succursale. In quel periodo alla guida della chiesa si alternarono vari ordini religiosi (Agostiniani Scalzi, Crociferi e Passionisti). Durante i moti del 1848 questi ultimi, accusati di essere partigiani dei Gesuiti, invisi ai patrioti, furono aspramente contestati da gruppi di dimostranti.\nCon un decreto del cardinale Carlo Dalmazio Minoretti datato 20 ottobre 1928 fu nuovamente eretta in parrocchia autonoma.\nNel corso dei secoli ha subito numerosi ampliamenti e rimaneggiamenti; nulla rimane dell'originaria struttura medioevale ed oggi la vediamo nel suo rifacimento barocco. La facciata \u00e8 ornata con un grande affresco, opera di Achille De Lorenzi (1869-1930). All'interno sono conservati dipinti di Giacomo Maria Bolognese, Domenico Parodi (\"Madonna di Belvedere\") e Pantaleo Calvi (\"Madonna del Rosario\", dipinto a olio del 1622) e sculture di Antonio Canepa e Onorato Toso.\nArchitetture civili.\nLe ville di Granarolo.\nCome tante zone collinari intorno a Genova, in passato anche Granarolo, favorita dalla sua posizione panoramica e riparata dai venti, divenne un luogo di villeggiatura per le famiglie patrizie genovesi, che vi fecero costruire le loro ville di campagna.\nAlcune di queste \u201cville\u201d sono ancora esistenti, tra queste:\nOltre alle ville in salita Granarolo esisteva un convento di Monache Agostiniane, dette di Sant'Ignazio, che verso la fine del XIX secolo fu adibito a caserma.\nArchitetture militari.\nMura di Granarolo.\nNel 1626 il governo della Repubblica di Genova, dopo il tentativo di invasione del duca di Savoia Carlo Emanuele I, concluso con la fortunosa vittoria dei genovesi al Passo del Pertuso, per fronteggiare eventuali future minacce decise la costruzione di una nuova cinta muraria sui crinali dei monti intorno alla citt\u00e0.\n Con la realizzazione delle Mura Nuove anche la zona di San Teodoro, e quindi anche la collina di Granarolo, fu compresa all'interno della cerchia difensiva\nIl tratto di mura lungo il crinale che separa Genova dalla Val Polcevera, poco distante dal nucleo storico del paese prende il nome di Mura di Granarolo; costruite tra il 1626 e il 1632 sono ancora oggi in discrete condizioni di conservazione.\nSecondo una relazione risalente all'epoca della costruzione, questo tratto di mura aveva una sezione di 10 palmi (circa ) e si sviluppava per palmi (circa ) tra le mura di Monte Moro e la porta di Granarolo, da dove la cinta muraria continua con la denominazione di \u201cMura di Begato\u201d. Il cammino di ronda delle mura \u00e8 oggi percorso da una strada panoramica che collega il quartiere Angeli (al confine tra i quartieri di San Teodoro e Sampierdarena) e il parco del Peralto.\nPorta di Granarolo.\nNelle mura, in corrispondenza dell'antica strada per la Val Polcevera, si apriva la Porta di Granarolo. Da qui si poteva scendere al Garbo e a Rivarolo oppure a Begato.\nLa porta consisteva in un semplice cunicolo nelle mura che si apriva verso l'esterno con un fornice in arenaria sormontato da uno stemma marmoreo recante un monogramma di carattere religioso, ed era provvisto in origine di un ponte levatoio, oggi scomparso. \nLa porta \u00e8 raggiungibile solo dall'esterno delle mura tramite un breve ma ripido sentiero da via ai Piani di Fregoso, nei pressi della torre Granarolo; non \u00e8 invece possibile accedere alla porta dal lato interno delle mura perch\u00e9 gli edifici del corpo di guardia, che formavano parte integrante della struttura, sono stati dati in concessione a privati e trasformati in abitazioni. Per la stessa ragione, la galleria di uscita sul lato esterno \u00e8 oggi chiusa da un cancello in lamiera.\nLa porta \u00e8 rimasta per anni in stato di abbandono; l'area circostante \u00e8 stata ripulita da volontari del C.A.I. di Sampierdarena, che hanno anche riportato alla luce un breve tratto dell'antica strada d'accesso, con l'acciottolato originale.\nTorri ottocentesche.\nIntorno al 1820 il governo sabaudo pianific\u00f2 la costruzione di una serie di postazioni difensive avanzate all'esterno delle mura, a forma di torre circolare, secondo un modello in uso a quel tempo in vari stati europei. Sul versante della Val Polcevera, a breve distanza dalle mura di Granarolo e di Begato, fu avviata la costruzione di alcune di queste strutture di forma tronco-conica, in pietra e mattoni: la torre Monticello, nei pressi di Fregoso, vicina alla strada ma oggi completamente nascosta da una fitta vegetazione, la torre di Monte Moro e quella di Granarolo, che sorge a poca distanza dalla porta omonima lungo la via ai Piani di Fregoso, su uno spiazzo a all'inizio della mulattiera che scende al Garbo e a Rivarolo, ed \u00e8 quella meglio conservata delle tre.\nIl progetto delle torri fu abbandonato dopo pochi anni, pertanto la loro costruzione non fu mai completata: furono edificati solo il locale sotterraneo e il piano terra.\nBatteria Granarolo.\nL'ultimo insediamento militare costruito nella zona di Granarolo \u00e8 stata una batteria a difesa del porto di Genova. La Batteria Granarolo fu realizzata nel 1889, in un momento di tensione tra Italia e Francia; si trova quasi nel centro del paese, nei pressi del capolinea dell'autobus n. 38, a valle di via Bartolomeo Bianco. Questa struttura era costituita da un terrapieno sul quale erano collocati 10 obici da 24 GRC (Ret) puntati verso il porto e il mare antistante.\nLa batteria ebbe vita breve: all'inizio del Novecento, per la mutata situazione politica internazionale, vennero meno i presupposti per i quali era stata costruita e fu dismessa definitivamente dal demanio militare nel 1914. Dalla fine della seconda guerra mondiale e fino agli anni sessanta le sue strutture ospitarono alcune famiglie di sfollati. Oggi l'area, che comprendeva anche i depositi delle munizioni e degli esplosivi e la casermetta del corpo di guardia, \u00e8 di propriet\u00e0 privata e pertanto non accessibile.\nInfrastrutture e trasporti.\nStrade.\nGranarolo era un tempo raggiungibile percorrendo \u201cSalita Granarolo\u201d, una lunga cr\u00eauza mattonata che collegava (e collega ancora oggi) la zona di San Teodoro con l'antico borgo.\nNel Seicento, all'epoca della costruzione delle mura fu aperta la lunga via militare (oggi via Bartolomeo Bianco) che risaliva dalla zona del Lagaccio fino alle mura stesse, passando a breve distanza dal borgo.\nCon l'urbanizzazione della collina, nell'ultimo dopoguerra, furono aperte altre vie di accesso; la principale arteria \u00e8 oggi via San Marino, nella zona pi\u00f9 intensamente popolata, che collega Granarolo con la via Bologna e la zona di piazza Dinegro.\nIl casello autostradale pi\u00f9 vicino \u00e8 quello di \"Genova Ovest\", a da Granarolo. In questo casello, ubicato nel quartiere di Sampierdarena, convergono le tre autostrade che fanno capo a Genova: A7 (Genova \u2013 Milano), la A10 (Genova \u2013 Ventimiglia) e A12 (Genova \u2013 Rosignano).\nFerrovie.\nLa stazione ferroviaria della rete nazionale pi\u00f9 vicina a Granarolo \u00e8 quella di Genova Principe, a circa .\nFerrovia a cremagliera Principe-Granarolo.\nGranarolo \u00e8 raggiungibile anche con una ferrovia a cremagliera, comunemente (ma impropriamente) chiamata \u201cfunicolare\u201d. Questo caratteristico impianto, costruito nel 1901 per iniziativa di una societ\u00e0 privata, che intendeva cos\u00ec valorizzare, rendendoli meglio accessibili, dei terreni edificabili nella zona alta di Granarolo, \u00e8 oggi integrata nel sistema di trasporti urbani dell'AMT.\nLa ferrovia ha sei fermate; si sviluppa per (con un dislivello di e una pendenza massima del 21,40%) tra il capolinea inferiore, posto in salita S. Rocco, a poca distanza dalla stazione ferroviaria di Genova Principe (alle spalle del palazzo Doria e della stazione marittima) e quello a monte, nei pressi della chiesa di S. Maria di Granarolo.\nAutobus urbani.\nOltre che con la ferrovia a cremagliera, Granarolo \u00e8 raggiungibile anche con gli autobus urbani delle linee 38 e 355 e G1 (in caso di sostituzione della Funicolare) che collegano il quartiere rispettivamente con la stazione di Genova Principe e con San Teodoro (piazzale Pestarino). La linea 355, superato Granarolo, prosegue fino alla localit\u00e0 di Fregoso, frazione del quartiere polceverasco di Rivarolo, ma raggiungibile per via carrozzabile solo da Granarolo.\nFrana di Granarolo.\nUna area da meglio definirsi della valletta di Granarolo \u00e8 interessata da una paleofrana, al momento dormiente, segnalata dal Comune di Genova mediante un cartello, situato in Via Bartolomeo Bianco con coordinate WGS 44.428685,8.907824, a NW del Circolo ARCI. Il cartello, per lo pi\u00f9 inosservato dalla popolazione, non definisce quali possano essere i rischi correlati a tale caratteristica geopedologica."}
{"id": "1752427", "revid": "599013", "url": "https://it.wikipedia.org/wiki?curid=1752427", "title": "Palo di fondazione", "text": "Il palo di fondazione \u00e8 un tipo di fondazione profonda o fondazione indiretta che presenta la peculiarit\u00e0, rispetto alla fondazione diretta, di trasmettere una parte non trascurabile del carico verticale per attrito lungo la superficie laterale della fondazione oltre che, a seconda del rapporto tra diametro del palo e altezza dello stesso, con la pressione agente sul piano di appoggio alla base del palo. Questo tipo di fondazione ha il vantaggio di ridurre i cedimenti a lungo termine potendo sfruttare la resistenza (sia per attrito che in appoggio) di strati di terreno profondi e adeguatamente portanti (superando in profondit\u00e0 eventuali terreni soffici e inadatti, falde o cavit\u00e0).\nCampo di applicazione.\nSi ricorre alle fondazioni su pali tutte le volte che risulta impossibile adottare le ordinarie fondazioni superficiali:\nStoria.\nL'impiego dei pali in legno, come struttura portante e di fondazione risale ai tempi della preistoria.\nFu Hennebique nel 1897 a sostituire, per la prima volta, ai pali in legno quelli in calcestruzzo armato, nella realizzazione delle fondazioni delle officine della compagnia Babcock-Wilcox.\nIn Belgio furono impiegati nel 1902 per le fondazioni di un ponte a Laeken e nel 1903 pali tipo Hennebique per la fondazione di una scuola a Bruxelles.\nIn Nordamerica furono introdotti nel 1904 da Reynolds.\nLa produzione su vasta scala del cemento Portland ha segnato una nuova tecnica nella fabbricazione dei pali e numerosi costruttori hanno studiato il sistema e proposto nuovi tipi, in modo da rendere questa struttura portante pi\u00f9 idonea a sopportare carichi sempre pi\u00f9 elevati, pi\u00f9 sicura e pi\u00f9 economica rispetto ad altri sistemi di fondazione.\nI pali metallici realizzati con profilati ad H furono impiegati per la prima volta nel 1908 e si diffusero notevolmente dopo che furono applicati con successo per le fondazioni dei ponti stradali nel Nebraska nel 1930.\nClassificazione.\nI pali di fondazione, in base alla metodologia di posa in opera, si distinguono in:\nLa capacit\u00e0 portante.\nLa capacit\u00e0 portante di un palo di fondazione corrisponde teoricamente al carico verticale massimo che il palo pu\u00f2 sopportare prima della rottura.\nComunemente la capacit\u00e0 portante di un palo di fondazione \u00e8 data dalla somma di due aliquote:\nQuando una delle due resistenze \u00e8 minima rispetto all'altra quest'ultima pu\u00f2 essere trascurata, si hanno allora:\nLa capacit\u00e0 portante varia in funzione della caratteristiche dei terreni (terreni coesivi o terreni non coesivi) e in letteratura tecnica esistono diverse formule (di norma statiche per pali trivellati e dinamiche per pali infissi) per il calcolo della capacit\u00e0 portante nei diversi casi.\nTipologia.\nPali in legno.\nFanno parte del gruppo dei pali infissi.\nTuttora si utilizzano pali in legno i quali sono ricavati da tronchi d'albero, con diametro alla punta da 10 a 20\u00a0cm.\nIl legname pi\u00f9 adatto \u00e8 il larice rosso, il pino, la quercia, l'olmo, il castagno e l'ontano.\nPi\u00f9 il legname \u00e8 ricco di resina pi\u00f9 questo \u00e8 resistente e di maggiore durata.\nPertanto il legname nordico \u00e8 il migliore (pino russo, svedese, e norvegese).\nLe fibre devono essere dritte e il fusto, scortecciato, privo di nodi e impurit\u00e0.\nAll'estremit\u00e0 appuntita si applica una puntazza in ghisa o acciaio, mentre alla testa, che durante l'infissione nel terreno riceve i colpi del maglio, una ghiera di acciaio. Durante l'infissione possono subire dei danni.\nI pali soggetti ad alternanza di secco e umido (variazione del livello della falda freatica) deperiscono rapidamente, mentre se costantemente immersi in acqua si conservano molto pi\u00f9 a lungo.\nLe altre cause di deterioramento sia in opera a secco che immersi nella acque dolci o marine sono:\nI primi attaccano il legno al di sopra del livello dell'acqua gli ultimi nella parte immersa.\nGli xilofagi marini sono pi\u00f9 dannosi degli altri.\nLa protezione del legname contro questi attacchi viene effettuata con trattamenti di sostanze antisettiche quali l'olio pesante di catrame o creosoto, il cloruro di zinco e il solfato di rame\nPali metallici.\nFanno parte del gruppo dei pali infissi.\nIn Nordamerica i pali metallici sono stati largamente impiegati per la realizzazione delle fondazioni dei grattacieli.\nI pali metallici sono realizzati con profilati ad H o tubolari con o senza punta.\nSono poco usati in altre applicazioni perch\u00e9 risultano molto costosi e facilmente deteriorabili per corrosione.\nPer ovviare alle conseguenze dei fenomeni di corrosione \u00e8 consigliabile usare acciaio al rame oppure impiegare sezioni maggiori delle minime necessarie.\nSi pu\u00f2 ricorrere anche ad un ricoprimento di malta cementizia nel tratto immerso nell'acqua di spessore non inferiore a 7\u00a0cm.\nI pali vengono messi in opera per infissione per mezzo di battipalo, quelli tubolari dopo l'infissione vengono riempiti di calcestruzzo.\nI pali metallici durante la battitura non subiscono danni come i pali in legno.\nPali in calcestruzzo.\nla maggior parte delle fondazioni su pali \u00e8 oggi costruita con pali in calcestruzzo.\nI pali in calcestruzzo si dividono in due categorie nettamente distinte:\nIl tubo forma pu\u00f2 essere costituito da un unico elemento o da pi\u00f9 elementi giuntati tra loro, normalmente per saldatura, mano mano che si procede nell'infissione della cassaforma.\nNel caso in cui la cassaforma sia metallica, una volta infissa viene abbandonata nel terreno per difendere il calcestruzzo fresco da eventuali erosioni e dilavamenti (palo tubato), il tubo impiegato \u00e8 formato da un leggero lamierino a superficie ondulata.\nPali costruiti fuori opera.\nLa categoria comprende tutti i pali prefabbricati e infissi nel terreno sia per battitura che con getti di acqua compressa.\nSono stati i primi ad essere impiegati dopo i pali in legno.\nLa sezione dei pali \u00e8 piena e in genere quadrata, esegonale e talvolta ottagonale.\nLa sezione circolare cava \u00e8 adottata per i pali centrifugati.\nQuesta categoria di pali \u00e8 in genere rastremata.\nIl palo deve essere dotato di una idonea armatura capace di resistere agli sforzi creati dal sollevamento e dal trasporto, dalla battitura e dal carico statico che deve sopportare.\nTipologia.\nTra i pali storicamente pi\u00f9 noti costruiti fuori opera si ricordano in ordine di tempo:\nPali gettati in opera.\nPali infissi per battitura (in cassaforma recuperabile).\nAppartengono a questa categoria tutti i pali in calcestruzzo semplice o armato, ottenuti gettando e costipando fortemente del calcestruzzo fresco in una cassaforma metallica (tuboforma) infissa nel terreno con i colpi di maglio, senza asportazione di materiale poich\u00e9 il tuboforma, a seconda del tipo del palo, \u00e8 chiuso alla base da una puntazza metallica (recuperabile o a perdere) o da un tappo in calcestruzzo.\nLa cassaforma, viene progressivamente estratta e recuperata.\nIl palo pu\u00f2 essere armato con una gabbia metallica composta di ferri longitudinali collegati con una spirale capace di resistere al carico statico che deve sopportare.\nLa gabbia viene inserita nel tuboforma prima del getto.\nTipologia.\nTra i pali storicamente pi\u00f9 noti costruiti in opera si ricordano i seguenti i quali si differenziano in base alla modalit\u00e0 di infissione del tuboforma e del costipamento del calcestruzzo:\nPali trivellati.\nLa categoria comprende tutti i tipi di pali in calcestruzzo semplice o armato, gettati in opera per i quali il tuboforma (senza puntazza) scende nel terreno per mezzo di speciali trivelle o sonde a percussione.\nSostanzialmente i pali trivellati differiscono dai precedenti perch\u00e9 in fase di infissione avviene l'asportazione di materiale.\nLa cucchiaia cadendo dall'alto per peso proprio urta con forza il terreno e vi penetra facilitata dal tagliente posto all'estremit\u00e0. Il materiale attraversata la valvola si deposita nel corpo della sonda da cui viene successivamente estratto.\nIl tubo camicia, sia per il peso proprio che per il movimento di rotazione impresso scende nel terreno.\nIl palo pu\u00f2 essere armato con una gabbia metallica composta di ferri longitudinali collegati con una spirale capace di resistere al carico statico che deve sopportare.\nLa gabbia viene inserita nel tuboforma prima del getto.\nTipologia.\nI pali trivellati si differenziano essenzialmente nel modo di costipamento del calcestruzzo che pu\u00f2 essere a battitura meccanica diretta o ad aria compressa.\nTra questi si ricordano:\nPali di grande diametro.\nCon il progredire della tecnica costruttiva si \u00e8 reso possibile l'esecuzione di pali con diametro sino a 2 m e profondit\u00e0 oltre i 40 m, con portate utili di esercizio dell'ordine di alcune centinaia di tonnellate:\nComportamento dei pali di gruppo.\nLe fondazioni su pali usualmente consistono in gruppi di pali vicini tra loro, denominati palificate, e in genere la capacit\u00e0 portante del gruppo non \u00e8 pari alla somma delle capacit\u00e0 portanti dei pali individuali poich\u00e9 il terreno che circonda il palo \u00e8 disturbato anche dall'infissione dei pali adiacenti (interferiscono i bulbi di pressione dei singoli pali).\n\u00c8 importante pertanto conoscere la distanza alla quale porre i pali per evitare che un gruppo di pali molto ravvicinati si possa rompere in blocco unico lungo il perimetro del gruppo stesso.\nEsiste una spaziatura critica (esperienza di Whitaker su terreni argillosi) che segna la variazione del metodo di rottura;\nLa distanza tra i pali \u00e8 funzione del loro diametro e della loro lunghezza; si adotta di regola un valore superiore a 3 volte il diametro del palo, altrimenti la palificata si comporta come un unico blocco.\nStrutture intermedie.\nTra struttura portante di elevazione e pali c'\u00e8 un elemento di fondazione intermedio: ad esempio i plinti.\nAl di sotto di questi ci sono diversi modi per disporre i pali, che dipendono dalla necessit\u00e0 di scarico dei carichi.\nTuttavia al di sotto di una struttura di fondazione intermedia si progettano al minimo due pali.\nLa disposizione di questi avviene in un preciso modo: il baricentro del sistema di pali al di sotto della fondazione intermedia deve coincidere con il baricentro del pilastro che scarica su quel sistema di pali.\nAttrito negativo.\nL'attrito negativo si manifesta quando un palo attraversa strati di terreno fortemente comprimibili (limi, argille non ancora consolidate, ecc), abbassamento di falda e forti sovraccarichi.\nSe questi strati subiscono una compressione dopo la costruzione del palo, a causa dell'attrito palo-terreno, il terreno trasmette al palo una spinta verso il basso (attrito negativo) che va a ridurre l'azione portante per attrito laterale dello strato interessato.\nTale situazione pu\u00f2 arrivare ad annullare la portanza per attrito laterale di quello strato e se c'\u00e8 l'inversione delle forze di attrito determina anche una maggiorazione del carico che il palo deve sopportare, in pratica l'attrito laterale invece che sostenere il palo tende a caricarlo.\nPertanto, in fase di progettazione, \u00e8 necessario conoscere la natura dei terreni attraversati e tenere in considerazione eventuali effetti legati all'attrito negativo."}
{"id": "1752435", "revid": "767487", "url": "https://it.wikipedia.org/wiki?curid=1752435", "title": "Adalbert Kuhn", "text": "Kuhn nasce a K\u00f6nigsberg nel 1812 nella regione di Neumark, in Brandeburgo. Dal 1841 strinse legami con il \"K\u00f6llnisches Gymnasium\" a Berlino, del quale divenne direttore nel 1870. Kuhn fu il fondatore di una nuova scuola di mitologia comparativa, basata sulla filologia comparativa. Ispirato dall'opera \"Deutsche Mythologie\" di Jakob Grimm, si dedic\u00f2 allo studio delle storie e delle leggende germaniche e pubblic\u00f2 diversi saggi: \"M\u00e4rkische Sagen und M\u00e4rchen\" (1842), \"Norddeutsche Sagen, M\u00e4rchen und Gebr\u00e4uche\" (1848) e \"Sagen, Gebr\u00e4uche und M\u00e4rchen aus Westfalen\" (1859). \nMa \u00e8 sulle sue ricerche sul linguaggio e sulla storia dei popoli indogermanici nel loro complesso che si basa la reputazione del Kuhn. I suoi capolavori in quest'ambito sono: \"Zur \u00e4ltesten Geschichte der Indogermanischen V\u00f6lker\" (1845), nel quale cerc\u00f2 di rendere conto delle primissime civilt\u00e0 indogermaniche prima della loro frammentazione in diversi popoli, confrontando ed analizzando i significati originari delle parole e delle loro derivazioni nelle differenti lingue; \"Die Herabkunft des Feuers und des G\u00f6ttertranks\" (1859; nuova ed. di E Kuhn, sotto il titolo di \"Mythologische Studien\", 1886); \"\u00dcber Entwicklungsstufen der Mythenbildung\" (1873), in cui sostiene che le origini dei miti devono esser ricercate nel dominio della lingua, e che i loro fattori pi\u00f9 essenziali erano la polisemia e l'omonimia.\nKuhn fu anche l'editore della rivista \"Historische Sprachforschung\" (originariamente \"Zeitschrift f\u00fcr vergleichende Sprachforschung auf dem Gebiete der Indogermanischen Sprachen\"), che era al suo tempo il periodico pi\u00f9 accurato su quest'argomento."}
{"id": "1752441", "revid": "287204", "url": "https://it.wikipedia.org/wiki?curid=1752441", "title": "La bottega degli errori", "text": "La bottega degli errori \u00e8 il romanzo d'esordio dello scrittore scozzese Douglas Lindsay.\nTrama.\nBarney Thomson \u00e8 un barbiere di Glasgow: lavora da anni nello stesso negozio di barbiere e, con il passare del tempo, si \u00e8 visto relegare nell'ultima postazione del negozio. I colleghi lo snobbano, convinti che abbia perso il suo talento, se mai l'ha avuto. Anche i clienti preferiscono a lui i colleghi Wullie o Chris. A casa le cose non vanno meglio che al lavoro: la moglie Agnes vive di telenovele, in un mondo a s\u00e9. La frustrazione porta Barney a meditare sull'eliminazione di colui che reputa essere la causa dei suoi mali, ovvero Wullie. Confida questi foschi pensieri all'amico di vecchia data e compagno di bevute, e alla madre: se il primo reagisce inorridito all'idea che Barney possa solo pensare all'omicidio, la seconda, invece, stupisce il figlio suggerendogli come portare a termine l'impresa. \nUn'altra giornata scorre lenta, e i pochi clienti che si sottopongono alle forbici di Barney non lo aiutano a togliersi dalla mente le lugubri parole della madre. Chris viene congedato in anticipo da Wullie, che coglie l'occasione per annunciare a Barney che i suoi giorni da barbiere stanno per finire: di l\u00ec a un mese, infatti, sarebbe arrivato un collega a sostituirlo. Accidentalmente, a causa delle mani che gli tremano per la frustrazione, Barney rovescia dell'acqua: Wullie fa per asciugarla, inciampa e finisce addosso al collega, che tiene ancora in mano le forbici. In pochi istanti \u00e8 morto: Barney viene preso dal panico e decide di occultare il cadavere, con l'aiuto della madre.\nUn crescendo di coincidenze e disavventure portano Barney sull'orlo di una crisi di nervi: la morte improvvisa della madre porta alla luce un congelatore stipato di resti umani, etichettati e datati; l'amico \u00e8 sempre pi\u00f9 convinto che le confidenze di Barney non fossero solo uno sfogo innocente; Chris inizia a sospettare che il collega nasconda qualcosa; la polizia gli sta con il fiato sul collo.\nAdattamento cinematografico.\nNel 2015 \u00e8 stato realizzato un adattamento cinematografico del romanzo diretto ed interpretato da Robert Carlyle. Del cast fanno parte anche Emma Thompson e Ray Winstone."}
{"id": "1752442", "revid": "1305772", "url": "https://it.wikipedia.org/wiki?curid=1752442", "title": "Diplomazia del ping pong", "text": "Per diplomazia del ping pong o politica del ping pong (in cinese , inglese \"Ping Pong Diplomacy\") s'intende lo scambio di visite tra giocatori di ping pong di Stati Uniti e Repubblica Popolare Cinese negli anni settanta. \nL'evento costitu\u00ec un momento di distensione nelle relazioni tra Cina e Stati Uniti d'America, che apr\u00ec la via al presidente statunitense Richard Nixon per la sua visita in Cina nel 1972.\nStoria.\nIl 6 aprile del 1971 la squadra di ping pong americana, che disputava in Giappone il 31\u00ba Campionato Mondiale di Tennis Tavolo, ricevette un invito dalla squadra della Repubblica Popolare Cinese a visitare la Cina. Il 10 aprile del 1971 la squadra, e i giornalisti al seguito, divennero i primi americani a mettere piede nella capitale della Cina popolare da quando il Partito Comunista Cinese di Mao Zedong aveva preso il potere 22 anni prima, nel 1949. Prima di questa visita, solo undici americani furono ammessi nella Cina comunista, per una settimana, in quanto affiliati al Partito internazionale delle Pantere Nere e la Cina consider\u00f2 l'organizzazione internazionale come un'ambasciata statunitense. Tuttavia si tratt\u00f2 di un evento isolato: come altri cittadini americani, anche il senatore Eugene McCarthy espresse il desiderio di visitare la Cina dopo le elezioni presidenziali del 1968, ma nemmeno lui riusc\u00ec ad ottenere un ingresso in Cina nonostante la sua carica istituzionale.\nSecondo Tim Boggan, che accompagn\u00f2 la squadra americana nella storica visita del 1971, tre eventualit\u00e0 potrebbero aver (singolarmente o globalmente) dato origine all'invito cinese:\nLa concatenazione di eventi che portarono all'incontro tra i due giocatori ebbe inizio nel momento in cui Glenn Cowan perse l'autobus della squadra, un pomeriggio dopo gli allenamenti a Nagoya, una delle sedi in cui si giocava il Mondiale di Tennis Tavolo. Cowan si era allenato per un quarto d'ora con il giocatore cinese Liang Geliang, quando un ufficiale giapponese si avvicin\u00f2 con l'intenzione di chiudere l'area degli allenamenti. Mentre Cowan cercava invano l'autobus della sua squadra, un giocatore cinese gli fece cenno di salire sull'autobus della sua squadra. Alcuni momenti dopo un'improvvisata conversazione con i professionisti asiatici grazie all'ausilio dell'interprete, Chuang Tse-tung si avvicin\u00f2 a Cowan dal suo sedile sul retro dell'autobus per salutarlo e per regalargli un ritratto su seta dei monti Huangshan, un souvenir tipico della regione cinese di Hangzhou.\nCowan, desideroso di ricambiare il gesto, non riusc\u00ec a trovare altro nella sua borsa se non un pettine. L'americano rispose con esitazione \u201cGes\u00f9, non posso proprio darti un pettine. Vorrei poterti dare qualcosa, ma non posso\u201d. Quando fu il loro momento di scendere dall'autobus, un'ondata di fotografi e giornalisti li stava aspettando. Con il clima politico che sussisteva negli anni Sessanta, la vista di un atleta della Cina comunista assieme ad uno degli Stati Uniti suscitava certamente molto interesse. Glenn Cowan compr\u00f2 una maglietta con la bandiera con il simbolo della pace in rosso, bianco e blu e le parole \"Let It Be\". Ad un altro incontro casuale con Chuang Tse-tung, diede il regalo a Zhuang e questi lo accett\u00f2.\nQuando un giornalista chiese a Cowan: \"Sig. Cowan, Le piacerebbe visitare la Cina?\", Cowan rispose: \"\"B\u00e8, mi piacerebbe vedere tutti quei paesi che non ho mai visitato \u2013 Argentina, Australia, Cina\u2026 qualsiasi paese non abbia mai visto\". \"Ma cosa mi dice della Cina in particolare? Le piacerebbe andarci?\" \"Certamente\"\" rispose Cowan. Durante un'intervista nel 2002 con il famoso personaggio televisivo Chen Luyu, Chuang Tse-tung raccont\u00f2 ancora una volta la storia. \"Il viaggio sull'autobus dur\u00f2 15 minuti, e io esitai per 10 minuti. Ero cresciuto con lo slogan 'Abbasso l'imperialismo americano!' E durante la Rivoluzione culturale, la retorica della lotta di classe era impiegata pi\u00f9 che mai, e mi stavo chiedendo, 'Ma \u00e8 giusto avere a che fare con il tuo nemico numero 1?'\"\nChuang ricord\u00f2 quindi che il Presidente Mao Tse-Tung incontr\u00f2 Edgar Snow sul palco di Piazza Tienanmen in occasione della festa nazionale del 1970 e gli disse che la Cina doveva riporre le sue speranze nel popolo americano. Chuang guard\u00f2 nella sua sacca e inizialmente frug\u00f2 tra spille, distintivi con la testa di Mao, fazzoletti di seta e ventagli. Ritenendo che questi non costituissero un regalo decente, scelse infine il gi\u00e0 citato dipinto su seta delle montagne Huangshan. Il giorno seguente, molti quotidiani giapponesi mostravano sulle loro pagine foto di Chuang Tse-tung e Glenn Cowan.\nPochi giorni dopo il dipartimento cinese degli affari esteri ricevette un rapporto, secondo cui la squadra statunitense di ping pong sperava di essere invitata a visitare la Cina. Come al solito, il dipartimento declin\u00f2 la richiesta e Zhou Enlai e Mao Tse-Tung concordarono con la decisione. Nella sera dello stesso giorno, comunque, Mao Tse-tung vide la notizia dell'incontro tra Chuang Tse-tung e Glenn Cowan su \"Dacankao\", un giornale disponibile solo alle pi\u00f9 alte gerarchie del governo. Ci\u00f2 fece cambiare idea a Mao, che decise di invitare la squadra statunitense. Venne riportato che Mao Zedong disse, \"Questo Chuang Tse-tung non solo gioca bene a ping pong, ma \u00e8 bravo in affari esteri, \u00e8 portato per la politica.\" Il 10 aprile 1971, nove giocatori americani, quattro funzionari e due consorti attraversarono un ponte tra Hong Kong e la Cina continentale e passarono una settimana tra partite dimostrative, visite guidate ed eventi mondani.\nNel febbraio del 1972 Richard Nixon comp\u00ec la sua storica visita in Cina. Due mesi dopo il viaggio di Nixon, dal 12 al 30 aprile 1972, Chuang Tse-tung ricambi\u00f2 in qualit\u00e0 di capo delegazione della squadra di ping pong cinese. Sullo stesso itinerario di quel viaggio ci furono visite in Canada, Messico e Per\u00f9. Ad ogni modo, i tentativi cinesi di contattare altre nazioni per mezzo della diplomazia del ping pong non ebbero sempre successo, come quando l'Associazione Indonesiana Tennis tavolo (PTMSI) rifiut\u00f2 l'invito cinese nell'ottobre del 1971, sostenendo che accettare l'invito avrebbe migliorato la reputazione della Repubblica Popolare Cinese. Poich\u00e9 n\u00e9 gli atleti, n\u00e9 i giornalisti sovietici apparirono in Cina dopo la visita dei giocatori e giornalisti americani, si specul\u00f2 che l'evento segnalasse una comune ostilit\u00e0 di entrambi gli stati nei confronti dell'Unione Sovietica.\nBibliografia.\nBradsher, Henry S. \u201cChina: The Radical Offensive.\u201d Asian Survey 13 (1973): 989-1009. JSTOR. UCLA Young Research Library, Los Angeles, CA. 25 Jan. 2008 &lt;https://www.jstor.org/&gt;\nMathews, Jay. \u201cThe Strange Tale of American Attempts to Leap the Wall of China:The Strange History of American Attempts...To Breach the great Wall of China.\u201d New York Times 18 Apr. 1971: ProQuest. UCLA Young Research Library, Los Angeles, CA. 25 Jan. 2008 &lt;http://www.proquest.com/&gt;\nSchwartz, Harry. \u201cTriangular Politics and China.\u201d New York Times 19 Apr. 1971: 37. ProQuest. UCLA Young Research Library, Los Angeles, CA. 25 Jan. 2008 &lt;http://www.proquest.com/&gt;\nVan der Kroef, Justus M. \u201cBefore the Thaw: Recent Indonesian Attitudes toward People's China.\u201d Asian Survey 13 (1973): 513-30. JSTOR. UCLA Young Research Library, Los Angeles, CA. 25 Jan. 2008 &lt;https://www.jstor.org/&gt;\nWu, Eugene. \u201cRecent Developments in Chinese Publishing.\u201d The China Quarterly 53 (1973): 134-138. JSTOR. UCLA Young Research Library, Los Angeles, CA. 25 Jan. 2008 &lt;https://www.jstor.org/&gt;"}
{"id": "1752450", "revid": "125122410", "url": "https://it.wikipedia.org/wiki?curid=1752450", "title": "Pace di Brindisi", "text": "La pace di Brindisi fu un accordo stipulato a \"Brundisium\" (l'odierna Brindisi) nel 40 a.C. tra i tre triumviri Gaio Giulio Cesare Ottaviano (il futuro Augusto, primo imperatore romano), Marco Antonio (ex-luogotenente di Cesare e candidato a subentrare alla guida della Repubblica dopo la morte di questi) e Marco Emilio Lepido (altro ex-luogotenente di Cesare).\nL\u2019accordo si colloca nel quadro dell'instabilit\u00e0 politica seguita all'uccisione di Cesare alle idi di marzo del 44 a.C. Tra le numerose personalit\u00e0 che ambivano a conquistarsi un ruolo di preminenza, si distinsero subito quelle di Ottaviano e Marco Antonio, inizialmente uniti nel perseguire i Cesaricidi. Anche per questo, e ufficialmente con il compito di ristabilire l'ordine pubblico e dare stabilit\u00e0 alla Repubblica, venne costituito nel 43 a.C. il Secondo triumvirato, di durata quinquennale: si tratt\u00f2, a differenza del primo, di un provvedimento legale e pubblico (\"triumviri rei publicae costituendae\"), anche se di fatto sanc\u00ec una prima spartizione dello stato tra i tre generali romani.\nL'accordo si dimostr\u00f2 subito molto debole, tanto da entrare in crisi gi\u00e0 l'anno successivo dopo la battaglia di Filippi, condotta con successo da Antonio e Ottaviano (mentre Lepido restava a Roma). Il primo infatti ottenne il controllo delle Gallie e delle province orientali (che aveva il compito di riorganizzare), il secondo decise saggiamente di stabilirsi nel centro del potere, a Roma, e amministrare le aree occidentali dell'Impero (cos\u00ec da potersi formare una solida base di consenso e potere); mentre Lepido venne progressivamente marginalizzato, pur avendo ancora il controllo dell'Africa e della Numidia. Come si vede, la coesione dei contraenti si fece pi\u00f9 labile, i rapporti pi\u00f9 squilibrati e le aree di influenza si polarizzarono (Est-Ovest), prefigurando gi\u00e0 quella che sar\u00e0 la divisione dell'Impero con Diocleziano e Costantino I.\nLa situazione precipit\u00f2 con la guerra di Perugia del 41 a.C., scatenata dal fratello di Antonio, il console Lucio Antonio: questi si fece portavoce degli spossessati italici e della preminenza del potere consolare rispetto a quello del triumvirato. Lo scontro con Ottaviano si risolse a vantaggio di quest'ultimo, ma fece scoppiare la tensione tra i due triumviri.\nAntonio torn\u00f2 in Italia e sbarc\u00f2 a Brindisi, dove lo raggiunse Ottaviano. Qui, e con la mediazione di Mecenate, i due comandanti stipularono gli accordi di Brindisi per ristabilire la pace: vennero sanciti dalle nozze di Antonio con la sorella di Ottaviano, Ottavia minore. Con essi si stabil\u00ec una nuova divisione dei poteri:\nLa soluzione trovata con la Pace di Brindisi, per\u00f2, fu solo momentanea: la frattura definitiva tra i triumviri si ebbe nel 32-31 a.C. con la cosiddetta guerra egiziana. Con lo scontro di Azio del 31 a.C. e la morte di Antonio, Ottaviano rest\u00f2 il solo padrone della repubblica, trasformandola in Impero."}
{"id": "1752452", "revid": "287204", "url": "https://it.wikipedia.org/wiki?curid=1752452", "title": "Alberto di Prussia", "text": ""}
{"id": "1752456", "revid": "767487", "url": "https://it.wikipedia.org/wiki?curid=1752456", "title": "Ocean of Pearls", "text": "Ocean of Pearls \u00e8 un film del 2008 diretto da Sarab Neelam.\nTrama.\nIl dottor Amrit Singh, un giovane sikh, si trasferisce da Toronto a Detroit per studiare una nuova tecnica di trapianti, lasciandosi dietro la sua famiglia e la sua fidanzata indiana. La trama segue i conflitti interni di Amrit, la discriminazione razziale nei suoi confronti, che lo spinge a pensare di togliersi il turbante e tagliarsi i capelli, i problemi del sistema medico statunitense, dove i pazienti senza assicurazione non possono ricevere trapianti, e il suo innamoramento per una collega. Il film \u00e8 semi-autobiografico, e riflette l'esperienza dei Sikh negli USA post-11 settembre 2001."}
{"id": "1752459", "revid": "287204", "url": "https://it.wikipedia.org/wiki?curid=1752459", "title": "Il monastero dei lunghi coltelli", "text": "Il monastero dei lunghi coltelli \u00e8 il secondo romanzo della serie di Barney Thomson, scritta dallo scozzese Douglas Lindsay.\nTrama.\nIl barbiere pi\u00f9 sfortunato del mondo fugge la sua inaspettata quanto inopportuna notoriet\u00e0 mediatica chiedendo asilo in un monastero perso nelle montagne scozzesi. Al suo arrivo, le sante mura iniziano ad essere macchiate del sangue di monaci innocenti: frate Herman, che era quel che si dice un \"uomo di mondo\", non crede alle coincidenze e inizia a sospettare dell'imbranato frate Jacob.\nDopo la prematura dipartita della squadra di polizia cui erano affidate le indagini riguardo Barney Thomson, un'altra squadra viene istituita: l'ispettore-capo Mullholland e il sergente Proudfoot, che iniziano a seguire le tracce lasciate dal barbiere."}
{"id": "1752466", "revid": "1305772", "url": "https://it.wikipedia.org/wiki?curid=1752466", "title": "Keith Laumer", "text": "Prima di diventare scrittore a tempo pieno, fu ufficiale della U.S. Air Force e diplomatico degli Stati Uniti.\nAnche suo fratello March Laumer fu uno scrittore, noto per la sua rivisitazione per adulti della Terra di Oz (menzionata anche in \"The Other Side of Time\" del fratello Keith)."}
{"id": "1752467", "revid": "71155", "url": "https://it.wikipedia.org/wiki?curid=1752467", "title": "Jon Johansen", "text": ""}
{"id": "1752469", "revid": "729019", "url": "https://it.wikipedia.org/wiki?curid=1752469", "title": "Alberto di Prussia (1837-1906)", "text": "Biografia.\nAlberto era il figlio del principe Alberto di Prussia, figlio di Federico Guglielmo III di Prussia, e di sua moglie, la principessa Marianna di Orange-Nassau, figlia di Guglielmo I dei Paesi Bassi.\nCarriera militare.\nNel 1847 entr\u00f2 nell'esercito prussiano e nel 1864 partecip\u00f2 alla campagna dello Schleswig nel battaglione del principe Federico Carlo di Prussia e partecipando alle battaglie di Skalitz, Sadowa, Schweinsch\u00e4del e K\u00f6niggr\u00e4tz nella guerra austro-prussiana nel 1866. Nella Guerra franco-prussiana comand\u00f2 la II\u00b0 Brigata di cavalleria e partecip\u00f2 alle battaglie di Gravelotte e Sedan.\nDopo la caduta del Secondo Impero, fu subordinato a Edwin von Manteuffel nei combattimenti intorno a Bapaume e St. Quentin. Nel 1874 divenne comandante degli X Corpi di stanza ad Hannover. Nel 1883 succedette allo zio Carlo come Gran Maestro dell'Ordine di San Giovanni del baliaggio di Brandeburgo.\nReggente.\nNel 1885, Alberto fu scelto come Reggente per il Ducato di Brunswick, dal momento che il cancelliere tedesco Otto von Bismarck aveva rimosso Ernesto Augusto, principe ereditario di Hannover, dal suo incarico. Nel 1913 il figlio di Ernesto Augusto, Ernesto Augusto, divenne duca di Brunswick, regnando solo per 5 anni e 6 giorni. Dopo aver accettato la reggenza, Alberto e la sua famiglia risiedette principalmente a Brunswick, Berlino e Kamenz.\nMatrimonio.\nAlberto spos\u00f2 il 9 aprile 1873 a Berlino, Maria di Sassonia-Altenburg, figlia di Ernesto I di Sassonia-Altenburg. Dal matrimonio nacquero tre figli:\nMorte.\nAlberto mor\u00ec il 13 settembre 1906 a Kamenz. Fu sepolto nel Mausoleum auf dem Hutberge nel parco di Schloss Kamenz. Dopo la seconda guerra mondiale, il mausoleo fu saccheggiato e i cadaveri di Alberto e di sua moglie furono nuovamente sepolti nel parco."}
{"id": "1752473", "revid": "1543377", "url": "https://it.wikipedia.org/wiki?curid=1752473", "title": "Sciamito", "text": "Lo sciamito (pr. \"sci\u00e0mito\") \u00e8 un tessuto medievale di particolare struttura e intreccio, contraddistinto da un aspetto compatto, satinato e brillante particolarmente adatto, per il carattere sostenuto, a fungere da supporto a sontuosi ricami. Prodotto originariamente nell'area geografica medio-orientale (Siria, Iran, Bisanzio) si \u00e8 diffuso in seguito nelle zone mediterranee soggette all'Islam.\nIl termine sciamito deriva dal greco \"hexamitos\" (in latino \"examitum\") ovvero tessuto dato da sei fili.\nSotto il profilo della tecnica di tessitura lo sciamito \u00e8 un tessuto senza rovescio, realizzato da due orditi, uno di fondo e uno di legatura che creano rispettivamente il disegno e l'ancoraggio delle trame d'opera.\nLa superficie si presenta uniforme ed il disegno \u00e8 ottenuto dalla contrapposizione dei colori di fondo da quelli dell'opera, ma esistono anche sciamiti monocromi: in essi la resa della decorazione \u00e8 scarsa poich\u00e9 non vi \u00e8 adeguato contrasto con il fondo dello stesso colore."}
{"id": "1752475", "revid": "838137", "url": "https://it.wikipedia.org/wiki?curid=1752475", "title": "ORP Warszawa", "text": "Nella storia della Marina polacca sono 3 le unit\u00e0 che hanno portato il nome della capitale Warszawa:"}
{"id": "1752477", "revid": "15853094", "url": "https://it.wikipedia.org/wiki?curid=1752477", "title": "Egospotami", "text": ""}
{"id": "1752480", "revid": "767487", "url": "https://it.wikipedia.org/wiki?curid=1752480", "title": "Ga\u1e47\u1e0dak\u012b", "text": "Ga\u1e47\u1e0dak\u012b (\u0917\u0923\u094d\u0921\u0915\u0940 in lingua nepalese, in Gandaki) \u00e8 una ex zona amministrativa del Nepal. Come tutte le zone \u00e8 stata soppressa nel 2015.\nFaceva parte della Regione di Sviluppo Occidentale e prende il nome dall'omonimo fiume che l'attraversa. Il suo centro pi\u00f9 importante \u00e8 la citt\u00e0 di Pokhara. Sono autoctone della Zona diverse peculiari culture, alcune delle quali, come quella dei Gurung, sono diventate famose per i loro guerrieri, inquadrati dall'esercito britannico nella brigata Gurkha.\nGeografia antropica.\nSuddivisioni amministrative.\nLa zona di Ga\u1e47\u1e0dak\u012b si suddivide in 6 distretti:"}
{"id": "1752481", "revid": "15853137", "url": "https://it.wikipedia.org/wiki?curid=1752481", "title": "30 tiranni", "text": ""}
{"id": "1752485", "revid": "486946", "url": "https://it.wikipedia.org/wiki?curid=1752485", "title": "Bher\u012b", "text": ""}
{"id": "1752486", "revid": "117268891", "url": "https://it.wikipedia.org/wiki?curid=1752486", "title": "Werner Pochath", "text": "Biografia.\nHa recitato in alcuni film di spaghetti western e in \"Piedone l'africano\" con Bud Spencer. Mor\u00ec di Aids nel 1993 assistito sino alla fine dal suo compagno di allora il ballerino John Neumeier, mentre lo medicava per una cirrosi epatica. La tomba \u00e8 presso il Evangelischen Friedhof di Graz-St. Peter."}
{"id": "1752487", "revid": "97701", "url": "https://it.wikipedia.org/wiki?curid=1752487", "title": "Dhaul\u0101g\u012br\u012b", "text": ""}
{"id": "1752488", "revid": "1060", "url": "https://it.wikipedia.org/wiki?curid=1752488", "title": "Diffusione del cristianesimo", "text": ""}
{"id": "1752497", "revid": "316383", "url": "https://it.wikipedia.org/wiki?curid=1752497", "title": "Run (I'm a Natural Disaster)", "text": "Run (I'm a Natural Disaster), anche conosciuta semplicemente come Run , \u00e8 una canzone scritta e registrata da Gnarls Barkley. Si tratta del primo singolo ad essere estratto dal secondo album della band \"The Odd Couple\". \u00c8 stato pubblicato nel febbraio 2008 come downbload digitale nel Regno Unito e negli Stati Uniti via iTunes, mentre il CD \u00e8 stato pubblicato il 31 marzo.&lt;br&gt;\nLa canzone \u00e8 il motivo di sottofondo di uno spot pubblicitario della Nike.\nIl video.\nIl video prodotto per \"Run\" \u00e8 stato trasmesso da MTV il 29 febbraio 2008 e vede Cee-Lo e Danger Mouse (i due componenti dei Gnarls Barkley) eseguire il brano in uno show televisivo chiamato \"City Vibin\", simile allo show, esistente \"Graffiti Rock\". Cee-Lo canta la canzone davanti ad un microfono, mentre Danger Mouse suona un fonografo. Fa una apparizione nel video Justin Timberlake, nel ruolo del presentatore dello show. Nel video viene fatto largo uso dell'effetto delle spirali ipnotiche, e per tale ragione negli Stati Uniti \u00e8 stata proibita la trasmissione del video, perch\u00e9 risultate, secondo alcuni test, cause di attacchi di epilessia per i soggetti sensibili. Il 5 marzo 2008 le spirali del video sono state rese meno luminose in modo che il video potesse essere trasmesso senza problemi, cosa che \u00e8 avvenuta a partire dal 6 marzo."}
{"id": "1752500", "revid": "114099537", "url": "https://it.wikipedia.org/wiki?curid=1752500", "title": "Richard Bentley", "text": "Biografia.\nFiglio di un artigiano, fu un maestro di scuola; divenne in seguito cappellano del vescovo di Worcester, bibliotecario di St. James's Palace, professore al Trinity College dell'Universit\u00e0 di Cambridge ed arcidiacono d'Ely. Il suo era un carattere difficile ed ebbe con molti intellettuali dell'epoca aspre contese; la disputa pi\u00f9 nota l'ebbe con Charles Boyle, incaricato dall'universit\u00e0 di Oxford di redigere un'edizione critica delle lettere di Falaride. \nBoyle chiese al Bentley, allora bibliotecario del re, di visionare il \"Codex Regius\" contenente le epistole falaridee, ma costui si rifiut\u00f2 di dare in prestito il manoscritto e ne imped\u00ec una collazione integrale, affermando che il copista inviato da Boyle aveva danneggiato il documento. Nella prefazione alla sua edizione critica Boyle si lament\u00f2 di tale condotta, suscitando la pronta replica di Bentley nella sua \"Dissertation upon the Epistles of Phalaris, Themistocles, Socrates Euripides, and upon the fables of Aesop\", (Londra 1697) nella quale, tra l'altro, dimostr\u00f2 che l'epistolario di Falaride (vissuto nel VI sec. a.C.) \u00e8 un falso del III-IV sec.d.C. e che tutte le lettere di questi personaggi, in particolare quelle attribuite a filosofi, erano da considerarsi romanzi in forma epistolare (\u00e8 da notare che Bentley considerava autentiche solo le lettere di Platone).\nOpere.\nDi lui ci sono pervenuti:"}
{"id": "1752515", "revid": "124850822", "url": "https://it.wikipedia.org/wiki?curid=1752515", "title": "G-Man (FBI)", "text": "G-Man (abbreviazione della locuzione inglese \u201cGovernment Man\u201d, \"Uomo del Governo\") \u00e8 un termine gergale per indicare un agente del Federal Bureau of Investigation (FBI) americano. Il termine \"Government\" indica il Governo federale degli Stati Uniti, in contrapposizione agli enti di polizia locali o statali.\nNella mitologia dell'FBI, si ritiene che il nomignolo abbia avuto origine al tempo dell'arresto del bandito George \u201cMachine Gun\u201d Kelly dagli agenti della Divisione Investigativa (DOI), un ente precursore dell'FBI, nel settembre del 1933. Trovandosi disarmato, si dice che Kelly grid\u00f2 \u00abG-Men, non sparate!\u00bb. Questo evento \u00e8 stato riportato nel film del 1959 \"Sono un agente FBI\" e nel film del 1973 \"Dillinger\"."}
{"id": "1752519", "revid": "15853497", "url": "https://it.wikipedia.org/wiki?curid=1752519", "title": "Ne\u00f2teri", "text": ""}
{"id": "1752525", "revid": "182396", "url": "https://it.wikipedia.org/wiki?curid=1752525", "title": "Lollius", "text": ""}
{"id": "1752527", "revid": "111325", "url": "https://it.wikipedia.org/wiki?curid=1752527", "title": "Guerra di un anno", "text": "La \u00e8 un conflitto immaginario che ha luogo nell'Universal Century (UC) della saga di \"Gundam\", celebre metaserie giapponese di \"anime\" e \"manga\", concepita da Yoshiyuki Tomino e dallo staff della Sunrise con lo pseudonimo collettivo di Hajime Yatate.\nNota anche come \"Guerra di indipendenza di Zeon\", \u00e8 il maggior evento bellico dell'UC e costituisce l'ambientazione per diverse storie della stessa linea temporale, sia \"anime\" che \"manga\" e \"videogame\". Si tratta di una \"guerra mondiale\" a tutti gli effetti, in quanto vede coinvolte tutte le nazioni terrestri, riunite nella Federazione Terrestre, e quasi tutte le Colonie spaziali (\"Sides\"), con l'eccezione di Side 6 (\"Riah\") e di alcune citt\u00e0-stato della Luna. La \"Guerra di un anno\" inizia il 3 gennaio 0079 UC, con la dichiarazione di guerra trasmessa in mondovisione e pronunciata dal Capo di Stato Maggiore dell'Esercito del Principato di Zeon, Gihren Zabi, e termina ufficialmente il 1\u00ba gennaio 0080 UC, con la firma del trattato di Granada, che sancisce la pace tra la restaurata Repubblica di Zeon e la Federazione Terrestre.\nIntroduzione.\nAll'indomani del trasferimento forzato della maggior parte dell'umanit\u00e0 nelle colonie spaziali artificiali, attuato a partire dall'anno 0001 UC (circa il 2045 A.D.), le tensioni tra i coloni (detti \"spazionoidi\") e l\"\u00e9lite\" terrestre crebbero e si radicarono un po' ovunque nella \"Sfera Terrestre\" (cos\u00ec \u00e8 chiamato il sistema Terra-Luna-Sides).\nLa Repubblica di Zeon, stabilita a Side 3 (\"Munzo\"), inizi\u00f2 a premere per un'indipendenza negoziata sotto la guida del \"leader\" carismatico Zeon Zum Deikun. Il Governo federale, temendo per la stabilit\u00e0 politica della Sfera Terrestre, mise allora in atto delle sanzioni economiche per indurre la Repubblica di Zeon a desistere, fallendo per\u00f2 nello scopo.\nNell'anno 0068 UC Zeon Deikun mor\u00ec improvvisamente (probabilmente avvelenato da membri della famiglia Zabi), e la Repubblica si trasform\u00f2 in Principato per mano di Degwin Sodo Zabi, l'antagonista politico di Deikun, che sosteneva la via bellica per l'indipendenza. Questi diede subito impulso alla militarizzazione del Side, elevando al rango di esercito regolare armato quella che fino ad allora era stata la \"Guardia Nazionale\" di Zeon, con compiti di polizia. Nei dieci anni successivi, quindi, gli Zabi perseguirono un'intensa politica per il potenziamento militare, finanziando, tra l'altro, le ricerche del fisico Yuri T. Minovsky, che avrebbero portato tra l'altro allo sviluppo dei \"mobile suit\" (MS), e quelle dell\"Istituto Flanagan\" sui newtype, esseri umani nati nello spazio dotati di particolari facolt\u00e0 psicosensoriali.\nAllarmata dalla corsa agli armamenti iniziata a Side 3, la Federazione Terrestre elabor\u00f2 un piano decennale per il rafforzamento militare, finalizzato alla ristrutturazione delle proprie forze spaziali. L'asteroide minerario Luna II fu cos\u00ec convertito in una gigantesca fabbrica militare, da cui sarebbero uscite decine e decine di navi spaziali da guerra di classe \"Salamis\" e \"Magellan\".\nStoria della \"Guerra di un anno\".\nNell'ottobre 0078 UC il Principato di Zeon annunci\u00f2 la mobilitazione delle proprie truppe, divise nella \"Forza di Offesa Spaziale\", al comando di Dozle Zabi, e nella \"Forza Mobile d'Assalto\", agli ordini di Kycilia Zabi. La Federazione, dal canto suo, prospettando una tradizionale guerra \"navale\", inizi\u00f2 a schierare le proprie flotte in stato di allarme generale.\nLa \"Guerra di una settimana\".\nL'inizio della Guerra di un anno \u00e8 noto come \"Guerra di una settimana\", durante la quale milioni di civili morirono a causa dell'uso indiscriminato di armi di distruzione di massa e di tattiche altamente distruttive, come quella di far cadere corpi celesti sulla Terra.\nI \"tre secondi della dichiarazione di guerra\".\nAlle 7:20 del 3 gennaio 0079 UC, il Principato di Zeon dichiar\u00f2 guerra alla Federazione Terrestre. Appena tre secondi dopo (noti come i \"tre secondi della dichiarazione di guerra\") le forze di Zeon lanciarono una serie di attacchi a sorpresa contro le guarnigioni federali di stanza nelle colonie spaziali di Side 5 (\"Loum\"), Side 2 (\"Hatte\") e Side 4 (\"Mua\"), impiegando indiscriminatamente armi di distruzione di massa, tra cui gas nervino, cos\u00ec decimando la popolazione che Zeon diceva di voler liberare. Nel solo primo giorno di guerra furono uccisi circa 550 milioni di civili.\nL\"Operazione British\".\nLa Guerra di una settimana culmin\u00f2 nella cosiddetta \"Operazione British\", il cui obiettivo era la distruzione del quartier generale dello Stato Maggiore della Federazione situato in un \"bunker\" sotterraneo a Jaburo, in Amazzonia. Per far ci\u00f2 le truppe di Zeon, dopo aver sterminato la popolazione con l'utilizzo del \"gas GG\", spostarono dalla propria orbita la colonia spaziale di \"Iffish\", in Side 2, in modo da farla precipitare sul Sud America. Le forze federali colpirono ripetutamente l'enorme cilindro, ma non furono in grado di impedire alla colonia di oltrepassare il punto di non ritorno. Tuttavia, i gravi danni inferti alla colonia fecero s\u00ec che a contatto con l'atmosfera questa si separasse in pi\u00f9 parti mentre sorvolava l'Oceano Indiano, fallendo il suo bersaglio. Il frammento pi\u00f9 grosso (che comprendeva la \"baia di attracco\") cadde comunque sulla citt\u00e0 di Sydney in Australia, cancellandola dalla superficie terrestre insieme ai suoi 10 milioni di abitanti. L'impatto sprigion\u00f2 un'energia equivalente a 60.000 megatoni (3 milioni di volte la bomba di Hiroshima) e cre\u00f2 un cratere di 500 km di diametro. L'effetto immediato fu un terremoto di magnitudo 9,5 che distrusse il 16% del continente australiano. L'onda sismica, poi, provoc\u00f2 anche diversi tsunami che resero inservibili molti sistemi difensivi federali lungo le coste del pianeta, oltre a causare una devastante crisi umanitaria. Dopo appena una settimana dall'inizio della guerra, circa met\u00e0 della popolazione della Sfera Terrestre era stata spazzata via. I Side 1 (\"Zahn\"), 2 e 4 erano stati completamente distrutti, ed il clima terrestre notevolmente alterato per i decenni a venire.\nLa battaglia di \"Loum\".\nLa battaglia di \"Loum\", che ebbe luogo il 15 gennaio 0079 UC, fu una delle pi\u00f9 terribili nel corso della guerra, e la pi\u00f9 sanguinosa della storia. Malgrado il parziale fallimento dell'Operazione British, lo Stato Maggiore del Principato di Zeon era comunque ancora convinto di poter conseguire una rapida vittoria insistendo nella tattica di far cadere colonie sulla Terra. Stavolta, quindi, le truppe di Zeon presero di mira alcune isole nell'area di Side 5, altrimenti denominata Loum, ma si trovarono di fronte la I e la III Flotta federale, al comando dell'Ammiraglio Johann Abraham Revil e lo scontro ebbe inizio. Tuttavia, quella che lo Stato Maggiore della Federazione aveva pianificato come una battaglia campale tra navi spaziali, in cui la superiorit\u00e0 federale sarebbe stata schiacciante, si trasform\u00f2 in una terribile disfatta per via dell'impiego da parte delle forze di Zeon di una nuova arma mobile, estremamente efficace nel combattimento a corto raggio, i cosiddetti \"mobile suit\" (MS), robot antropomorfi ad armamento variabile. L'Ammiraglio Revil fu costretto a fuggire dopo l'abbattimento della sua ammiraglia \"Ananke\", e fu catturato dalla squadra MS della cosiddetta \"Triade Nera\". Il comandante in seconda della flotta, il Commodoro Lodney Kaningham, invece, mor\u00ec nell'esplosione della sua nave, la \"Nereide\", colpita mentre coordinava la ritirata. Nella battaglia ebbero modo di distinguersi diversi piloti di MS di Zeon, tra i quali il tenente Char Aznable, che da solo riusc\u00ec ad abbattere cinque corazzate nemiche, guadagnandosi il grado di maggiore e il soprannome di \"Cometa Rossa\", per via del colore del suo MS. Con la cattura dell'Ammiraglio Revil e la perdita di circa l'80% della flotta federale, la battaglia fu vinta dal Principato di Zeon. Durante lo scontro quasi tutte le colonie di Side 5 risultarono distrutte o irrimediabilmente danneggiate; l'unica colonia rimasta parzialmente abitabile dopo la battaglia fu quella di \"Texas\".\nTuttavia, i federali raggiunsero malgrado tutto il loro scopo, in quanto la seconda Operazione British fu interrotta per ordine dell'Ammiraglio Dozle Zabi a causa della ridotta capacit\u00e0 della sua flotta. Inoltre, molti piloti di MS di Zeon morirono in azione, lasciando un grave vuoto tra le file del Principato che, per il prosieguo della guerra, dovette affidarsi a giovani cadetti. Le perdite complessive furono stimate in circa tre miliardi di civili e 500 milioni di militari, il pi\u00f9 alto numero di morti mai registrato per un singolo evento bellico.\nIl Trattato dell'Antartico (o del Polo Sud).\nCon la cattura dell'Ammiraglio Revil, il parziale fallimento dell'Operazione British e le pesantissime perdite su entrambi i fronti, la Federazione ed il Principato di Zeon concordarono una tregua.\nSfruttando la recente vittoria di Loum, Gihren Zabi cerc\u00f2 di indurre alla resa la Federazione minacciando la caduta di Luna II su Jaburo. Ma mentre al Polo Sud venivano negoziate le condizioni della resa, un \"commando\" di agenti federali infiltrati nel Principato riusc\u00ec a liberare l'Ammiraglio Revil, il quale tenne subito un discorso indirizzato all'Assemblea della Federazione in cui rivel\u00f2 che Zeon in realt\u00e0 era allo stremo. Ci\u00f2 permise ai delegati federali di respingere la richiesta di resa e di ottenere invece un accordo per la messa al bando delle armi nucleari, chimiche e biologiche, ed il divieto sia di attaccare le navi delle flotte di rifornimento energetico di Giove, che trasportavano l'elio-3 necessario quale combustibile dei reattori a fusione, sia di provocare la caduta di corpi celesti sulla Terra. Il trattato, sottoscritto dalle parti belligeranti il 31 gennaio 0079 UC, riconobbe anche la neutralit\u00e0 di Side 6 e fiss\u00f2 le regole di ingaggio.\nLa campagna d'occupazione della Terra.\nCon la firma del Trattato dell'Antartico le nuove regole di ingaggio favorirono il Principato di Zeon, notevolmente avvantaggiato dalla disponibilit\u00e0 dei MS per il combattimento a corto raggio. Tuttavia, il bando delle armi di distruzione di massa ed il divieto di impiegare oggetti celesti come proiettili avevano frustrato le speranze di Zeon di ottenere una vittoria lampo, per cui si rese inevitabile l'invasione della Terra allo scopo di procurare le materie prime necessarie a proseguire il conflitto. A tal fine fu creata la \"Forza di Invasione Terrestre\", sotto il comando di Garma Zabi, che inizi\u00f2 le operazioni di sbarco il 1\u00ba marzo. Grazie ai gravi danni inferti al sistema difensivo federale in seguito all'Operazione British, le truppe di Zeon presero facilmente il controllo del cosmodromo di Baikonur e quindi di Odessa sul Mar Nero, centro nevralgico per il controllo delle miniere dell'area euroasiatica. Successivamente furono lanciate sulle coste del Nord America due divisioni, che poi presero a muovere verso l'interno, prendendo pure il controllo della \"California Base\", una vasta area sulla West Coast disseminata di impianti, manifatture industriali, nonch\u00e9 di vari spazioporti. Le operazioni di invasione, inoltre, consentirono alle forze di Zeon di assumere anche il controllo di gran parte della flotta navale della Federazione. Il terzo lancio riguard\u00f2 l'area del Sud-est asiatico e l'Australia, mentre il quarto, iniziato il 4 aprile, interess\u00f2 l'area del Mar Rosso e del Golfo Persico.\nLa fase di stallo.\nNei cinque mesi successivi la linea del fronte di Zeon si allarg\u00f2 notevolmente, tuttavia, a causa della scarsa conoscenza delle dinamiche atmosferiche, le forze d'invasione non riuscirono a conseguire una supremazia aerea, e la Federazione fu cos\u00ec in grado di arrestare l'avanzata di Zeon con il massiccio ricorso ad armi convenzionali. Ci\u00f2 produsse una situazione di stallo che si protrasse per circa otto mesi, in cui le forze di Zeon avevano comunque il controllo di due terzi delle terre emerse, anche se messo costantemente in crisi dalla resistenza guerrigliera e dalle notevoli difficolt\u00e0 logistiche che affliggevano lo schieramento delle truppe d'occupazione.\nIl \"Progetto V\".\nDi questa situazione la Federazione approfitt\u00f2 per lanciare in gran segreto il cosiddetto \"Progetto V\" per la produzione di propri MS, da contrapporre a quelli di Zeon. Informato in proposito dai propri servizi segreti, tuttavia, l'Ammiraglio Dozle Zabi incaric\u00f2 il maggiore Char Aznable di acquisire ulteriori informazioni che confermassero la notizia. Fu cos\u00ec che il 18 settembre un incidente in una colonia spaziale di Side 7 (\"Noah\") intervenne a cambiare il corso della guerra. Un'astronave federale della nuova classe Pegasus, denominata \"White Base\" (Base Bianca), attracc\u00f2 nella colonia allo scopo di caricare diversi prototipi del Progetto V, senza per\u00f2 essersi avveduta di essere stata seguita a distanza dall'incrociatore di classe \"Musai\" del maggiore Aznable. Questi invi\u00f2 quindi tre mobile suit di tipo \"Zaku\" in ricognizione nella colonia, ma due di essi, contravvenendo agli ordini ricevuti, entrarono in azione per distruggere i prototipi federali. La guarnigione locale e l'equipaggio della White Base, colti di sorpresa, cercarono di organizzare una disperata resistenza contro l'incursione dei due Zaku nemici. Nella confusione il civile Amuro Ray, figlio dell'ingegnere Tem Ray, il principale artefice del Progetto V, nel tentativo di contrastare l'assalto nemico che stava facendo strage di civili, sal\u00ec a bordo di uno dei prototipi, il \"Gundam\" RX-78-2, adagiato su un rimorchio ed in attesa di essere caricato sulla White Base. Pur non avendo mai combattuto, n\u00e9 manovrato un MS da guerra, il giovane, grazie alla sua notevole dimestichezza con la robotica ed al sistema di pilotaggio del Gundam, riusc\u00ec a distruggere i due Zaku, causando per\u00f2 alla colonia danni tali da renderne necessaria l'evacuazione. L'intera popolazione civile fu quindi imbarcata sulla White Base che, caricati gli altri due prototipi rimasti intatti oltre al Gundam, un RX-77 Guncannon ed un RX-75 Guntank, ripart\u00ec per la Terra diretta alla base di Jaburo, dove era ormai operativa la linea di montaggio in serie dei nuovi MS federali. Inseguita dal Musai di Char Aznable, durante il rientro nell'atmosfera la nave sub\u00ec per\u00f2 un altro attacco, che la costrinse a cambiare rotta, finendo sul Nord America, territorio controllato da Zeon.\nL\"Operazione Odessa\".\nPoco dopo l'arrivo sulla Terra, durante il viaggio di avvicinamento alla base di Jaburo, l'equipaggio della White Base affront\u00f2 e uccise in battaglia il Comandante delle Forze di Invasione di Zeon, Garma Zabi, il minore dei figli del Principe Degwin. Tale insperato successo consent\u00ec allo Stato Maggiore federale di approfittare della confusione creatasi tra i vertici militari di Zeon per pianificare la cosiddetta \"Operazione Odessa\", con cui mirava a riconquistare il controllo delle miniere dell'Europa dell'Est e a tagliare i rifornimenti alle truppe di Zeon sulla Terra. La controffensiva di terra inizi\u00f2 all'alba del 7 novembre 0079, e nei successivi due giorni la tattica di \"blitzkrieg\" adottata dai federali port\u00f2 il Comandante della Forza di Invasione di Zeon per l'Europa, Colonnello M'Quve, a lanciare un ultimatum disperato minacciando l'impiego di armi nucleari, in violazione del Trattato del Polo Sud. La mancata risposta da parte dell'Ammiraglio Revil, a capo dell'operazione federale, indusse M'Quve e gli alti ufficiali ad una precipitosa fuga nello spazio, non prima per\u00f2 di aver lanciato effettivamente un missile nucleare. Tuttavia, grazie al provvidenziale intervento del Gundam pilotato da Amuro Ray, le cui doti newtype erano ormai acclarate, il missile venne deviato nello spazio ed il 9 novembre le truppe federali presero possesso della roccaforte di Odessa, infliggendo cos\u00ec un colpo fatale alla campagna militare terrestre di Zeon.\nL'inizio della campagna federale di liberazione.\nSfruttando gli effetti della disfatta di Odessa sulle truppe di Zeon, il 23 novembre la Federazione diede il via anche all\"Operazione Rainbow Valley\", per liberare l'Australia. L'obiettivo fu affidato allo squadrone di MS \"White Dingo\", che nel giro di circa un mese riprese il controllo del continente e di una delle ultime rampe di lancio rimaste a Zeon, quella di Hughenden. Nello stesso periodo prese il via anche il piano per la liberazione del Nord Africa, denominato \"Operazione Velvet\", che raggiunse il suo obiettivo in appena dieci giorni, tra il 18 ed il 28 novembre 0079.\nL'attacco a Jaburo.\nGrazie ad una spia infiltratasi sulla White Base durante uno scalo tecnico in Irlanda, per\u00f2, Char Aznable riusc\u00ec a scoprire l'esatta posizione della fortezza sotterranea di Jaburo, sede del quartier generale delle forze armate federali. Il 30 novembre, quindi, Zeon lanci\u00f2 il suo disperato contrattacco, impiegando tutti i mezzi a disposizione nel continente americano. Il massiccio bombardamento dell'area e finanche l'infiltrazione di diversi commando di MS nel bunker, tuttavia, non furono sufficienti a prendere il controllo della base e degli impianti per la produzione di massa dei MS federali. Il potente apparato difensivo posto a guardia della roccaforte inflisse pesantissime perdite agli incursori di Zeon, molti MS dei quali furono addirittura distrutti a mezz'aria durante la discesa senza nemmeno riuscire a toccare il suolo amazzonico, cosicch\u00e9 l'attacco cess\u00f2 lo stesso giorno. L'esito della battaglia di Odessa e la catastrofica disfatta nell'attacco a Jaburo spianarono quindi definitivamente la strada alla riconquista della Terra da parte delle forze federali. Nel mese di dicembre le truppe di invasione di Zeon iniziarono la ritirata generale, abbandonando tutte le posizioni strategiche nel tentativo di riparare nello spazio. La base di Cape Canaveral fu liberata il 5 dicembre e quella di California il 15, anche se sacche di resistenza di Zeon rimasero disseminate un po' ovunque, soprattutto in Africa e nel Sud-est asiatico.\nL'ultimo fronte terrestre.\nL'ultima seria resistenza sulla Terra fu opposta da Zeon in particolare nell'area del Sud-est asiatico, dove era localizzata una grande base sotterranea destinata allo sviluppo di nuove armi, in particolare di un mobile armor (robot non antropomorfo) dotato di una potente arma a particelle, che avrebbe dovuto essere impiegato nuovamente contro Jaburo. Anche su questo fronte, tuttavia, l'Esercito federale riusc\u00ec ad avere la meglio, grazie all'azione del \"Battaglione Meccanizzato Estremo Oriente\", dotato anche dei nuovi MS RX-79G Ground Type, agli ordini del Generale Ethan e del Colonnello Kojima.\nL\"Operazione Rubicone\".\nMentre sulla Terra le truppe di Zeon erano in rotta, nello spazio il Principato inizi\u00f2 le prime manovre per organizzare la linea di difesa intorno a Side 3, e vi furono anche numerose azioni di \"intelligence\" volte a ritardare lo sviluppo dei nuovi MS da parte della Federazione. Tra queste l\"Operazione Rubicone\", un'azione segreta di Zeon che ebbe luogo nel dicembre 0079 con l'obiettivo di individuare e distruggere il Gundam RX-78NT-1, un nuovo prototipo progettato per piloti newtype e custodito clandestinamente dalla Federazione su una colonia di Side 6.\nLa battaglia di \"Solomon\" (\"Operazione Cembalo\").\nDal canto suo lo Stato Maggiore federale, ripreso il controllo della superficie terrestre, mise a punto un piano per riguadagnare la supremazia anche nello spazio. La White Base, schierata nel 13\u00ba Squadrone Mobile Indipendente, venne inviata verso Side 6 per indurre il nemico, che la teneva costantemente d'occhio, a pensare che essa fosse l'avanguardia di un tentativo di occupazione della base lunare di Zeon a Granada. Mentre la White Base si dirigeva verso Side 6, il grosso della flotta federale si mosse invece verso la base spaziale di Solomon, situata in prossimit\u00e0 di ci\u00f2 che restava di Side 1, per assediarla.\nEffettivamente la White Base riusc\u00ec nella missione di distogliere l'attenzione di parte della flotta di Zeon dalla difesa di Solomon, e il 24 dicembre la flotta federale pot\u00e9 lanciare l'attacco. La battaglia di Solomon fu la prima in cui vennero impiegati gli RGM-79 GM, i primi mobile suit federali prodotti in serie per la guerra nello spazio, derivati dal Gundam RX-78-2. I federali stesero una cortina elettromagnetica che disperdeva i raggi delle armi della base di Solomon, e attirarono cos\u00ec nello spazio profondo i MS posti a sua difesa, tenendoli impegnati lontano dalla fortezza; quindi venne impiegata una potente arma ad energia solare, il \"Solar System\", basato sul principio degli specchi ustori di Archimede, grazie al quale tutti i MS e le navi di Zeon fuoriusciti dalla base di Solomon vennero distrutti o ridotti all'impotenza. In assenza di rinforzi e con l'aumentare delle perdite sul campo, l'Ammiraglio Dozle Zabi, comandante della base di Solomon, ne ordin\u00f2 l'evacuazione, ed egli stesso usc\u00ec in battaglia con il gigantesco mobile armor \"Big Zam\" per tentare di rompere l'assedio. La comparsa sul campo di battaglia di un'arma di tale potenza riusc\u00ec per un breve periodo a risollevare le sorti degli assediati, ma anche il Big Zam alla fine fu sopraffatto da un attacco del Gundam. Caduta l'ultima resistenza, il 25 dicembre la base fu quindi conquistata dalle truppe federali e ribattezzata \"Konpei Island\".\nIl \"Fantasma di Solomon\".\nDopo la sconfitta nella battaglia di Solomon, Zeon fece ricorso ai newtype addestrati nell'Istituto Flanagan per cercare di recuperare lo svantaggio. Tra questi vi era il tenente Lalah Sune, protetta del maggiore Char Aznable, con il suo potente mobile armor \"Elmeth\", dotato di sistema \"Psycommu\" e droni remoti, detti \"bits\", manovrati telepaticamente, con i quali riusciva a distruggere le navi federali senza essere rilevata. Ci\u00f2 semin\u00f2 il panico tra le truppe della Federazione in dispiegamento intorno a Solomon, che attribuirono alla misteriosa arma il soprannome di \"Fantasma di Solomon\". Ma l'azione dell'Elmeth dur\u00f2 poco, grazie all'intervento di Amuro Ray che riusc\u00ec a distruggerlo con il Gundam.\nL\"Operazione Solar Ray\".\nDopo essere stati sconfitti sulla Terra ed aver perso la base strategica di Solomon nello spazio, i militari di Zeon erano ormai sulla difensiva. Temendo che la mossa successiva della Federazione potesse essere un attacco su larga scala contro le colonie di Side 3, il Comandante in capo Gihren Zabi ordin\u00f2 la conversione di una colonia in un potente convettore di raggi solari, noto come \"Solar Ray System\". Il progetto era partito gi\u00e0 in settembre nella colonia di \"Mahal\", sfruttando una lacuna del Trattato del Polo Sud, cos\u00ec come avevano fatto i federali con il loro Solar System. Il 21 dicembre il convogliatore solare venne quindi completato ed i 6 milioni e mezzo di abitanti della colonia furono evacuati. Ci\u00f2 nonostante, il sovrano di Zeon, Degwin Sodo Zabi, stanco della guerra ed intenzionato a trattare la pace, a tal fine concord\u00f2 un incontro segreto con l'Ammiraglio Revil sulla sua ammiraglia \"Geldolva\" per negoziare le condizioni della resa. Informato del fatto, Gihren Zabi si affrett\u00f2 allora a rendere operativo il Solar Ray per utilizzarlo almeno una volta per distruggere quante pi\u00f9 navi federali possibile. Alle 20:35, ora universale, del 30 dicembre Gihren Zabi diede quindi ordine che tutte le navi di Zeon si spostassero dalla linea di tiro del Solar Ray, ed alle 21:05 diede ordine di far fuoco malgrado la presenza della \"Geldolva\", dove era in corso l'incontro tra Degwin Zabi e l'Ammiraglio Revil. Il fascio di energia, di un'ampiezza di circa 6 km, invest\u00ec in pieno i negoziatori, e circa un terzo della flotta federale fu spazzato via.\nL\"Operazione Star One\".\nDopo il duro colpo subito ad opera del Solar Ray, la residua flotta federale riorganizz\u00f2 le file intorno alla White Base, mentre Gihren Zabi chiam\u00f2 a raccolta le forze rimaste a difesa della base fortificata di A Baoa Qu, dove sapeva si sarebbe concentrato il nuovo attacco federale. Sicuro dell'impenetrabilit\u00e0 del sistema difensivo della base, Gihren Zabi affid\u00f2 il suo contrattacco ai nuovi MS \"Gelgoog\" e alle potenti navi \"Dolos\". L'offensiva federale, in codice \"Operazione Star One\", si articol\u00f2 per\u00f2 su tre diversi fronti, con il 2\u00ba e 3\u00ba Battaglione Mobile Suit che impegnarono le difese di Zeon nel settore N, una flotta di navi Magellan al comando della nave \"Luzar\" che fece altrettanto nel settore S, e una squadra di navi e mobile suit sotto la guida della White Base, che riusc\u00ec a sfruttare il varco cos\u00ec creatosi nella linea difensiva della base per penetrare al suo interno. In questa fase della battaglia sopraggiunse da Granada la \"Forza Mobile d'Assalto\" al comando della Principessa Kycilia Zabi, la quale ordin\u00f2 alla propria flotta di rafforzare la difesa del settore N, e affid\u00f2 a Char Aznable un nuovo potente mobile suit sperimentale, l'MSN-02 Zeong dotato di un sistema Psycommu, per sfruttarne le capacit\u00e0 di newtype. Mentre la battaglia proseguiva con esiti incerti, Kycilia Zabi uccise il fratello Gihren, colpevole di avere deliberatamente assassinato il padre Degwin Zabi, e assunse il comando delle operazioni. Ma nel volgere di poco tempo i piani difensivi di Gihren si rivelarono inadeguati, sia per lo squilibrio delle forze in campo, dato anche che molti MS di Zeon erano stati affidati ad inesperti cadetti, sia per la determinazione e l'esperienza delle truppe federali. Le navi Dolos furono tutte distrutte, e cos\u00ec i MS di Zeon vennero in breve a trovarsi a corto di carburante e munizioni. Inoltre, l'eliminazione di Gihren Zabi provoc\u00f2 la defezione di molti alti ufficiali di Zeon, tra cui l'ammiraglio Delaz, che abbandonarono il fronte con le truppe loro fedeli. Ormai le sorti di A Baoa Qu erano segnate, e la stessa Kycilia Zabi abbandon\u00f2 la base per riorganizzare le file a Granada, sulla Luna, e a Side 3. Impartito l'ordine di dichiarare la resa della base 15 minuti dopo la sua partenza, venne per\u00f2 assassinata a sua volta da Char Aznable, da sempre intenzionato a vendicare il padre, quello Zeon Zum Deikun, padre della causa indipendentista, spodestato e ucciso anni prima dalla famiglia Zabi.\nLa caduta del Principato e la fine delle ostilit\u00e0.\nIl 1\u00ba gennaio 0080 UC il Primo Ministro Darcia Bakharov, fino ad allora un prestanome della politica assolutistica degli Zabi, restaur\u00f2 la Repubblica di Zeon, e dopo un breve negoziato preliminare nella citt\u00e0 lunare di Amman, firm\u00f2 a Granada il trattato di pace che pose fine alla Guerra di un anno. In virt\u00f9 del trattato la Federazione Terrestre acquis\u00ec il possesso degli asteroidi gi\u00e0 di Side 3, tra cui Solomon e A Baoa Qu, mentre l'asteroide semovente di Axis, situato tra Marte e Giove, rimase un protettorato di Zeon ed accolse gli eredi della famiglia Zabi e i dignitari di corte in esilio."}
{"id": "1752531", "revid": "729019", "url": "https://it.wikipedia.org/wiki?curid=1752531", "title": "Metropolitana di Siviglia", "text": "La metropolitana di Siviglia (spagnolo: \"Metro de Sevilla\") \u00e8 un sistema di trasporto pubblico di massa della citt\u00e0 di Siviglia, dotato di un sistema a guida automatica e attivato nella sua prima linea nel primo semestre del 2009. La metro di Siviglia opera su ferro e il sistema automatico \u00e8 integrato dalla presenza di un conducente che d\u00e0 il consenso alle partenze, fornita da CAF.\nStoria.\nNel 1999 un secondo progetto della metropolitana \u00e8 stato avviato dalla Societ\u00e0 della Metropolitana di Siviglia (spagnolo: \"Sociedad del Metro de Sevilla\"), fondata dall'ex sindaco di Siviglia Alejandro Rojas Marcos. La fine dei lavori era originariamente programmata per il 2006, ma l'apertura della prima rete \u00e8 in realt\u00e0 avvenuta solo nell'aprile 2009.\nIl nuovo progetto di metropolitana prevede una rete che copra Siviglia e la sua area metropolitana (1.500.000 abitanti), formata da quattro linee, di cui una realizzata ed in esercizio.\nLa linea.\nAperta all'esercizio il 2 aprile 2009, la linea 1 \u00e8 stata realizzata a partire dal 2003 e si sviluppa in sotterraneo con andamento Ovest-Sud, servendo i Comuni di Mairena del Aljarafe, San Juan, Siviglia e Dos Hermanas con un percorso totale di 19\u00a0km."}
{"id": "1752532", "revid": "110157", "url": "https://it.wikipedia.org/wiki?curid=1752532", "title": "Chicago 16", "text": "Chicago 16 \u00e8 un album della band rock statunitense Chicago, pubblicato nel 1982. Contiene uno dei brano di maggior successo della band, dal titolo \"Hard to Say I'm Sorry\"."}
{"id": "1752536", "revid": "125089523", "url": "https://it.wikipedia.org/wiki?curid=1752536", "title": "Attilio Sorbi", "text": "Carriera.\nGiocatore.\nEsordisce nel nel 1977, per poi passare alla in Serie B due anni dopo. Nella stagione 1980-1981 fa il suo esordio in Serie A con la di Nils Liedholm; nella stessa annata, subisce un brutto infortunio che lo tiene lontano dai campi di gioco per sei mesi.\nL'anno successivo si trasferisce al , dove conquista la promozione in Serie A. In nerazzurro resta fino al 1984, dopodich\u00e9 veste le maglie di e in Serie B.\nNel 1987 scende in Serie C2 per giocare con il , ottenendo la promozione in Serie C1. Chiusa questa esperienza, milita nella e nella , ritirandosi nel 1994 con la .\nAllenatore.\nInizia la carriera da allenatore nel 1994 allenando la , restandovi per tre anni. In seguito allena l' (1997-99), il (1999-2000), l' (2001-02), la Primavera del (2003-04), di nuovo l' (2004-06) e il (2006-2007).\nNel 2008 diventa docente nella scuola per allenatori della FIGC. Dal 2017 al 2019 \u00e8 stato il vice allenatore di Milena Bertolini alla guida della nazionale italiana femminile, prendendo parte al campionato mondiale 2019 in Francia.\nIl 23 luglio 2019 viene annunciato come nuovo allenatore dell' femminile, neopromossa in Serie A. Nella prima stagione la squadra conclude al settimo posto in campionato e viene eliminata agli ottavi di finale di Coppa Italia dal . Nella seconda annata le nerazzurre chiudono ottave in Serie A e vengono estromesse in semifinale nella coppa nazionale, ancora una volta per mano del Milan. Dopo due stagioni, il 16 giugno 2021 il club comunica di aver trovato l'accordo per la risoluzione del contratto.\nStatistiche Allenatore.\nCalcio maschile.\nStatistiche aggiornate al 15 gennaio 2022.\nCalcio femminile.\n\"Statistiche aggiornate al 15 gennaio 2022.\""}
{"id": "1752537", "revid": "1974457", "url": "https://it.wikipedia.org/wiki?curid=1752537", "title": "Regola del cacciavite", "text": "La regola del cacciavite o regola della presa della mano destra o regola del cavatappi \u00e8 una convenzione della fisica necessaria alla determinazione del verso del vettore campo magnetico generato da una corrente elettrica passante per un conduttore rettilineo (ad esempio per un filo).\nDescrizione.\nPrendendo il cacciavite e ponendo la punta nel verso della corrente, il verso di avvitamento del cacciavite indica il verso del vettore campo magnetico.\nSe con la mano destra si immagina di afferrare il filo ponendo la punta del pollice nel verso della corrente, il movimento di chiusura delle altre dita attorno al filo indicher\u00e0 il verso del vettore campo magnetico.\nDato che le linee di campo sono orientate in modo da poter stabilire il verso dei vettori che rappresentano, la regola in questione indica anche l'orientamento delle linee di forza che rappresentano il campo."}
{"id": "1752540", "revid": "15853886", "url": "https://it.wikipedia.org/wiki?curid=1752540", "title": "Timoleonte di Corinto", "text": ""}
{"id": "1752545", "revid": "599013", "url": "https://it.wikipedia.org/wiki?curid=1752545", "title": "\u00d3scar D\u00edaz", "text": ""}
{"id": "1752547", "revid": "110157", "url": "https://it.wikipedia.org/wiki?curid=1752547", "title": "Bresovizza Marenzi", "text": "Bresovizza Marenzi (Brezovica in sloveno) \u00e8 un centro abitato del comune sloveno di Erpelle-Cosina, situato a pochi chilometri dal confine italo-sloveno nei pressi di Trieste.\nL'appellativo italiano Marenzi \u00e8 dovuto al fatto che la zona fu fino al 1685 di propriet\u00e0, come la vicina Dulna (\"Odolina\"), della nobile famiglia triestina dei Marenzi. Tale famiglia venne insignita nel 1654 dall'imperatore d'Austria Ferdinando III del titolo di baroni di questa localit\u00e0.\nA sud del paese si trova una grande dolina alla cui estremit\u00e0 c'\u00e8 la chiesetta del 1611 di Santo Spirito (\"Sv. Duh\") nei pressi della quale vi sono le tombe dei Marenzi."}
{"id": "1752548", "revid": "1342360", "url": "https://it.wikipedia.org/wiki?curid=1752548", "title": "Mih\u00e1ly Kincses", "text": "Caratteristiche tecniche.\nDotato di una buona tecnica, Kincses era un attaccante. Con la maglia della Juventus si \u00e8 dovuto adattare a giocare a centrocampo, sia sulla fascia destra sia come interno sinistro. La sua polivalenza tattica lo rendeva necessario alla manovra ma non indispensabile.\nCarriera.\nGiocatore.\nClub.\nAttaccante di scuola ungherese, viene portato in Italia dall'Atalanta dove arriva assieme al compagno S\u00e1ndor Olajk\u00e1r. Con i bergamaschi disputa un'ottima stagione in Serie A siglando 9 gol e numerosi assist. Olajkar se ne andr\u00e0 dopo alcuni mesi perch\u00e9 aveva deluso le aspettative.\nViene quindi acquistato dalla Juventus nella stagione 1946-1947, con la quale conquista giocando 24 partite e realizzando 5 marcature. Nella formazione torinese risulta essere l'unico straniero. Nel 1948 passa quindi al e poi alla , sempre nel massimo campionato italiano. Con i toscani il primo anno, realizza ben 19 reti, arenandosi tuttavia i due seguenti, nei quali segna soltanto sei gol.\nDopo l'esperienza di due anni con la , in Serie B, ritorna in patria.\nNazionale.\nHa indossato in 17 occasioni la maglia della Nazionale ungherese con la quale realizz\u00f2 2 reti.\nAllenatore.\nNel 1954-1955 allena la Cavese Calcio e nel 1956-1957 la Federconsorzi di Roma, in IV Serie. Continuer\u00e0 la carriera di allenatore, vincendo un Torneo di Viareggio con l'Atalanta, allener\u00e0 il settore giovanile bergamasco, scovando talenti come Domenghini, Vavassori, Magistrelli, Doldi e Moro.\nIn seguito allena anche le giovanili della Spal, ai tempi del turbolento presidente Paolo Mazza, e il Baracca Lugo in Serie D. Grande maestro dei pi\u00f9 giovani, e sempre stato un instancabile punto di riferimento per le societ\u00e0 che prediligevano i talenti fatti in casa."}
{"id": "1752549", "revid": "486946", "url": "https://it.wikipedia.org/wiki?curid=1752549", "title": "Montevarchi Calcio", "text": ""}
{"id": "1752550", "revid": "154639", "url": "https://it.wikipedia.org/wiki?curid=1752550", "title": "Hermann Diels", "text": "Dedic\u00f2 molti anni all'insegnamento della filosofia antica a Berlino, ma la sua fama \u00e8 legata alla raccolta e alla catalogazione dei frammenti e delle testimonianze, fin ad allora erratici, concernenti il pensiero dei filosofi greci presocratici.\nBiografia.\nNel 1879 vede la luce il \"Doxographi Graeci\", il primo repertorio di fonti dell'antico pensiero ellenico pre-socratico, con una definita numerazione, che per\u00f2 non rispetta alcun criterio cronologico. La testimonianza di un Simplicio (VI secolo d.C.) pu\u00f2 avere perci\u00f2 un numero pi\u00f9 basso di una di Aristotele, che lo precede di nove secoli. Mentre Aristotele parla di Leucippo a meno di un secolo dalla sua morte, Simplicio ne parla dopo undici secoli. Questo criterio un poco stravagante crea non pochi problemi al ricercatore, ma \u00e8 da attribuirsi ai criteri classificatori dell'epoca, meno rigorosi e coerenti di quelli odierni.\nAi \"Doxographi\" fa seguito la prima edizione dei \"Fragmente der Vorsokratiker\" nel 1903, seguita da altre edizioni dal 1906 al 1922. Alla sua morte Walther Kranz prosegue l'impresa curando le edizioni posteriori al 1934, che recano infatti la doppia paternit\u00e0: Diels-Kranz. Il nuovo criterio adottato da Diels in questo aggiornamento formale dell'opera, che dal punto di vista del materiale documentario \u00e8 uguale ai \"Doxographi\", aumenta ulteriormente la confusione, adottando un criterio alfanumerico che distingue in modo approssimativo e intuitivo i frammenti che sarebbero testimonianze (precedute dalla lettera A) e quelli che riguarderebbero invece (come \"ipsissima verba\") parole esatte pronunciate dall'autore (precedute dalla lettera B). L'esegesi attenta dei frammenti fa sorgere forti dubbi sulla validit\u00e0 di tale differenziazione. \nL'opera di Diels contribu\u00ec inoltre alla stabilizzazione della denominazione \"presocratici\" ad indicare i filosofi precedenti a Socrate e Platone. Infatti questa denominazione, che era stata introdotta dallo storico della filosofia Johann Augustus Eberhard, non si era ancora imposta ufficialmente bench\u00e9 fosse gi\u00e0 di uso comune.\nNon c'\u00e8 serio studioso della filosofia antica che non abbia utilizzato in vario modo la miniera di notizie e di testi contenuta nei \"Vorsokratiker\". La raccolta, ancora oggi, \u00e8 la base irrinunciabile per la ricostruzione della filosofia greca pi\u00f9 antica, tra l'VIII e il V secolo a.C. Il Diels si \u00e8 occupato anche di medicina e di tecnologia dell'antica Grecia, redigendo saggi in tale direzione collocantisi tra il 1910 e il 1914 con i seguenti titoli: \"Corpus medicorum Graecorum\", \"Commentaria in Aristotelem Graeca\" e \"Vortr\u00e4ge \u00fcber antike Technik\"."}
{"id": "1752552", "revid": "1573940", "url": "https://it.wikipedia.org/wiki?curid=1752552", "title": "National Space Science Data Center", "text": "Il National Space Science Data Center (NSSDC) \u00e8 una sezione della divisione esplorazione sistema solare della NASA ed \u00e8 situato nel Goddard Space Flight Center a Greenbelt nel Maryland. Esso \u00e8 stato creato per archiviare i dati delle missioni delle scienze dello spazio della NASA. I dati, sia immagini che dati scientifici, sono accessibili al pubblico e ai ricercatori.\nMaster Catalog.\nL'NSSDC amministra il catalogo NSSDC ID per ogni nave spaziale lanciata e ogni satellite in orbita. Queste informazioni insieme a quelle dei satelliti sono disponibili nel Master Catalog reperibile pubblicamente."}
{"id": "1752555", "revid": "599013", "url": "https://it.wikipedia.org/wiki?curid=1752555", "title": "Iv\u00e1n L\u00f3pez", "text": ""}
{"id": "1752556", "revid": "22475", "url": "https://it.wikipedia.org/wiki?curid=1752556", "title": "Palazzi Giustinian", "text": ""}
{"id": "1752557", "revid": "287204", "url": "https://it.wikipedia.org/wiki?curid=1752557", "title": "Indice (dito)", "text": "Il dito indice \u00e8 il secondo dito della mano, partendo dal pollice. Come il nome stesso dice serve per indicare persone o cose."}
{"id": "1752561", "revid": "767487", "url": "https://it.wikipedia.org/wiki?curid=1752561", "title": "Money Ain't a Thang", "text": "Money Ain't a Thang \u00e8 il singolo di debutto del rapper statunitense Jermaine Dupri, estratto dall'album \"Life in 1472\". \u00c8 stato prodotto dallo stesso Dupri e vi ha partecipato Jay-Z.\nInformazioni.\nLa canzone campiona il brano \"Weak at the Knees\" di Steve Arrington ed \u00e8 stata nominata ai Grammy Awards 1999 per la categoria \"Best Rap Performance by a Duo or Group\".\nIl testo \u00e8 stato scritto non solo da Jermaine Dupri &amp; Jay-Z, ma anche da Steve Arrington, Charles Carter, Buddy Hank e Roger Parker.\n\"Money Ain't a Thang\" ha raggiunto nella chart \"Billboard Hot 100\" la posizione n.52, nella \"Hot R&amp;B/Hip-Hop Songs\" la n.10 e nella \"Hot Rap Tracks\" la n.28. \u00c8 inoltre presente in alcuni album e compilation di Jay-Z, quali \"Vol. 2... Hard Knock Life\" (come Bonus track), \"\" e \"Greatest Hits\".\nTracce.\nIl titolo \u00e8 riportato come \"Money Ain't a Thing\" solo nel singolo in vinile, ma non nel CD singolo e in qualsiasi altro album."}
{"id": "1752562", "revid": "716642", "url": "https://it.wikipedia.org/wiki?curid=1752562", "title": "S\u00e1ndor Olajk\u00e1r", "text": "Carriera.\nAttaccante di scuola ungherese, in quegli anni considerata una delle migliori al mondo, dotato di grande tiro, viene prelevato dal Kispest (ora Honv\u00e9d) dall'Atalanta, unitamente al compagno Mih\u00e1ly Kincses.\nTuttavia non riesce a mantenere le aspettative, guadagnandosi nella citt\u00e0 bergamasca pi\u00f9 la fama di grande bevitore che non di goleador. La stagione successiva passa al Lecco, in Serie C, senza quasi lasciare traccia, facendo rientro in patria a fine stagione."}
{"id": "1752573", "revid": "124927962", "url": "https://it.wikipedia.org/wiki?curid=1752573", "title": "PP8 - Paperino Paperotto", "text": "PP8 - Paperino Paperotto \u00e8 stata una serie a fumetti periodica edita dalla Disney Italia dal 2005 al 2006 e incentrata su storie a fumetti del personaggio immaginario di Paperino Paperotto, ovvero Paperino da bambino.\nStoria editoriale.\nVenne edita per tredici numeri tra il 2005 e il 2006 e idea dalla direttrice di \"Topolino\" Claretta Muci. Successivamente alla chiusura della testata le storie incentrate sul personaggio di Paperino Paperotto continuarono sul settimanale \"Topolino\" .\nTrama.\nI protagonisti sono Paperino Paperotto e i suoi amici Louis, Millicent, Tom e Betty Lou, gi\u00e0 al centro di una serie di storie su \"Topolino\". I cinque amici, che studiano nella classe P, fanno parte della S.O.S. (Sopravvivenza Oppressione Scolastica) insieme ai fratelli gemelli \"Ambros\" (Ambrogio e Ross). \nPaperino Paperotto e i suoi amici hanno dei grandi rivali che frequentano la classe Q, comandata da Tuck, che coglie sempre occasione di ostacolare Paperino e compagni, spesso aiutato da un fratellino spione che, nonostante sia amico di Paperino, lo ostacola senza volerlo a causa della sua lingua lunga. Paperino e i suoi amici, per\u00f2, riescono sempre a sventare i piani dei loro rivali della classe Q.\nPersonaggi.\nAlcuni personaggi sono quelli classici che si trovano anche su altre testate come \"Topolino\", mentre altri sono creati appositamente per la serie autonoma.\nElenco degli albi.\n\"PP8 - Paperino Paperotto\" \u00e8 stato pubblicato da maggio 2005 a giugno 2006 a cadenza mensile, per un totale di 13 numeri. In ogni numero della rivista \u00e8 contenuta una storia principale che caratterizza l'albo, come \u00e8 avvenuto per \"W.I.T.C.H.\", \"PK - Pikappa\" e \"X-Mickey\"."}
{"id": "1752574", "revid": "78273", "url": "https://it.wikipedia.org/wiki?curid=1752574", "title": "Mosaico del tabacco", "text": ""}
{"id": "1752579", "revid": "729019", "url": "https://it.wikipedia.org/wiki?curid=1752579", "title": "Strada statale 585 Fondo Valle del Noce", "text": "La strada statale 585 Fondo Valle del Noce (SS 585), \u00e8 una strada statale italiana, il cui percorso si sviluppa in Basilicata, lungo il tracciato del fiume Noce, nella valle omonima.\nPercorso.\nLa strada collega la strada statale 18 Tirrena Inferiore nei pressi di Castrocucco, sul confine calabro-lucano, con lo svincolo autostradale di \"Lagonegro Nord\" dell'autostrada A2.\nIl suo breve percorso (circa 32\u00a0km) rientra interamente nella provincia di Potenza.\nLa strada costeggia il fiume Noce e attraversa il suggestivo paesaggio che digrada dalle montagne del Sirino fino alla Riviera dei Cedri, rappresentando cos\u00ec un importante nodo viario per chi dalla A2 vuole raggiungere Maratea e le localit\u00e0 dell'Alto Tirreno Cosentino come Marina di Tortora, Praia a Mare, Scalea e Diamante.\nDi interesse culturale e naturalistico sono anche i comuni attraversati dalla strada statale come Lagonegro, Rivello, Nemoli, Trecchina e Lauria.\nStrada statale 585 dir di Lauria.\nLa strada statale 585 dir di Lauria (SS 585 dir), \u00e8 una strada statale italiana e diramazione della SS 585.\nLa strada collega la strada statale 585 Fondo Valle del Noce con l'abitato di Lauria per un percorso complessivo lungo 3,200\u00a0km.\n\u00c8 costituita da 1 corsia per senso di marcia e in un tratto di circa 1,5\u00a0km \u00e8 a 2 corsie in direzione Lauria e 1 corsia in direzione della SS585.\nStrada statale 585 racc Fondo Valle del Noce.\nLa ex strada statale 585 racc Fondo Valle del Noce (SS 585 racc), ora \"strada provinciale ex SS 585 racc Fondo Valle del Noce (SP ex SS 585 racc)\", \u00e8 una strada provinciale italiana di breve lunghezza.\nEssa rappresenta il raccordo tra la SS 585 e il tratto declassato della strada statale 19 delle Calabrie, funzionale al collegamento con l'abitato di Lagonegro.\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Basilicata, che ha provveduto al trasferimento dell'infrastruttura al demanio della Provincia di Potenza."}
{"id": "1752580", "revid": "339392", "url": "https://it.wikipedia.org/wiki?curid=1752580", "title": "Centro Sociale (estrema destra)", "text": ""}
{"id": "1752589", "revid": "599013", "url": "https://it.wikipedia.org/wiki?curid=1752589", "title": "Benito Meroni", "text": "Caratteristiche tecniche.\nEra un centrocampista utilizzato sovente anche come ala.\nCarriera.\nViene prelevato dalle serie inferiori dall'Atalanta, che lo fa esordire in Serie A.\nTuttavia a Bergamo non riesce ad incidere, venendo ceduto a fine stagione al in Serie B.\nL'anno successivo va al dove, avanzato nel ruolo di attaccante, realizza 22 gol contribuendo alla promozione in Serie A dei lariani. Disputa altre due stagioni nel Como nel massimo campionato, venendo poi ceduto al , dove disputa quattro tornei, dei quali soltanto il primo nella massima serie.\nConclude la carriera in IV Serie, prima alla Reggiana e poi al ."}
{"id": "1752606", "revid": "1718925", "url": "https://it.wikipedia.org/wiki?curid=1752606", "title": "Arolla", "text": "Arolla (toponimo francese) \u00e8 una frazione del comune svizzero di Evol\u00e8ne, nel Canton Vallese (distretto di H\u00e9rens).\nGeografia fisica.\nSi trova alla testata della Val d'H\u00e9rens ed \u00e8 sovrastata dai monti Collon (3\u00a0637\u00a0m\u00a0s.l.m.), Aiguille de la Tsa (3\u00a0668\u00a0m\u00a0s.l.m.), Ev\u00eaque (3\u00a0716\u00a0m\u00a0s.l.m.) e Pigne d'Arolla (3\u00a0796\u00a0m\u00a0s.l.m.).\nSport.\nStazione sciistica, \u00e8 il luogo di partenza della competizione di sci alpinismo Patrouille des Glaciers. \u00c8 inoltre luogo di passaggio dell'Haute Route, alta via Chamonix-Zermatt, e del Tour del Cervino."}
{"id": "1752607", "revid": "217830", "url": "https://it.wikipedia.org/wiki?curid=1752607", "title": "Gran Premio motociclistico di Cina 2008", "text": "Il Gran Premio motociclistico di Cina 2008, disputato il 4 maggio, \u00e8 la quarta prova del motomondiale 2008 oltre che la quarta edizione del Gran Premio stesso.\nDopo due giornate di tempo atmosferico eccellente durante le prove del venerd\u00ec e del sabato, le gare sono state disturbate dalla pioggia per quanto riguarda la classe 125 e 250 mentre la gara dalla MotoGP si \u00e8 potuta disputare su asfalto pressoch\u00e9 asciutto.\nNelle varie classi si \u00e8 registrata l'affermazione di Valentino Rossi su Yamaha nella MotoGP, di Mika Kallio su KTM nella classe 250 e di Andrea Iannone (alla sua prima vittoria nel motomondiale) su Aprilia nella classe 125.\nMotoGP.\nDurante le prove del venerd\u00ec da menzionare una rovinosa caduta che ha coinvolto il pilota spagnolo Jorge Lorenzo causandogli danni fisici al piede che non gli hanno per\u00f2 impedito di partecipare regolarmente alle prove di qualificazione ed alla gara."}
{"id": "1752608", "revid": "118356993", "url": "https://it.wikipedia.org/wiki?curid=1752608", "title": "Virus del mosaico del tabacco", "text": "Il virus del mosaico del tabacco (TMV, dall'inglese \"tobacco mosaic virus\") \u00e8 l'agente eziologico dell'omonima malattia, che colpisce molte specie vegetali tra cui la barbabietola da zucchero, il cetriolo, il mais, la patata, il pisello, la famiglia delle cucurbitacee (ad esempio la \"zucchina gialla)\", il pomodoro e il tabacco. \u00c8 un virus altamente infettivo che si trasmette per contatto senza il concorso di vettori.\nManifestazione.\nIl \"mosaico del tabacco\" si manifesta con la formazione di macchie di colore giallo o verde sulle foglie della pianta. Si presentano spesso anche deformazione o increspamento della foglia. La distruzione dei cloroplasti e l'alterazione dell'attivit\u00e0 degli enzimi che regolano la fotosintesi bloccano la crescita della pianta e ne provocano il conseguente deperimento.\nQuelle del mosaico del tabacco sono state le prime particelle virali ad essere osservate dall'uomo nel 1892, ad opera dello scienziato russo Dmitrij Iosifovi\u010d Ivanovskij. Successivamente sono state classificate definitivamente come \"virus\" nel 1898 dal botanico olandese Martinus Willem Beijerinck, il quale, usando esperimenti di filtrazione su foglie di tabacco infette, riusc\u00ec a dimostrare che il mosaico del tabacco \u00e8 causato \nda un agente infettivo di dimensioni inferiori a quelle di un batterio."}
{"id": "1752615", "revid": "1305772", "url": "https://it.wikipedia.org/wiki?curid=1752615", "title": "I'm Forever Blowing Bubbles", "text": "I'm Forever Blowing Bubbles \u00e8 una celebre canzone che debutt\u00f2 nel 1918 e venne registrata per la prima volta nel 1919.\nLa musica \u00e8 di John Kellette mentre le parole sono accreditate a Jaan Kenbrovin, uno pseudonimo per i tre scrittori James Kendis, James Brockman e Nat Vincent. La canzone debutt\u00f2 nel musical di Broadway \"The Passing Show\" del 1918.\n\"I'm Forever Blowing Bubbles\" divenne per\u00f2 celebre in quanto adottata dai tifosi del West Ham United, club calcistico londinese, come inno della squadra. La canzone, che presenta soltanto piccoli cambiamenti dalla versione originale, fu introdotta dall'allenatore Charlie Paynter negli anni venti e da allora \u00e8 uno degli inni calcistici pi\u00f9 celebri insieme a \"You'll Never Walk Alone\", cantata dai tifosi del Celtic e Liverpool.\nLa band punk rock Cockney Rejects, composta da tifosi degli \"Hammers\", ha inciso una cover della canzone. \"I'm Forever Blowing Bubbles\" \u00e8 inoltre parte della colonna sonora di Hooligans, film del 2005 incentrato sulle vicende di una presunta \"firm\" del West Ham, la \"Green Street Elite\".\nUn'interessante versione strumentale \u00e8 contenuta nel film \"Accordi e disaccordi\" di Woody Allen."}
{"id": "1752620", "revid": "827882", "url": "https://it.wikipedia.org/wiki?curid=1752620", "title": "Animatronica", "text": "L'animatronica \u00e8 la tecnologia che utilizza componenti elettronici e robotici per dare autonomia di movimento a soggetti, specialmente pupazzi meccanici (detti \"animatronic\" o animatroni).\nUtilizzo e vantaggi.\nL'uso della tecnologia animatronica \u00e8 legato per lo pi\u00f9 all'industria cinematografica, ma spesso fanno ricorso alle sue funzioni anche parchi a tema per particolari attrazioni (\"dark ride\") e altre forme d'intrattenimento. Sono molto utilizzati nei parchi Disney (la prima attrazione aveva dei pappagalli robot parlanti, gli \"Enchanted Tiki Birds\") e in altri luoghi come pizzerie reali (Showbiz Pizza Place e il Chuck E' Cheese's) o immaginarie (il Freddy Fazbear's Pizza in \"Five Nights at Freddy's,\" il Fredbear's Family Diner in \"Five Nights at Freddy's 4 e il Circus baby\u2019s in Five nights at Freddy\u2019s: Sisters Location\").\nI vantaggi portati da questa tecnologia derivano principalmente dall'interfaccia, in grafica computerizzata e stop motion, la quale rende semplice la simulazione della realt\u00e0 dando ai soggetti animatronici la possibilit\u00e0 di compiere movimenti in piena autonomia in tempo reale.\nLa tecnologia animatronica \u00e8 diventata sempre pi\u00f9 avanzata e sofisticata, nel corso degli anni, rendendo i pupazzi cos\u00ec realistici da sembrare, a tutti gli effetti, vivi.\nLo scenario internazionale \u00e8 costituito per la maggior parte da aziende cinesi, giapponesi e americane.\nSolo aziende capaci di sviluppare prototipi in poco tempo e con l'utilizzo di controllori logici programmabili (PLC) a basso costo possono sviluppare l'animatronica.\nSoggetti spesso realizzati sono: dinosauri, animali, ufo, robot, mostri e tutti quei personaggi cinematografici caratterizzati da grandi amorfie."}
{"id": "1752632", "revid": "767487", "url": "https://it.wikipedia.org/wiki?curid=1752632", "title": "Scachs d'amor", "text": "Scachs d'amor (in catalano \"Scacchi d'amore\"), il cui titolo completo \u00e8 Hobra intitulada scachs d'amor feta per don franci de Castelvi e Narcis vinyoles e mossen fenollar, \u00e8 un poema scritto da Francesc de Castellv\u00ed, Bernat Fenollar e Narc\u00eds de Vinyoles, pubblicato a Valencia tra il 1474 e il 1477.\nIl poema \u00e8 concepito come una partita di scacchi tra Franci de Castellvi (presentato come Marte) con il Bianco e Narcis Vinyoles (presentata come Venere) con il Nero; i due dibattono sull'amore, e la partita \u00e8 commentata da Bernat Fenollar: questi di volta in volta stabilisce le regole. I colori usati per i pezzi non sono il Bianco e il Nero ma il rosso e il verde, come nello Xiangqi.\nIl poema usa gli scacchi come un'allegoria dell'amore. \u00c8 composto da sessantaquattro stanze (come le caselle della scacchiera) di nove versi ciascuna. Le stanze sono raggruppate in terne: la prima rappresenta la mossa del Bianco, la seconda quella del Nero, la terza il commento dell'arbitro. Le prime tre stanze sono introduttive, mentre l'ultima \u00e8 lo scacco matto.\nLa partita narrata \u00e8 la pi\u00f9 antica con le regole moderne degli scacchi; \u00e8 inoltre la prima apparizione documentata della difesa scandinava."}
{"id": "1752637", "revid": "941725", "url": "https://it.wikipedia.org/wiki?curid=1752637", "title": "Museo civico Giovanni Fattori", "text": "Il museo civico Giovanni Fattori \u00e8 una struttura museale di Livorno; ha sede nella suggestiva cornice di Villa Mimbelli ed \u00e8 stato inaugurato nel 1994 alla presenza dell'allora Presidente della Repubblica Oscar Luigi Scalfaro.\nIl museo ospita una ricca raccolta di dipinti di Giovanni Fattori e di altri macchiaioli e postmacchiaioli.\nStoria.\nLe origini del museo risalgono al 1877, quando l'amministrazione comunale istitu\u00ec una pinacoteca dove furono raccolti dipinti di artisti quali Giovanni Fattori, Enrico Pollastrini e Cesare Bartolena.\nSuccessivamente furono acquisite opere di Raffaello Gambogi, Silvestro Lega, Guglielmo Micheli, Adolfo Tommasi, Enrico Banti ed altri.\nTra la fine dell'Ottocento e l'inizio del Novecento la collezione si arricch\u00ec di reperti archeologici e di una raccolta numismatica donati nel 1893 da Enrico Chiellini (assieme al dipinto \"Volontari livornesi\" di Bartolena), mentre alla morte di Fattori (1908) furono acquistati 250 disegni e 150 acqueforti dello stesso maestro.\nNel 1896 fu inaugurata la nuova e pi\u00f9 ampia sede in piazza Guerrazzi.\nAll'inizio degli anni trenta del XX secolo, il museo fu intitolato a Giovanni Fattori.\nTra le opere ospitate, oltre a quelle citate, vi erano vari bozzetti in gesso di Temistocle Guerrazzi e Bertel Thorvaldsen, un bassorilievo di Fran\u00e7ois Duquesnoy, dipinti di scuola fiamminga del XVII secolo, diversi dipinti della \"Madonna col bambino\" risalenti ai secoli XV e XVI, tre mascheroni in bronzo di Pietro Tacca, una collezione di indumenti ufficiali dei gonfalonieri e priori della citt\u00e0, ricordi del generale Enrico Cialdini, di Giuseppe Garibaldi e del Guerrazzi, ritratti di illustri livornesi, oltre ad una ricca sezione archeologica con reperti provenienti dal territorio livornese, tra i quali si ricordano alcune tombe dell'et\u00e0 del ferro e sette urne villanoviane reperite a Quercianella, fibule, anelli, lance, morsi da cavallo in argento e bronzo, oggettistica reperita negli scavi della necropoli dei Lupi con monete di rame del IV e V secolo, vasi romani reperiti tra Ardenza e Quercianella ecc. Vi erano pure modelli d'architettura eseguiti da Arturo Conti e Giovanni Puntoni.\nDurante la guerra la raccolta fu trasferita fuori dalla citt\u00e0. Al termine del conflitto una parte della raccolta fu collocata al secondo piano della Villa Fabbricotti ed il resto fu dislocato nei vari uffici e magazzini comunali.\nAl contempo la collezione si arricch\u00ec di opere di artisti come Plinio Nomellini, Guglielmo Micheli, Serafino De Tivoli, Oscar Ghiglia, Ulvi Liegi; in particolare, fu acquistato un cartone attribuito ad Amedeo Modigliani.\nNel 1994 il museo, composto da solo una parte della collezione, fu trasferito nella Villa Mimbelli.\nDescrizione.\nPian terreno.\nIl piano terreno di Villa Mimbelli ospita la biglietteria e alcuni locali musealizzati per la loro bellezza architettonica:\nPrimo piano.\nMediante una scala monumentale, ornata con putti ispirati all'opera di Luca della Robbia, si accede al primo piano, dove si aprono le varie sale:\nSecondo piano.\nIl secondo piano della villa ospita le opere di Giovanni Fattori e di altri artisti:\nEx granai.\nNegli adiacenti granai della villa si tengono invece esposizioni temporanee, tra le quali occorre segnalare una grande mostra allestita tra il 22 aprile ed il 6 luglio 2008, nel centenario della morte di Fattori, dal titolo \"Giovanni Fattori tra epopea e mito\".\nNel 1997 venne allestita una mostra che presentava il patrimonio artistico posseduto dalla Cassa di Risparmi di Livorno dal quale emersero le tendenze artistiche livornesi tra le due guerre, un periodo contraddistinto dalla presenza in citt\u00e0 di artisti molto amati nel panorama culturale.\nPremio Combat Prize.\nNell'ambito del museo Fattori si tiene annualmente il premio Combat Prize.\nIl premio Combat \u00e8 un progetto, attivo dal 2010, che intende valorizzare e promuovere, in ambito nazionale, la conoscenza di artisti under 50 e under 25. Una giuria seleziona un numero di artisti per diverse categorie: pittura, grafica, fotografia, video, sculture-installazioni. Ogni anno viene anche pubblicato il catalogo a cura di Paolo Batoni ed edito Sillabe.\nIl nome del premio deriva dai Combat film che venivano girati in diretta dai cineoperatori dell'esercito americano durante la seconda guerra mondiale per tenere informata la popolazione su ci\u00f2 che stava succedendo. Il premio vuole proprio documentare l'evolversi del panorama artistico italiano."}
{"id": "1752640", "revid": "1543377", "url": "https://it.wikipedia.org/wiki?curid=1752640", "title": "Nabatiye", "text": "Nabatiye (), o Nabatieh \u00e8 una citt\u00e0 del Libano, di circa 35\u00a0000 abitanti (stime 2008), capoluogo del Governatorato di Nabatiye. Si trova a circa 60\u00a0km a sud di Beirut.\nStoria.\nIl 21 marzo 1994 elicotteri da guerra israeliani aprirono il fuoco contro un bus pieno di bambini. Ne morirono 4 e altri 10 restarono feriti. Il 18 aprile 1998 ancora elicotteri da guerra israeliani aprirono il fuoco contro una casa di Nabatiye causando la morte di 8 persone tra cui un bimbo di appena 4 giorni."}
{"id": "1752641", "revid": "1251388", "url": "https://it.wikipedia.org/wiki?curid=1752641", "title": "Gouda (formaggio)", "text": "Il gouda (in olandese \"goudse kaas\" \"formaggio di Gouda\") \u00e8 il formaggio pi\u00f9 conosciuto e pi\u00f9 consumato dei Paesi Bassi. \nProcesso di produzione.\nViene prodotto con latte vaccino intero con l'aggiunta di caglio animale (di vitello) ha una forma rotonda, un peso di circa 15\u00a0kg ed un tasso di materia grassa del 48% ma pu\u00f2 arrivare anche fino al 51%.\nLa stagionatura varia da un minimo di un mese a un massimo di 3 anni."}
{"id": "1752643", "revid": "767487", "url": "https://it.wikipedia.org/wiki?curid=1752643", "title": "Ruthy Alon", "text": "Ha ideato e sviluppato il programma Bones For Life che mira a stimolare il rafforzamento del tessuto osseo e la riorganizzazione posturale attraverso il movimento. Ha fondato l'associazione no-profit Foundation for the Movement Intelligence.\nBiografia.\nRuthy Alon giunge in quello che diventer\u00e0 lo stato di Israele proveniente dalla Colombia all'et\u00e0 di 3 anni con i suoi genitori (il padre originario dell'Ucraina e la madre del Marocco). Dagli 11 ai 13 anni frequenta la scuola di un kibbutz, che ha una notevole influenza sulla sua personalit\u00e0 idealistica. Durante la guerra d'indipendenza di Israele nel 1948 lascia gli studi per unirsi all'Esercito Israeliano e si occupa di codici di comunicazione via radio. Nel 1950 completa la sua formazione come insegnante di scuola elementare presso il David Yelin College a Gerusalemme.\n\u00c8 a Tel Aviv tra i primi allievi diretti di Mosh\u00e9 Feldenkrais, col quale si \u00e8 formata a partire dal 1958 e ha poi partecipato alla diffusione del Metodo Feldenkrais nel mondo portando il proprio contributo alla nascita e allo sviluppo delle formazioni professionali del Metodo Feldenkrais in Europa, negli Stati Uniti, in Australia e in Israele. Si \u00e8 dedicata per circa 40 anni alla formazione degli insegnanti di questo metodo che si occupa della consapevolezza dei processi psicomotori.\nNel suo libro Mindful Spontaneity (1990), la Alon spiega le idee principali sulla rieducazione neuromotoria delle abitudini disfunzionali secondo il Metodo Feldenkrais e accenna alcune facili sequenze di movimenti da sperimentare. Il libro \u00e8 disponibile in varie lingue tra cui inglese, italiano, tedesco, portoghese, ebraico, russo, e sono attualmente in preparazione le traduzioni in spagnolo e in francese. Quando \u00e8 stato pubblicato in italiano, il testo \u00e8 stato scomposto in due diversi volumi da Red Edizioni, e nel 1992 il libro ha vinto il Premio Nazionale del Libro di Medicina Naturale dell'associazione C.G. Jung. Alla met\u00e0 degli anni novanta ha realizzato inoltre il video di 30 minuti sul Metodo Feldenkrais dal titolo Movement Nature Meant.\nA partire dal 1999, sulla base dell'approccio di apprendimento somatico del Metodo Feldenkrais, ha iniziato a sviluppare il programma Bones For Life (Ossa per la Vita). Il programma della Alon mira a stimolare il rafforzamento delle ossa e la riorganizzazione posturale attraverso il movimento.\nDopo alcuni test preliminari in Israele, tale programma \u00e8 stato inoltre presentato negli Stati Uniti alla NASA (Houston, Texas 2004), allo Scientific Meeting della Aerospace Medical Association (Kansas, 2005) e alla National Osteoporosis Foundation Conference (Washington, D.C.2006). \u00c8 fondatrice e presidente dell'organizzazione no-profit Foundation For the Movement Intelligence che si occupa della prevenzione e recupero dell'osteoporosi con strategie naturali basate sul movimento. Questo suo programma decennale \u00e8 ora insegnato e praticato in pi\u00f9 di 30 paesi grazie agli insegnanti e ai trainer da lei formati in tutto il mondo."}
{"id": "1752645", "revid": "124953200", "url": "https://it.wikipedia.org/wiki?curid=1752645", "title": "Sentiero degli Dei", "text": "Il sentiero degli Dei \u00e8 un sentiero escursionistico che percorre i Monti Lattari, snodandosi tra la Costiera Amalfitana e la Costiera sorrentina, nella Regione Campania.\nLungo circa 7,8 km, collega la localit\u00e0 di Bomerano (frazione di Agerola) con la localit\u00e0 di Nocelle (frazione di Positano), attraversando diversi borghi della costiera ed \u00e8 considerato tra i sentieri escursionistici pi\u00f9 belli al mondo.\nLa manutenzione \u00e8 affidata ai volontari di diverse associazioni locali e circoli escursionistici quali il CAI.\nIl nome deriva dalla leggenda secondo cui fu la strada che percorsero le divinit\u00e0 greche per salvare Ulisse dalle sirene che si trovavano sull'isola de Li Galli.\nStoria.\nIl sentiero \u00e8 stato per secoli l'unica via di collegamento tra i borghi della Costiera Amalfitana, fino alla realizzazione dell'attuale strada statale costiera per opera dei Borbone. Per anni continuato ad essere usato come mulattiera \u00e8 stato riscoperto in tempi recenti e adeguato a sentiero escursionistico.\nSentiero \"alto\" e \"basso\".\nSpesso si tende a chiamare sentiero degli Dei anche il percorso che da Santa Maria del Castello (Vico Equense) porta a Bomerano, dividendo tra sentiero degli dei \"alto\" e sentiero degli dei \"basso\" (quello appunto da Bomerano a Nocelle), ma il tratto pi\u00f9 celebre e famoso \u00e8 sicuramente quello cosiddetto \"basso\", oltre che il pi\u00f9 adatto dal punto di vista della tradizione a fregiarsi del nome.\nSentiero \"alto\".\nIl percorso che si snoda da Santa Maria di Castello a Bomerano \u00e8 forse pi\u00f9 faticoso del suo prosieguo basso, anche per una elevata escursione altimetrica, che passa dai 659 m di Santa Maria di Castello ai 1079 m s.l.m. di capo Muro, per arrivare di nuovo poi ai 633 m s.l.m. di Bomerano, punto di arrivo di questo percorso alto e di partenza per quello basso.\nSentiero \"basso\".\nIl tratto che va da Bomerano a Nocelle \u00e8 sicuramente meno faticoso e forse anche pi\u00f9 suggestivo, essendo quasi interamente in discesa, anche se quando preso da Vettica Maggiore o da Praiano (una delle tante varianti possibili al percorso principale) obbliga ad affrontare scalinate e salite per raggiungere il sentiero vero e proprio; i vantaggi di queste soluzioni sono puramente scenografici e soggettivi, anche se salendo da Praiano \u00e8 possibile visitare anche il convento di San Domenico.\nDal minuscolo e caratteristico borgo di Nocelle si pu\u00f2 proseguire per arrivare, dopo circa mezz'ora di cammino per delle scale, fino a Positano."}
{"id": "1752650", "revid": "33689", "url": "https://it.wikipedia.org/wiki?curid=1752650", "title": "Janakapura", "text": "La Zona di Janakapura o Janakpur (\u091c\u0928\u0915\u092a\u0941\u0930 in lingua nepalese) \u00e8 una ex zona amministrativa del Nepal e prende nome dall'omonima citt\u00e0, suo centro pi\u00f9 importante. Come tutte le zone \u00e8 stata soppressa nel 2015.\nFaceva parte della Regione di Sviluppo Centrale e si estende in lunghezza dal confine indiano a quello tibetano.\nGeografia antropica.\nSuddivisioni amministrative.\nLa Zona di Janakapura si suddivide in 6 distretti:"}
{"id": "1752655", "revid": "1543377", "url": "https://it.wikipedia.org/wiki?curid=1752655", "title": "Castrocucco", "text": "Castrocucco \u00e8 la frazione comunale pi\u00f9 a sud di Maratea, in provincia di Potenza.\nGeografia fisica.\nCastrocucco si trova su una piccola collina a ridosso della cosiddetta \"piana di Castrocucco\", l'unica pianura del territorio comunale marateota. Questa pianura \u00e8 attraversata dal fiume Noce, che sfocia nel Golfo di Policastro. Dista 14\u00a0km dal capoluogo comunale, 5\u00a0km da Marina di Maratea, 6\u00a0km da Tortora Marina in provincia di Cosenza, 32\u00a0km dall'Autostrada A2.\nNei pressi della frazione si trova la \"Secca\", un piccolo anfratto roccioso dominato da un grande scoglio detto \"'U Tuppu\". Presso tale luogo si trova il \"Palazzo Baronale Labanchi\", del XVII secolo.\nStoria.\nL'antica Castrocucco, che sorgeva intorno all'omonimo castello, venne dichiarata Feudo Nobile nel XIII secolo.\nLa vita di questo abitato \u00e8 testimoniata fino al XVII secolo, epoca in cui venne disabitato. Nei primi anni del XIX secolo venne ufficialmente assimilato al resto di Maratea, e dopo pochi anni si form\u00f2 l'attuale abitato.\nTra la fine del XIX e l'inizio del XX secolo, Castrocucco costituiva un grande centro di produzione agricola, grazie al territorio pianeggiante e alla presenza del fiume Noce. Ma la presenza del fiume riserv\u00f2 anche dei problemi: il 1\u00ba marzo 1930 il Noce strarip\u00f2, distruggendo molti campi e minacciando lo stesso abitato. Nel 1955 le antiche tecniche di coltivazione furono soppiantate con l'apertura di un moderno stabilimento.\nMonumenti e luoghi d'Interesse.\nArchitetture religiose.\nA Castrocucco si trovano la chiesa del Cuore Immacolato di Maria, la cappella di San Gerardo e la cappella dell'Immacolata. La frazione usufruisce del cimitero della frazione Marina.\nCastello di Castrocucco.\nSi trova su un grande costone di roccia sospeso sopra la SS 18. Questo baluardo medioevale nel 2005 \u00e8 stato sottoposto a tutela dal Ministero per i Beni e le Attivit\u00e0 Culturali, e tutta l'area circostante \u00e8 stata individuata quale Sito di Interesse Comunitario. Il castello fu abbandonato nel XVII secolo, e pertanto presenta un pessimo stato di conservazione.\nInfrastrutture e trasporti.\nL'abitato di Castrocucco si trova nel punto di incontro tra la strada statale 18 Tirrena Inferiore (\"Tirrenia Inferiore\"), che dalla Campania conduce in Calabria e la strada statale 585 del Fondo Valle del Noce, che collega Maratea all'autostrada A2.\nVoci correlate.\nLe altre frazioni di Maratea:"}
{"id": "1752657", "revid": "92723", "url": "https://it.wikipedia.org/wiki?curid=1752657", "title": "Lesja Ukrainka", "text": "Notissima in patria con lo pseudonimo di Lesja Ukrainka, tanto che la sua effigie \u00e8 presente sulla banconota da 200 Grivnie ucraine, con le sue opere poetiche fu sostenitrice della dignit\u00e0 e dell'indipendenza culturale del suo paese.\nBiografia.\nCominci\u00f2 a scrivere poesie fin dalla tenera et\u00e0: solo novenne compose \"Nadija\" (\"Speranza\"), ed ebbe pubblicati i suoi primi componimenti, \"Konvalija\" e \"Safo\", nel 1884. Autodidatta, impar\u00f2 molte lingue europee, il greco ed il latino, e varie lingue nordiche. Nel 1885 diede alle stampe la sua traduzione delle opere di Gogol', fatta insieme con il fratello.\nLe sue prime opere poetiche trattano della natura, dei suoi luoghi natali, delle sue esperienze personali. Raggiunse l'apice nella poesia per\u00f2 solo a fine secolo, quando pubblic\u00f2 \"Blakytna troianda\" (\"La Rosa Azzurra\") del 1896, in cui descrive la vita dell'intelligencija ucraina. Questo fu l'inizio del nuovo genere, chiamato \"poema drammatico\", a cui la poetessa fu dedita per il resto della sua breve vita.\nUtilizz\u00f2 dapprima il tema della cattivit\u00e0 babilonese per riferirsi alla sofferenza del popolo ucraino soggiogato dall'Impero Russo. Tra questi, da ricordare \"Na ru\u00efnach\" (\"Sulle Rovine\", 1903), \"Vavylons'kyj polon\" (\"La cattivit\u00e0 babilonese\", 1903), e \"V domu roboty\u2014V kra\u00efni nevoli\" (\"Nella casa del lavoratore, nella terra della schiavit\u00f9\", 1906). Nel poema \"Kassandra\" (1908) descrisse il destino dell'Ucraina attraverso la tragica storia della citt\u00e0 di Troia, ed attraverso le parole di Cassandra, cerc\u00f2 di incitare il popolo ucraino a scuotersi dalla sua apatia ed inerzia. Analogamente, nel poema drammatico \"U katakombach\" (\"Nelle catacombe\", 1905) riprese la comunit\u00e0 ucraina criticandola per la sua passivit\u00e0 ed i compromessi a cui si era sottoposta. Ed ancora, nel poema drammatico \"Bojarynja\" (\"La Boiarina\", 1910) il tema centrale \u00e8 l'ostilit\u00e0 ucraina verso l'imperialismo russo: qui viene espressa la convinzione per cui la lotta armata \u00e8 il solo modo per liberare il popolo ucraino dal giogo moscovita.\nNel 1909 ader\u00ec al \"Club ucraino\" fondato a Kiev dal musicista Mykola Lysenko.\nMalata di tubercolosi, gir\u00f2 l'Europa nel tentativo di curarsi: Germania, Austria-Ungheria, Italia, Egitto, e spesso il Caucaso. Questo suo continuo viaggiare, per\u00f2, le allarg\u00f2 notevolmente gli orizzonti culturali, ed ebbe modo di fare numerose esperienze.\nTrascorse due anni della sua vita a Sanremo, nella Villa Natalia (oggi Villa Adriana), presso la famiglia Sadovskie, che spesso ospitava connazionali attirati dal clima della cittadina: nelle sue lettere parl\u00f2 spesso del \"clima paradisiaco\" di Sanremo, dal quale evidentemente trasse beneficio.\nSpese gli ultimi anni della sua vita, cercando di curare la sua malattia, tra Egitto e Caucaso.\n\u00c8 sepolta nel cimitero Bajkove di Kiev."}
{"id": "1752659", "revid": "122511791", "url": "https://it.wikipedia.org/wiki?curid=1752659", "title": "Norman Zoia", "text": "Biografia.\nDal 1991 \u00e8 coautore di tutte le liriche in italiano di Pino Scotto, \"Progetto Sinergia\" e Vanadium, alcune delle quali riproposte in duetto con Scotto da Enrico Ruggeri, Le Vibrazioni, e diversi altri artisti. Alcune delle registrazioni sopra citate sono inserite nel cd \"Datevi Fuoco - Lo scotto da pagare\" (Valery Records). Per Pino Scotto ha anche scritto la biografia contenuta nello stesso CD.\nAutore di \"Blues 3000\", il primo multiplo d'arte su cd rom, Zoia \u00e8 stato caporedattore del quattordicinale Cartastampata (1978 - 1979) e curatore della rubrica \"Cronache dall'idealt\u00e0\" in \"Net.ropolis\", 1996 -1999).\n. Nel 2019 gli \u00e8 stata dedicata. una videocanzone intitolata \"Norman\", composta ed eseguita da Mario Leny\nSeguace della \"Pap Art\" e fondatore della \"Slip Art\", nel 1999 redige il Manifesto della Blusofia. Nel 1996 \u00e8 stato premiato con lo Zonino d'Oro alla Bicocca (per l'arte) insieme a Teo Teocoli (per lo spettacolo), Sergio Cofferati (per la politica) e Gino Bramieri (alla memoria). Tra le sue invenzioni pi\u00f9 curiose segnaliamo i moonglasses (occhiali da luna), i neck picture (quadretti da collo, indossati fra le altre da Gabriela Grechi e Nada), le t-sh@rts, lo Spritz Taylor. e due nuovi colori: gr\u00e8d e roccorman (verderosso e un particolare blu dalle striature verdi). Tra le intuizioni linguistiche citiamo i neologismi a carattere musicale: \"Rockquiem\"., \"Rock &amp; i suoi fratelli\", \"In rock signo vinces\", \"Rap'n'roll\" (ripreso da J-Ax)... e in generale le \"Plexidiane\", il \"Blue hole\" o l\"'Altrorealismo\". \nDiscografia.\nCanzoni.\nQui di seguito sono indicati gli interpreti, gli autori della musica e gli eventuali collaboratori al testo in relazione alle principali canzoni scritte da Norman Zoia con regolare deposito Siae"}
{"id": "1752661", "revid": "130516", "url": "https://it.wikipedia.org/wiki?curid=1752661", "title": "Tortora Marina", "text": ""}
{"id": "1752662", "revid": "43049926", "url": "https://it.wikipedia.org/wiki?curid=1752662", "title": "Marina di Tortora", "text": ""}
{"id": "1752679", "revid": "119707894", "url": "https://it.wikipedia.org/wiki?curid=1752679", "title": "H\u00f6henland", "text": "H\u00f6henland \u00e8 un comune di abitanti del Brandeburgo, in Germania.&lt;br&gt;\nAppartiene al circondario del M\u00e4rkisch-Oderland ed \u00e8 parte della comunit\u00e0 amministrativa di Falkenberg-H\u00f6he."}
{"id": "1752680", "revid": "1963149", "url": "https://it.wikipedia.org/wiki?curid=1752680", "title": "Scintillazione", "text": "La scintillazione \u00e8 una rapida variazione della luminosit\u00e0 apparente o nel colore di un oggetto luminoso distante osservato attraverso l'atmosfera terrestre.\nDescrizione.\nSe l'oggetto \u00e8 posto all'esterno dell'atmosfera terrestre, come nel caso di stelle e pianeti, il fenomeno prende il nome di \"scintillazione astronomica\"; se la sorgente luminosa \u00e8 all'interno dell'atmosfera, il fenomeno \u00e8 detto \"scintillazione terrestre\".\nEssendo una delle tre principali cause che determinano il \"seeing\", la scintillazione \u00e8 definita come tutta quella serie di variazioni che interessano esclusivamente l'illuminanza, dunque non provoca l'offuscamento delle immagini astronomiche. Essa \u00e8 causata da piccoli cambiamenti locali dell'indice di rifrazione dell'aria, dovuti alla variazione di temperatura di piccoli vortici turbolenti, delle dimensioni di qualche decina di centimetri, che si spostano con una frequenza dell'ordine dei millisecondi. Si pu\u00f2 dimostrare che l'effetto di perturbazione \u00e8 concentrato in strati sottili (10-100 m) nelle zone dove masse di aria di diversa temperatura scorrono uno sull'altro. Il fronte d'onda (piano se proveniente da oggetti (astronomicamente) lontani) attraversando questi strati viene deformato e i raggi (le normali al fronte d'onda) non sono pi\u00f9 tutti paralleli tra loro ma a seconda del punto di osservazione la loro densit\u00e0 aumenta (aumenta la luminosit\u00e0) o diminuisce (diminuisce la luminosit\u00e0). In altri termini \u00e8 come se fosse interposta una piccola lente divergente (o convergente) che di fatto modifica poco l'immagine ma ne riduce (o aumenta) l'intensit\u00e0. Poich\u00e9 questi strati turbolenti sono dinamici l'effetto sar\u00e0 una scintillazione. La variazione di luminosit\u00e0 pu\u00f2 essere anche del 100%.\nGli effetti della scintillazione sono sempre maggiormente pronunciati in corrispondenza dell'orizzonte, mentre allo zenit sono quasi impercettibili, questo perch\u00e9 i raggi luminosi attraversano uno strato di atmosfera sempre maggiore al diminuire dell'altezza in cielo dell'astro che li emette. La scintillazione atmosferica pu\u00f2 essere quantitativamente misurata con l'ausilio dello scintillometro. \nGli effetti della scintillazione possono esser ridotti tramite dei telescopi ad apertura pi\u00f9 larga; tale effetto \u00e8 conosciuto come \"aperture averaging\".\nUna scintillazione si pu\u00f2 riscontrare anche in radioastronomia, dovuto a cause simili ma di natura alquanto diversa.\nIn radio la scintillazione \u00e8 dovuta allo spostamento di nubi di plasma interplanetario e interstellare di dimensioni e velocit\u00e0 molto diverse a seconda della loro natura. I tempi scala di questa scintillazione sono molto grandi (ore, giorni o addirittura mesi) e scintillano solo le sorgenti che hanno una dimensione angolare minore di 0.1-1 \u00b5s. Poich\u00e9 a distanze anche notevoli, oltre i 100pc, queste dimensioni angolari corrispondono in unit\u00e0 lineari a molto meno di un raggio solare (15.000 km contro 700.000 km) si \u00e8 in grado distinguere sorgenti stellari o substellari. Ad esempio poich\u00e9 le pulsar hanno dimensioni dell'ordine della decina di km, scintillano sempre e quindi questo principio \u00e8 utilizzato per semplificare la loro individuazione."}
{"id": "1752689", "revid": "119405034", "url": "https://it.wikipedia.org/wiki?curid=1752689", "title": "Alt Tucheband", "text": "Alt Tucheband \u00e8 un comune di abitanti del Brandeburgo, in Germania.\nAppartiene al circondario del M\u00e4rkisch-Oderland ed \u00e8 parte dell'Amt Golzow.\nSuddivisione amministrativa.\nIl territorio comunale si divide in 3 zone (\"Ortsteil\"), corrispondenti al centro abitato di Alt Tucheband e a 2 frazioni:\nInfrastrutture e trasporti.\nStrade.\nIl territorio comunale di Alt Tucheband \u00e8 attraversato dalle strade federali B\u00a01 e B\u00a0112."}
{"id": "1752691", "revid": "648716", "url": "https://it.wikipedia.org/wiki?curid=1752691", "title": "Banda S", "text": "La banda S fa parte dello spettro elettromagnetico, ed in particolare va da 2 a 4 GHz (tra i 15\u00a0cm ed i 7,5\u00a0cm di lunghezza d'onda), a cavallo del confine tra UHF e SHF (). La banda S \u00e8 usata dai radar meteorologici e da alcuni satelliti per comunicazioni, specialmente quelli usati dalla NASA per comunicare con lo Space Shuttle e la Stazione Spaziale Internazionale.\nLa banda S \u00e8 anche utilizzata nelle comunicazioni ottiche per riferirsi alle lunghezze d'onda tra i 1460\u00a0nm ed i 1530\u00a0nm.\nLa Federal Communications Commission statunitense ha approvato che il Digital Audio Radio Service trasmetta in banda S tra 2,310 e , ora usata dal Sirius Satellite Radio e dall'XM Satellite Radio.\nIn alcune nazioni la banda S \u00e8 usata per la televisione satellitare domestica, mentre in altre nazioni si usa la Ku. La frequenza normalmente usata per questo servizio \u00e8 tra 2,5 e .\nPi\u00f9 recentemente la FCC ha approvato la creazione del Mobile Satellite Service (MSS) nella parte di banda S tra 2,0 e , in connessione con gli Ancillary Terrestrial Components (ATC). Attualmente ci sono un po' di compagnie che stanno cercando di sviluppare reti simili, tra cui ICO Satellite Management e TerreStar Networks.\nLe apparecchiature wireless compatibili con gli standard IEEE 802.11b e g usano la sezione a della banda S. Anche gli standard IEEE 802.16a ed e utilizzano una parte della frequenza della banda S, seguendo lo standard WiMAX. Molti venditori, inoltre, stanno producendo apparecchiature che trasmettono a : l'esatta frequenza assegnata per questo uso varia da nazione a nazione."}
{"id": "1752694", "revid": "125254260", "url": "https://it.wikipedia.org/wiki?curid=1752694", "title": "Agente di pubblica sicurezza", "text": "Agente di pubblica sicurezza \u00e8 una qualifica attribuita in Italia a soggetti appartenenti all'autorit\u00e0 di pubblica sicurezza.\nI soggetti.\nGli agenti di pubblica sicurezza sono definiti tali ai sensi dagli articoli 17 18 e 43 del regio decreto 31 agosto 1907, n. 690, che elenca le tipologie, stabilendo che gli appartenenti alla Polizia di Stato, all'Arma dei Carabinieri, alla Guardia di Finanza, alla Polizia Penitenziaria e, nelle regioni a statuto speciale, ai vari Corpi Forestali regionali sono \"agenti in servizio permanente\". Sono inoltre agenti anche i membri della Polizia Locale, Municipale e del Corpo nazionale dei vigili del fuoco.\nSono altres\u00ec da considerarsi tali gli agenti, i sottufficiali e gli ufficiali delle Compagnie Barracellari della Regione Autonoma della Sardegna, sulla base del Regio Decreto n. 403 del 14 luglio 1898 e della Legge Regionale n.25 del 15 luglio 1988. Sono pure agenti di pubblica sicurezza le Guardie Boschive, Campestri, Daziarie ed altre dei Comuni nominate in forza di regolamenti, riconosciute dalle forme di legge e nominate dal Prefetto, come stabilito dal R.D.L. 30 giugno 1914 n. 563 che disciplinava l'art. 44 del testo unico della legge sugli ufficiali ed agenti di pubblica sicurezza, anche queste guardie sono munite della qualifica secondo la legge 2 luglio 2002 n. 133. \nInfine, ai sensi della legge 6 novembre 2003 n. 300, la qualifica di agente di pubblica sicurezza pu\u00f2 essere conferita, in modo eccezionale e temporaneo, ai conducenti di veicoli in uso ad alte personalit\u00e0 che rivestono incarichi istituzionali di governo. Per quanto riguarda i requisiti e le modalit\u00e0 di attribuzione della qualifica, fonte \u00e8 anche il regio decreto 6 maggio 1940 n. 635 (\"\"Regolamento per l'esecuzione del Testo Unico 18 giugno 1931, n. 773 delle leggi di pubblica sicurezza\"). Ai sensi del decreto-legge 23 maggio 2008, n. 92 (\"Misure urgenti in materia di sicurezza pubblica\"\") - convertito in legge 24 luglio 2008, n. 125 - anche il personale in servizio presso le forze armate italiane pu\u00f2 essere chiamato a svolgere funzioni di polizia, attribuendo agli appartenenti la qualifica di \"agente di pubblica sicurezza\", solo relativamente ad attivit\u00e0 relative al mantenimento dell'ordine pubblico, e con alcune limitazioni.\nL'attribuzione della qualifica.\nL'attribuzione della qualifica di agente di pubblica sicurezza \u00e8 disciplinata dal R.D. 635/1940 che all'art. 4 bis elenca i requisiti:\nLo stesso art. 4-bis dispone che: \ne inoltre:\nIl decreto legge 6 maggio 2002 n. 83, convertito in legge 2 luglio 2002 n. 133, ha cos\u00ec stabilito nel regolamento per l'esecuzione del T.U. leggi di pubblica sicurezza, per l'attribuzione della qualit\u00e0 di agente di pubblica sicurezza:\nL'art. 5 della citata norma afferma che:\nIl porto d'armi.\nRiguardo al porto d'armi, l'art. 73 del R.D. 6 maggio 1940, n. 635 stabilisce:\nGli art. 42 e 43 del R.D. 635/1940 prevedono le ipotesi particolari per alcune tipologie.di manifestazioni pubbliche, durante le quali \u00e8 vietato portare munizioni.\nL'attribuzione della qualifica per la Polizia Locale, Municipale.\nI corpi e servizi di Polizia Locale restano disciplinati dalla legge quadro 7 marzo 1986 n. 65, ed in particolare dall'art. 5, ai quali il Prefetto conferisce al suddetto personale, previa comunicazione del sindaco o del presidente della provincia (per la polizia provinciale), la qualifica di agente di pubblica sicurezza, dopo aver accertato il possesso dei seguenti requisiti: \nIl prefetto, sentito il sindaco o il presidente della provincia, dichiara la perdita della qualit\u00e0 di agente di pubblica sicurezza qualora accerti il venir meno di alcuno dei suddetti requisiti. Nell'esercizio delle funzioni di agente di pubblica sicurezza, il personale della polizia locale, municipale e provinciale \u00e8 a disposizione rispettivamente del sindaco o del presidente della provincia e dipende operativamente dalla competente autorit\u00e0 di pubblica sicurezza, nel rispetto di eventuale protocollo d'intesa stabilito fra questa autorit\u00e0 e il sindaco o il presidente della provincia. I corpi di polizia locale svolgono funzioni ausiliarie di pubblica sicurezza e partecipano ai vari servizi di ordine pubblico sotto le dipendenze funzionali dell'autorit\u00e0 di pubblica sicurezza.\nGli addetti al servizio di polizia locale ai quali \u00e8 conferita la qualit\u00e0 di agente di pubblica sicurezza possono, previa deliberazione in tal senso del consiglio, portare, senza licenza, le armi di cui possono essere dotati in relazione al tipo di servizio nei termini e nelle modalit\u00e0 previsti dai rispettivi regolamenti, anche fuori dal servizio, purch\u00e9 nell'ambito territoriale dell'ente di appartenenza e nei casi previsti dalla normativa.\nLa giurisprudenza, del resto, \u00e8 consolidata circa le funzioni di pubblica sicurezza della polizia municipale: la caratterizzazione di ausiliariet\u00e0 \u00e8 legata in via precipua alla funzione in senso generale, e non si riferisce alla figura del singolo agente di polizia municipale (Cons. Stato, IV, 30 settembre 2002 n. 4982).\nI vigili del fuoco.\nIl personale del Corpo Nazionale dei Vigili del Fuoco, sia in servizio permanente che volontario, nell'esercizio delle proprie funzioni gode della qualifica di agente di pubblica sicurezza, secondo l'art. 8 comma 1 della legge 27 dicembre 1941 n. 1570 ancora vigente anche dopo l'avvenuto riassetto del Corpo operato dall'art. 35 del decreto legge 8 marzo 2006 n. 139.\nLe compagnie barracellari.\nIl personale delle Compagnie Barracellari, nell'esercizio delle proprie funzioni \u00e8 titolare della qualifica di agente di pubblica sicurezza conferita dal Prefetto e sulla base del Regio Decreto n. 403 del 14 luglio 1898 e della Legge Regionale n.25 del 15 luglio 1988. A differenza degli altri corpi di polizia locale, non si pu\u00f2 essere barracello se la Prefettura non conferisce la qualifica di agente di pubblica sicurezza, per la quale \u00e8 necessario il possesso dei seguenti requisiti:\nIl Prefetto dichiara la perdita della qualit\u00e0 di agente di pubblica sicurezza qualora accerti il venir meno di alcuno dei suddetti requisiti. Nell'esercizio delle funzioni di agente di pubblica sicurezza, il barracello \u00e8 a disposizione del Sindaco e dipende operativamente dalla competente autorit\u00e0 di pubblica sicurezza, nel rispetto dei protocolli d'intesa stabiliti fra questa autorit\u00e0 e il Sindaco. l barracelli, svolgono funzioni ausiliarie di pubblica sicurezza e possono partecipare ai ari servizi di ordine pubblico sotto le dipendenze funzionali dell'autorit\u00e0 di pubblica sicurezza.\nI \"barracelli\" portano, senza licenza, le armi di cui possono essere dotati nei termini e nelle modalit\u00e0 stabilite nel Decreto Prefettizio di nomina ad agente di pubblica sicurezza, limitatamente al servizio ed esclusivamente nell'ambito territoriale dell'ente di appartenenza e nei casi previsti dalla normativa vigente."}
{"id": "1752702", "revid": "106908", "url": "https://it.wikipedia.org/wiki?curid=1752702", "title": "Karnali", "text": "Kar\u1e47\u0101l\u012b (\u0915\u0930\u094d\u0923\u093e\u0932\u0940 in lingua nepalese), occidentalizzato in Karnali) \u00e8 una ex zona amministrativa del Nepal.\nFaceva parte della Regione di Sviluppo del Medio Occidente e prende nome dall'omonimo fiume che l'attraversa. \u00c8 l'area pi\u00f9 remota del Paese, non \u00e8 ancora collegata da strade e l'unica via di comunicazione con il resto del Paese sono i due aeroporti di Simikot e Jumla. Quest'ultima \u00e8 anche la citt\u00e0 principale.\nGeografia antropica.\nSuddivisioni amministrative.\nLa Zona di Karnali si suddivide in 5 distretti:"}
{"id": "1752704", "revid": "97701", "url": "https://it.wikipedia.org/wiki?curid=1752704", "title": "Kar\u1e47\u0101l\u012b", "text": ""}
{"id": "1752708", "revid": "119405057", "url": "https://it.wikipedia.org/wiki?curid=1752708", "title": "Bleyen-Genschmar", "text": "Bleyen-Genschmar \u00e8 un comune di abitanti del Brandeburgo, in Germania.\nAppartiene al circondario del M\u00e4rkisch-Oderland (targa MOL) ed \u00e8 parte della comunit\u00e0 amministrativa (\"Amt\") di Golzow.\nStoria.\nIl comune di Bleyen-Genschmar venne formato il 1\u00ba gennaio 2002 dall'unione dei 2 comuni di Bleyen e Genschmar, che ne divennero frazioni.\nSuddivisione amministrativa.\nIl territorio comunale comprende 2 centri abitati (\"Ortsteil\"), corrispondenti ai vecchi comuni uniti:\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons.."}
{"id": "1752709", "revid": "149727", "url": "https://it.wikipedia.org/wiki?curid=1752709", "title": "Bleyen", "text": ""}
{"id": "1752710", "revid": "149727", "url": "https://it.wikipedia.org/wiki?curid=1752710", "title": "Genschmar", "text": ""}
{"id": "1752713", "revid": "114489207", "url": "https://it.wikipedia.org/wiki?curid=1752713", "title": "Tour del Cervino", "text": "Il Tour del Cervino (in francese, \"Tour du Cervin\") \u00e8 un percorso escursionistico circolare intorno al monte Cervino che interessa la Svizzera e l'Italia. Nato ufficialmente nel 2002, parte da Randa e termina nel vicino paese di Zermatt, dove \u00e8 possibile raggiungere nuovamente Randa in poco tempo. Il tour \u00e8 percorribile in una decina di tappe. Contornando in senso antiorario il Cervino, il tour interessa nell'ordine le seguenti sei valli:"}
{"id": "1752715", "revid": "117820017", "url": "https://it.wikipedia.org/wiki?curid=1752715", "title": "Monestirolo", "text": "Monestirolo \u00e8 una frazione di Ferrara di 557 abitanti, facente parte della Circoscrizione 2.\nDista 15\u00a0km da Ferrara, alla quale \u00e8 collegata dalla strada statale 16 Adriatica. \nL'abitato si sviluppa tra Gaibana e Marrara lungo il canale Primaro, antico corso di un ramo deltizio del Po.\nIl toponimo, che significa \"piccolo monastero\", deriva dal fatto che i monaci Benedettini dell'abbazia di San Bartolo di Ferrara si ritirarono qui nel 1054, dopo aver liberato la terra dalla palude. \nFino al 2008, durante i mesi invernali, vi si teneva un presepe meccanico, ma in quell'anno il presepe a seguito di una bravata , venne dato alle fiamme e cos\u00ec bruci\u00f2, rischiando di dar fuoco anche alla chiesa. Il creatore della costruzione si rifiut\u00f2 di ricostruirlo, perch\u00e9 erano bruciate le statue principali(la Madonna Giuseppe, Ges\u00f9 e i re Magi) e met\u00e0 di quelle che riproducevano animali e contadini intenti in lavori dell'epoca.\nFino al 2015 si teneva, nei mesi di giugno e luglio, un torneo di calcio. Presso il campo sportivo."}
{"id": "1752719", "revid": "17654", "url": "https://it.wikipedia.org/wiki?curid=1752719", "title": "La carriera del libertino", "text": ""}
{"id": "1752720", "revid": "729019", "url": "https://it.wikipedia.org/wiki?curid=1752720", "title": "Victor Ubogu", "text": "Biografia.\nUbogu \u00e8 nato in Nigeria, Paese nel quale crebbe fino all'et\u00e0 di 13 anni, fin quando la sua famiglia si trasfer\u00ec in Inghilterra; l\u00ec Ubogu complet\u00f2 gli studi superiori e si iscrisse all'Universit\u00e0 di Oxford, e inizi\u00f2 la sua carriera al Moseley, club di Birmingham.\nPass\u00f2 poi al Bath dove si laure\u00f2 pi\u00f9 volte campione inglese, e una volta campione d'Europa, nel ruolo di pilone.\nNel 1992 esord\u00ec in Nazionale, e fece anche parte della squadra che vinse il Cinque Nazioni 1995 con il Grande Slam.\nIn quello stesso anno fu selezionato nella rosa ufficiale per la in Sudafrica, dove disput\u00f2 tutti i cinque incontri in cui l' fu impegnata.\nQuattro anni dopo, invece, prese parte alla in Galles, ma non fu mai utilizzato: la sua ultima partita internazionale risaliva a qualche mese prima, in giugno contro l' per la Cook Cup.\nRitiratosi dal rugby, si dedic\u00f2 dapprima alla conduzione del bar che aveva aperto a Londra, per poi impegnarsi nella carriera manageriale; infine, dal 2004, \u00e8 attivo nell'imprenditoria e gestisce la compagnia da lui fondata, la VU Ltd, la quale si occupa dell'organizzazione dell'ospitalit\u00e0 e degli spostamenti in occasione di eventi sportivi internazionali, in particolare di rugby e cricket."}
{"id": "1752724", "revid": "78273", "url": "https://it.wikipedia.org/wiki?curid=1752724", "title": "Carlo Rezzonico seniore", "text": ""}
{"id": "1752725", "revid": "76430", "url": "https://it.wikipedia.org/wiki?curid=1752725", "title": "Pietro Nacchini", "text": ""}
{"id": "1752727", "revid": "1305772", "url": "https://it.wikipedia.org/wiki?curid=1752727", "title": "Golzow", "text": ""}
{"id": "1752729", "revid": "838137", "url": "https://it.wikipedia.org/wiki?curid=1752729", "title": "Daniel Humair", "text": "Biografia.\nComincia a suonare a livello internazionale nel 1958, dopo essersi spostato a Parigi. Nel 1959 fonda, assieme a Martial Solal un gruppo che, nel corso degli anni, avr\u00e0 nelle sue file musicisti come Pierre Michelot, Ren\u00e9 Urtreger, Barney Wilen, Michel Hausser e St\u00e9phane Grappelli. Negli anni settanta \u00e8 stato nei gruppi di Jim Hall, Lee Konitz, Art Farmer, Joe Henderson, Dexter Gordon, Franco Ambrosetti, George Gruntz, Johnny Griffin, Herbie Mann e Anthony Braxton. \nNel corso della sua carriera ha lavorato con artisti come Chet Baker, Kenny Dorham, Eric Dolphy, Jackie McLean, Phil Woods, Lucky Thompson, Don Byas, i Swingle Singers, Miles Davis, Bud Powell, Nico Bunink e Oscar Pettiford.\nDagli anni sessanta accanto alla sua attivit\u00e0 di batterista ha cominciato a dipingere, in un modo che lui definisce \"figurativo astratto\"."}
{"id": "1752730", "revid": "439868", "url": "https://it.wikipedia.org/wiki?curid=1752730", "title": "Kosi", "text": "Ko\u015b\u012b (\u0915\u094b\u0936\u0940 in lingua nepalese, occidentalizzato in Kosi) \u00e8 una ex zona amministrativa del Nepal. Come tutte le zone \u00e8 stata soppressa nel 2015.\nFaceva parte della Regione di Sviluppo Orientale e prende nome dall'omonimo fiume che l'attraversa. La sua citt\u00e0 principale \u00e8 Dharan, sebbene la pi\u00f9 popolosa sia Biratnagar.\nGeografia antropica.\nSuddivisioni amministrative.\nLa Zona di Kosi si suddivide in 6 distretti:"}
{"id": "1752732", "revid": "97701", "url": "https://it.wikipedia.org/wiki?curid=1752732", "title": "Ko\u015b\u012b", "text": ""}
{"id": "1752734", "revid": "31886", "url": "https://it.wikipedia.org/wiki?curid=1752734", "title": "Mercedes-Benz Travego", "text": "Il Mercedes-Benz O580 Travego \u00e8 un modello di autobus da turismo prodotto a partire dal 1999 dalla Mercedes Benz, nato per sostituire come autobus turistico di fascia alta il Mercedes-Benz O404.\nIl telaio del Mercedes Travego \u00e8 stato anche venduto a carrozzieri esterni quali Noge e Irizar.\nNel 2005 ha sub\u00ecto un restyling.\nVengono commercializzate 3 versioni del Travego tutte a pianale rialzato (High Decker):\nAttualmente esiste anche una versione leggermente pi\u00f9 alta per le lunghezze da 12 e 14 metri (SHD - destinata unicamente al mercato della Turchia) mentre inizialmente esisteva un'ulteriore versione da 12 metri a pianale non rialzato (O580-15 RH).\nIl Mercedes Travego come tutti i moderni autobus da turismo possiede impianto stereo, aria condizionata, mini-bar, videoregistratore, lettore DVD e su richiesta anche WC e cuccetta per l'autista.\nNel 2010 \u00e8 stato insignito del premio International Bus &amp; Coach of the Year"}
{"id": "1752735", "revid": "119405111", "url": "https://it.wikipedia.org/wiki?curid=1752735", "title": "Golzow (M\u00e4rkisch-Oderland)", "text": "Golzow \u00e8 un comune di abitanti del Brandeburgo, in Germania.\nAppartiene al circondario del M\u00e4rkisch-Oderland (targa MOL) ed \u00e8 capoluogo della comunit\u00e0 amministrativa (\"Amt\") omonima.\nCultura.\nGolzow \u00e8 nota per il documentario della DEFA (gli studi cinematografici dell'ex Germania dell'Est) \"I bambini di Golzow\" (\"Die Kinder von Golzow\"), girato tra il 1961 e il 2007."}
{"id": "1752736", "revid": "149727", "url": "https://it.wikipedia.org/wiki?curid=1752736", "title": "Golzow (Oderbruch)", "text": ""}
{"id": "1752738", "revid": "1442080", "url": "https://it.wikipedia.org/wiki?curid=1752738", "title": "Densit\u00e0 (disambigua)", "text": "In fisica, il termine densit\u00e0 viene usato per indicare generalmente la massa volumica. Altri significati:"}
{"id": "1752739", "revid": "197778", "url": "https://it.wikipedia.org/wiki?curid=1752739", "title": "Giocatrice professionista di poker", "text": ""}
{"id": "1752743", "revid": "599013", "url": "https://it.wikipedia.org/wiki?curid=1752743", "title": "Ry\u016bz\u014d Morioka", "text": "Carriera.\nClub.\nDopo aver esordito con il Kashima Antlers, ha giocato per undici stagioni con lo Shimizu S-Pulse per poi concludere la carriera con il Kyoto Sanga.\nNazionale.\nCon il ha giocato 38 partite tra il 1999 e il 2003. Ha preso parte alle olimpiadi di , alla Coppa d'Asia 2000, al e alla Confederations Cup 2003."}
{"id": "1752746", "revid": "149727", "url": "https://it.wikipedia.org/wiki?curid=1752746", "title": "Staatsratgeb\u00e4ude", "text": ""}
{"id": "1752748", "revid": "238096", "url": "https://it.wikipedia.org/wiki?curid=1752748", "title": "Trifone Gabriel", "text": "Biografia.\nNacque nel Trevigiano da Bertucci e Diana Pizzamano, patrizi veneziani. Apparteneva a un'illustre famiglia originaria di Gubbio un cui ramo si era stabilito in laguna in epoca imprecisata.\nCoetaneo e amico di Pietro Bembo sin dall'adolescenza, strinse con questi un sodalizio destinato a rompersi solo con la morte di quest'ultimo nel 1547. Ricopr\u00ec in giovent\u00f9 alcuni incarichi pubblici nell'amministrazione della Repubblica, ma presto si risolse a prendere i voti e si dedic\u00f2 alla carriera ecclesiastica. La grande autorevolezza, la rettitudine morale e la vastit\u00e0 della cultura fecero s\u00ec che gli furono offerti incarichi prestigiosi. Il 14 gennaio 1499 fu nominato da papa Alessandro VI vescovo coadiutore della diocesi di Argo; ma il 20 marzo 1504, quando la carica si rese vacante, egli la rifiut\u00f2, come fece in seguito per le nomine a Patriarca di Venezia (1524), vescovo di Treviso (1527) e vescovo di Corf\u00f9 (1527), preferendo dedicarsi alle attivit\u00e0 intellettuali e ad una vita sobria e contemplativa. Ringrazi\u00f2 il Senato che gli aveva offerto il Patriarcato di Venezia con le seguenti parole: \u00abRingrazio l'illustrissimo Senato, s\u00ec coloro che mi hanno voluto, come coloro che voluto non mi hanno. Quelli perch\u00e9 mi credevano far bene, questi perch\u00e9 me lo hanno fatto\u00bb.\nIl censo agiato gli permise di trascorrere la vita in sue propriet\u00e0 di campagna nel Bassanese e nel Padovano, tra cui la villa dei Ronchi e quella del Tergolino, situata presso la Villa Bozza del Bembo, cos\u00ec come nelle case di Venezia, o nel suo giardino di Murano, dove anim\u00f2 un cenacolo di intellettuali ed umanisti che ospitava presso di s\u00e9. Circondato da amici ed allievi, Trifone leggeva autori greci, latini, italiani ed europei, discuteva di scienza e di filosofia, invitava al dibattito ed alla discussione. Una speciale dispensa curiale, ottenuta nel 1515 grazie al Bembo stesso, gli aveva permesso di rompere il voto, fatto all'ingresso nella vita consacrata, di non leggere libri \u00ab pagani \u00bb (non religiosi).\nNumerosi erano coloro che ricorrevano ai suoi insegnamenti e consigli, da giovani studiosi a noti intellettuali ed umanisti tra cui si ricordano Sperone Speroni, Francesco Sansovino, Pietro Bembo, Monsignor Della Casa, Giovanni Borgherini, Ludovico Ariosto, Bernardo Tasso, Gaspara Stampa, Vittore Soranzo, Benedetto Varchi, Pietro Aretino, Giulio Camillo Delminio, Girolamo Muzio, ed il lontano parente Gabriele de' Gabrielli.\nFilologo e linguista eccelso, fu considerato uno dei \u00ab maestri della lingua \u00bb che contribuirono, tra Quattrocento e Cinquecento, alla codificazione della lingua italiana, sia parlata che scritta, attraverso lo studio rigoroso dei testi dei maggiori trecentisti, in particolare quelli di Dante e del Petrarca.\nFu detto il \u00ab Socrate di Venezia \u00bb perch\u00e9, come Socrate, non lasci\u00f2 alcun testo scritto, preferendo impartire lezioni verbali agli allievi. Con le sue lezioni, suppl\u00ec alla chiusura dell'Universit\u00e0 di Padova al tempo della Lega di Cambrai. Uomo modesto, non volle pubblicare alcunch\u00e9 a suo nome, e rifiut\u00f2 ogni titolo se non quello di Messere. Ebbe in dispregio ricchezze ed onori, e si conserv\u00f2 sempre semplice nei modi e nell'abbigliamento.\nGiunto ad un'et\u00e0 avanzata, Trifone mor\u00ec nella notte tra il 19 e il 20 ottobre 1549, \u00abpi\u00f9 di digiuno che di febbre\u00bb come disse Pietro Aretino, e fu sepolto a Venezia nella chiesa di Santa Maria Celeste. Nel 1581 a Vincenzo Scamozzi fu affidato dal Senato l'incarico di realizzare un monumento a Trifone ed altri due illustri veneziani sepolti nella chiesa, l'ammiraglio Carlo Zeno ed il doge Lorenzo Celsi. La statua di Trifone avrebbe dovuto essere collocata in facciata, con l'iscrizione \"Trifone Gabriello nuovo Socrate\". Il progetto tuttavia non fu realizzato, cos\u00ec nel 1810, quando la chiesa fu demolita, le sue ossa andarono disperse nell'ossario di Sant'Ariano.\nLa famiglia.\nTrifone non si spos\u00f2 e non ebbe figli. Gli fu per\u00f2 particolarmente caro il nipote Jacopo (anche Giacomo) Gabrielli (1510 - 1550), che fu il principale espositore e divulgatore dell'opera dello zio. Trifone fu inoltre cugino di Angelo Gabrielli, noto per aver accompagnato Pietro Bembo nel suo viaggio giovanile a Messina (maggio 1492-luglio 1494). I due giovani si erano recati in Sicilia per studiare il greco con Costantino Lascaris e insieme compirono un'ascensione fino alla sommit\u00e0 del vulcano Etna. In seguito al suo rientro a Venezia, e successivamente a Padova, (dove frequent\u00f2 insieme ad Angelo la locale universit\u00e0), il Bembo scrisse la sua prima opera, il saggio \"De Aetna\", poi pubblicato presso Aldo Manuzio nel febbraio 1496 (1495 secondo il calendario veneziano). Il \"De Aetna\" fu appunto dedicato ad Angelo Gabrielli (l'incipit recita: \"Petri Bembi de Aetna ad Angelum Chabrielem Liber\") e per la sua edizione fu creato da Francesco Griffo, ed utilizzato per la prima volta, un carattere tondo che egli chiam\u00f2 Bembo.\nL'opera.\nNon \u00e8 semplice esaminare l'opera di Trifone Gabrielli a causa della molteplicit\u00e0 dei temi oggetto del suo interesse, e del fatto che il suo pensiero non fu mai oggetto di stampa e ci \u00e8 giunto indirettamente, spesso pubblicato da discepoli sotto forma di dialoghi in cui Trifone Gabrielli espone il suo pensiero conversando con altri intellettuali.\nCentrale fu senz'altro l'opera linguistica e filologica. Gli si attribuiscono a questo proposito vari commenti alla \"Divina Commedia\" di Dante Alighieri, tra cui le \"Parole dette da Trifone Gabriello sopra l'arte di Dante nel suo poema\", riportate da varie opere letterarie coeve e successive, e le \"Annotazioni fatte con Messer Trifone in Bassano\" scoperte da Luigi Maria Rezzi nella Biblioteca Barberiniana nel 1826. Sempre in ambito linguistico, sono da ricordare le \"Instituzioni della grammatica volgare\" e le \"Regole grammaticali\", opera di Jacopo Gabrielli, nipote di Trifone, ed esposte sotto forma di dialogo tra l'autore e lo zio. Si pu\u00f2 inoltre menzionare un commento all\"'Ars poetica\" di Orazio, redatto da Giason Denores ma ispirato alle lezioni impartite da Trifone presso l'universit\u00e0 di Padova (\"In epistolam Q. Horatii Flacci de arte poetica Iasonis de Nores Ciprii ex quotidianis Tryphonis Cabrielii sermonibus interpretatio\"), pubblicato a Venezia nel 1553 e a Parigi nel 1554, nel quale si trova anche un panegirico in onore del maestro. \nIn ambito stilistico, il pensiero di Trifone \u00e8 esposto nel trattato \"Dell'imitazione poetica\" di Bernardino Partenio. L'opera, concepita come un dialogo tra Trifone e gli umanisti Gian Giorgio Trissino e Paolo Manuzio (figlio del celebre tipografo Aldo), indaga i pregi e i limiti dell'imitazione letteraria, un principio la cui autorit\u00e0 andava progressivamente scemando ed era messa in discussione dagli autori rinascimentali.\nVasta e profonda fu in Trifone la conoscenza e la stima per l'opera di Francesco Petrarca, e tale da influenzare anche l'opera di codificazione del Bembo, che notoriamente invi\u00f2 a Trifone le sue \"Prose nelle quali si ragiona della volgar lingua\" (1525) perch\u00e9 fossero riviste e corrette; e Trifone Gabrielli stesso \u00e8 menzionato in vari passaggi delle \"Prose\". Trifone fu inoltre protagonista, assieme all'autore stesso, del dialogo \"Della poetica\" di Bernardino Daniello, un'altra delle opere fondamentali del petrarchismo.\nTra i commenti agli autori classici, sono da ricordare alcuni commenti al \"De officiis\" e al \"Somnium Scipionis\" di Cicerone contenuti in alcuni codici della Biblioteca ambrosiana di Milano. Questi commenti, la cui attribuzione non \u00e8 del tutto certa, sembrano essere delle trascrizioni delle lezioni del maestro stilate da alcuni anonimi discepoli.\nAltro campo della riflessione intellettuale di Trifone Gabrielli fu quello scientifico, ed astronomico in particolare. Il suo pensiero \u00e8 esposto nel \"Dialogo [\u2026] nel quale de la sphera, et de gli orti et occasi de le stelle, minutamente si ragiona\", pubblicato nel 1545 ad opera del nipote Jacopo Gabrielli, e nella \"Sferetta\", appendice alle \"Tavole del mondo e della sfera\" di Giason Denores (1582). Le due opere si configurano come trattati dove astronomia, astrologia, teologia e filosofia si fondono, ancora influenzate dal pensiero esoterico rinascimentale ma basate su osservazioni scientifiche.\nAltra area di interesse di Trifone Gabrielli fu quella politica. Il suo pensiero \u00e8 esposto nell'opera \"Della repubblica de' Viniziani\" di Donato Giannotti (1540), immaginata come un dialogo avvenuto a Padova, in casa di Pietro Bembo, tra Trifone Gabrielli e il suo allievo prediletto, il fiorentino Giovanni Borgherini. Nell'opera \u00e8 esposta la superiorit\u00e0 della Repubblica di Venezia su tutti i modelli politici dell'antichit\u00e0, del Medioevo e del Rinascimento.\nI pregi di una vita dedicata alle \"divine e humane speculationi\" sono esposti nella \"Vita di M. Triphone Gabriele: nella quale si mostrano a pieno le lodi della vita soletaria e contemplativa\", concepita come un dialogo nel quale Trifone descrive al nipote Jacopo le motivazioni della sua scelta di vita. L'opera, pubblicata a Bologna nel 1543, include anche l'epitaffio che Trifone aveva composto per il proprio sepolcro: \"Contento vissi di poco una piccola vita, / Senza mai pace rompere, senza grave / Alcun errore. Ma se cosa empia volli, / Non chiedo, che tu terra benigna sij\". \nFinalmente, in ambito poetico, sono ricordati di Trifone alcuni sonetti, tra cui uno in morte dell'amico Pietro Bembo.\nLa fama.\nTrifone Gabrielli fu ammirato dai contemporanei e considerato il modello dell'umanista quattrocentesco, le cui \u00abmille rare doti\u00bb ne fanno un esempio di autorit\u00e0 non solo intellettuale, ma anche e soprattutto morale, non ancora contaminata dall'incipiente cortigianesimo. La sua \u00abumanit\u00e0 infinita\u00bb e la \u00absingolare gentilezza\u00bb coagularono intorno al Gabrielli numerosi intellettuali, in maggioranza veneti e toscani, impegnati in un rinnovamento della lingua che simbolizz\u00f2 ed incarn\u00f2 il vento nuovo del Rinascimento italiano.\nA Trifone \"et ad alcuni altri gentil'huomini\" fu dedicato da Giulio Camillo Delminio il \"Discorso in materia del suo theatro\", lavoro di carattere filosofico, mnemonico e cabalistico. Molti furono poi gli umanisti che nelle loro opere ricordarono ed onorarono Trifone Gabrielli:\n&lt;poem&gt;\n\"L\u00e0 Bernardo Capel, l\u00e0 veggo Pietro\"\n\"Bembo, che il puro e dolce idioma nostro,\"\n\"levato fuor del volgare uso tetro,\"\n\"quale esser dee, ci ha col suo esempio mostro.\"\n\"Guasparro Obizi \u00e8 quel che gli vien dietro,\"\n\"che ammira e osserva il s\u00ec ben speso inchiostro.\"\n\"Io veggo il Fracastorio, il Bevazano,\"\n\"Trifon Gabriele, e il Tasso pi\u00f9 lontano.\"\n&lt;/poem&gt;\n&lt;poem&gt;\n\"Trifon, che 'n vece di ministri e servi,\"\n\"Di loggie e marmi, e d'oro intesto e d'ostro,\"\n\"Amate intorno elci frondose, e chiostro\"\n\"Di lieti colli, erbe e ruscei vedervi,\"\n\"Ben deve il mondo in riverenza avervi,\"\n\"Mirando al puro e franco animo vostro,\"\n\"Contento pur di quel, che solo il nostro\"\n\"Semplice stato e natural conservi.\"\n\"O alma, in cui riluce il casto e saggio\"\n\"Secolo, quando Giove ancor non s'era\"\n\"Contaminato del paterno oltraggio;\"\n\"Scendesti a far qua gi\u00f9 matino e sera:\"\n\"Perch\u00e9 non sia tra noi spento ogni raggio\"\n\"Di bel costume, e cortesia non pera.\"\n&lt;/poem&gt;\n&lt;poem&gt;\n\"Santissimo Trifon, ch'ad inudita,\"\n\"Ineffabil bontate, a singolare\"\n\"Gentilezza di sangue, a mille rare\"\n\"Doti, giugnete umanit\u00e0 infinita:\"\n\"La riposata vostra e lieta vita,\"\n\"A quell'antiche di Saturno pare,\"\n\"Ne mostra altrui le strade aperte e chiare,\"\n\"Da tornare alla via dritta, smarrita,\"\n\"Io certo al suon delle parole gravi,\"\n\"Agl'atti tardi, al mansueto riso,\"\n\"Che pu\u00f2 far dolce il fel, cari gl'affanni,\"\n\"Udir cose e veder di Paradiso\"\n\"Pensai, e tali al cor mi nacquer vanni,\"\n\"Che peso uman non fia, che pi\u00f9 l'aggravi.\"\n&lt;/poem&gt;\n&lt;poem&gt;\n\"Ricorrer\u00f2 ai maestri de la lingua,\"\n\"Al buon Trifon Gabriello, al sacro Bembo.\"\n\"Andr\u00f2 in Toscana al Varchi, al Tolomei,\"\n\"E correr\u00f2 a Vinegia al buon Veniero.\"\n&lt;/poem&gt;\nIconografia.\nTrifone Gabrielli sarebbe stato ritratto dal Giorgione assieme all'allievo Giovanni Borgherini nel celebre dipinto intitolato \"Giovanni Borgherini e il suo maestro\", oggi alla National Gallery of Art di Washington. \nNelle \"Vite\", il Vasari riferisce che l'opera fu realizzata dal Giorgione durante la permanenza del Borgherini a Venezia, intorno al 1505-1506, quando intensa fu la frequentazione con il Gabrielli. La sfera armillare tenuta in mano dalla figura del maestro sarebbe un accenno agli interessi astronomici del Gabrielli, poi condensati dal nipote Jacopo nel \"Dialogo della Sfera\". Il cartiglio con il motto \u00abNon valet ingenium nisi facta valebunt\u00bb (non \u00e8 sufficiente l'ingegno se non seguono i fatti), rimanda a quell'unit\u00e0 di pensiero ed azione, a quella coerenza morale che Trifone persegu\u00ec per tutta la sua vita.\nTrifone fu anche rappresentato in una medaglia in bronzo realizzata da Danese Cattaneo, anch'egli inserito nell'ambiente intellettuale veneziano. La medaglia, databile agli anni della maturit\u00e0 dell'effigiato, lo rappresenta di profilo sul \"recto\", mentre sul \"verso\" rappresenta una donna presso una fonte, con il motto \"innocens manibus et mundo corde\", una citazione tratta dal Libro dei Salmi (23.4)."}
{"id": "1752753", "revid": "2232176", "url": "https://it.wikipedia.org/wiki?curid=1752753", "title": "Scrittura contabile", "text": "Le scritture contabili sono le rappresentazioni dei movimenti economici e/o finanziari di un'azienda che ne evidenziano l'andamento della gestione. \nEsse costituiscono uno strumento amministrativo indispensabile per l'attivit\u00e0 di qualsiasi imprenditore e per questo l'articolo 2214 del codice civile italiano ne sancisce l'obbligatoriet\u00e0.\nNatura giuridica.\nIl fondamento di tale obbligo divide l'opinione dei giuristi fra quanti interpretano le scritture contabili come un mezzo di controllo diacronico e sincronico a disposizione dell'imprenditore o degli amministratori e quanti invece evidenziano l'esigenza, in caso di dissesto dell'impresa, di poter ricostruire a posteriori le cause della crisi ed eventuali beneficiari di atti di distrazione. A questo proposito si sottolinea come la mancata o disordinata tenuta della contabilit\u00e0 assurge, in caso di fallimento, a fattispecie di reato: bancarotta fraudolenta o semplice.\nTipologie.\nLe scritture contabili obbligatorie per gli imprenditori, sono:\nObbligo di tenuta.\nTutte le societ\u00e0 sono obbligate alla tenuta delle scritture contabili, tranne la societ\u00e0 semplice (che non pu\u00f2 svolgere attivit\u00e0 commerciale).\nLe societ\u00e0 per azioni (oltre alle scritture previste dall'art. 2214) devono tenere:\nLe societ\u00e0 a responsabilit\u00e0 limitata (oltre alle scritture previste dall'art. 2214) devono tenere:\nIl piccolo imprenditore invece, anche se svolge attivit\u00e0 commerciale, non ha obblighi in materia di scritture contabili.\nLe scritture contabili non si cancellano, ma si stornano. In altre parole, deve sempre restare evidenza del movimento iniziale, anche se errato, e della successiva rettifica.\nQualsiasi scrittura contabile avviene secondo la regola della partita doppia."}
{"id": "1752756", "revid": "1821847", "url": "https://it.wikipedia.org/wiki?curid=1752756", "title": "On\u00e9simo Redondo Ortega", "text": "Biografia.\nNato da una famiglia di piccoli proprietari terrieri, studi\u00f2 presso il collegio \"Nuestra Se\u00f1ora de Lourdes\". Laureatosi in Legge all'Universit\u00e0 di Salamanca, insegn\u00f2 per un anno all'Universit\u00e0 di Mannheim (1927), dove venne a contatto con il nazionalsocialismo. Tornato in Spagna nel 1928, guid\u00f2 a Valladolid il \"Sindicato de Cultivadores de Remolacha de Castilla la Vieja\", sindacato dei coltivatori di barbabietole castigliano.\nIn questo periodo conobbe anche Mercedes Sanz-Bachiller Izquierdo, con la quale si spos\u00f2 il 12 febbraio 1931.\nMilit\u00f2 nell'Azione cattolica, dalla quale si stacc\u00f2 a causa della sua alleanza con i liberali. Cattolico e monarchico, rappresentava una delle correnti del fascismo spagnolo, con il ruolo centrale delle campagne e la figura del cittadino-agricoltore, la priorit\u00e0 dell'interesse nazionale e comunitario sull'individualismo e l'irredentismo spagnolo, con la rivendicazione di Gibilterra, Tangeri, Marocco e Algeria. Fortemente antisemita, tradusse e pubblic\u00f2 in spagnolo i \"Protocolli dei Savi di Sion\".\nFond\u00f2 le \"Juntas Castellanas de Actuaci\u00f3n Hisp\u00e1nica\" (JCAH) ed il giornale \"Libertad\".\nNel dicembre del 1931 fuse il proprio movimento con le Giunte di Offensiva Nazional-Sindacalista (JONS) di Ramiro Ledesma Ramos, con cui condivideva le aspirazioni imperiali e la totalitarizzazione dello Stato sulle basi del corporativismo, della socializzazione delle imprese e dei mezzi di produzione e del sindacalismo nazionale. And\u00f2 quindi a confluire nella Falange spagnola nel 1934, con l'unione con la Falange di Jos\u00e9 Antonio Primo de Rivera.\nFu arrestato il 19 marzo 1936: rimanendo in contatto con Jos\u00e9 Antonio Primo de Rivera durante la prigionia, venne liberato il 25 giugno dal carcere di \u00c1vila dai nazionalisti, dopo l'inizio della Guerra Civile. In seguito organizz\u00f2 la milizia della Falange a Valladolid e combatt\u00e9 sulle montagne Guadarrama, dove mor\u00ec in battaglia il 24 luglio.\nIl franchismo lo elev\u00f2 subito al rango di eroe, come uno dei \"Martiri della Crociata\", costruendo un monumento per lui a Labajos (luogo della morte) ed uno al Cerro de San Crist\u00f3bal de Valladolid, dove i militanti dei movimenti falangisti tutt'oggi sono usi portare fiori."}
{"id": "1752758", "revid": "203752", "url": "https://it.wikipedia.org/wiki?curid=1752758", "title": "Quattrocchi islandico", "text": ""}
{"id": "1752767", "revid": "43530", "url": "https://it.wikipedia.org/wiki?curid=1752767", "title": "Giuoco", "text": ""}
{"id": "1752772", "revid": "1385720", "url": "https://it.wikipedia.org/wiki?curid=1752772", "title": "Scania Omnicity", "text": "Lo Scania Omnicity \u00e8 un modello di autobus svedese prodotto dal 1996 al 2013 dall'azienda svedese Scania AB in stabilimenti siti in Polonia. Nel 2006 \u00e8 stato oggetto di un lieve restyling.\nProgetto.\nProdotto in Polonia, l'Omnicity \u00e8 stato il primo autobus ribassato prodotto dall'azienda svedese. Come altri autobus nordeuropei (in particolare il Volvo 7000), presenta una struttura in alluminio per meglio resistere alla corrosione degli ambienti nordici.\nIl design dell'autobus \u00e8 caratterizzato da linee tese ed arcuate, nonch\u00e9 dalla linea di cintura molto bassa che evidenzia il pianale ribassato del mezzo. Come gi\u00e0 accennato, nel 2006 \u00e8 stato effettuato un restyling: sono stati sostituiti i gruppi ottici, ora di forma circolare, ed il vano portatarga spostato dal lato destro del cofano motore al centro dello stesso.\nNel 2013 l'Omnicity ha ceduto il passo al nuovo Citywide, che ne riprende il telaio, la struttura e gran parte della carrozzeria (sebbene rivista e caratterizzata da un design moderno e accattivante).\nVersioni.\nPer meglio adattarsi alle esigenze delle singole aziende di trasporto, l'Omnicity \u00e8 stato prodotto in diverse varianti:\nOmnicity 18.\nSono stati prodotti vari esemplari con guida a destra (specifica per il mercato inglese); \u00e8 stata inoltre commercializzata una versione a due piani, diffuso molto in Inghilterra, particolarmente Londra.\n\u00c8 disponibile anche una particolare versione alimentata con etanolo, molto richiesta in alcuni mercati del Nord Europa, in quanto gode di incentivi statali, grazie alle basse emissioni inquinanti, anche se registra un consumo superiore di circa il 20% rispetto ad una analoga versione a gasolio, nonostante un aumento di coppia e potenza del 10-15%.\nDiffusione.\nL'Omnicity \u00e8 diffuso in vari stati europei, mentre in Italia questo modello non ha avuto molto successo: soltanto poche aziende infatti ne hanno acquistato quantit\u00e0 significative, come ATV Verona, ACTV Venezia, Trentino Trasporti, AMT Genova e DolomitiBus"}
{"id": "1752773", "revid": "2184720", "url": "https://it.wikipedia.org/wiki?curid=1752773", "title": "Strada statale 99 di Matera", "text": "La strada statale 99 di Matera (SS 99), collega le citt\u00e0 di Matera (zona Commerciale Venusio) e Altamura.\nStoria.\nLa strada statale n. 99 venne istituita nel 1928 con il seguente percorso: \"Altamura - Matera - Innesto con la n. 7 presso Miglionico.\"\nNel 1937 il termine della strada venne arretrato a Matera; il tronco successivo pass\u00f2 a far parte della statale n. 7 contestualmente deviata attraverso Matera (fino ad allora toccava Ginosa).\nPercorso.\nAll'ingresso di Altamura la strada si interseca con la SS 96 che conduce verso Bari in una direzione e verso Gravina in Puglia nella direzione opposta, mentre al termine della strada, in prossimit\u00e0 dell'ingresso di Matera, si innesta sulla SS 7 che conduce verso Ferrandina in una direzione e verso Taranto nella direzione opposta. \u00c8 pertanto attraversata da un notevole volume di traffico perch\u00e9, oltre a collegare le vicine citt\u00e0 di Matera e Altamura, rappresenta un'importante arteria di collegamento interregionale in quanto collega gran parte della provincia di Matera e della Basilicata centro-meridionale con la citt\u00e0 metropolitana di Bari, il capoluogo pugliese, la sua area metropolitana e il corridoio adriatico.\nInizialmente a unica carreggiata e due corsie (una per senso di marcia) \u00e8 stata sottoposta nel primo decennio del XXI secolo a lavori di ammodernamento e raddoppio dal km 3,5 al km 17, finalizzato a facilitare il transito e ridurre la sinistrosit\u00e0.\nLo sviluppo prevalentemente rettilineo, interessato da poche curve ad ampio raggio, non \u00e8 interessato da accessi secondari garantiti da complanari che, qua e l\u00e0, affiancano la strada principale. Ciononostante e pur trattandosi di strada di tipo B (ai sensi del decreto legge 5/11/2005), per ragioni di prudenza vige su tutta la lunghezza della strada il limite 90\u00a0km/h.\nDal 2019 la strada collega direttamente Matera con il capoluogo pugliese tramite il raccordo realizzato dal km 2,5 alla SS 96 Barese, sulla tratta Altamura-Bari, collegando cos\u00ec Matera con i grandi sistemi di comunicazione pugliesi (aeroporto di Bari, A14 Adriatica, SS 16 Adriatica).\nStrada statale 99 racc di Matera.\nLa strada statale 99 racc di Matera (SS 99 racc) \u00e8 una strada statale italiana, funzionale al collegamento diretto tra la SS 99 e la SS 96.\nSi tratta del collegamento tra la strada statale 99 e la strada statale 96. Il tratto \u00e8 stato inaugurato 2019."}
{"id": "1752780", "revid": "110157", "url": "https://it.wikipedia.org/wiki?curid=1752780", "title": "Montalbano (Ferrara)", "text": "Montalbano \u00e8 una frazione di Ferrara di 824 abitanti, facente parte della Circoscrizione 2.\nDista da Ferrara 11\u00a0km e si sviluppa lungo la via Bologna (Strada statale 64 Porrettana) fra San Martino e Gallo.\nSi hanno notizie della nascita del borgo dopo il 1767, anno in cui la zona fu prosciugata dalla palude tramite l'immissione del Reno nel Cavo Benedettino. Dal 1961 si \u00e8 staccato da San Martino, di cui faceva parte.\nVi sorge la Chiesa Parrocchiale dedicata a Sant'Antonio, costruita come oratorio nel 1939 ed eretta a parrocchia nel 1957."}
{"id": "1752783", "revid": "1540383", "url": "https://it.wikipedia.org/wiki?curid=1752783", "title": "Jamaika-Koalition", "text": "Jamaika-Koalition (in italiano \"Coalizione Giamaica\") \u00e8 un termine usato nel linguaggio politico tedesco per indicare un'alleanza tra:\nQuesto tipo di coalizione si \u00e8 trovato, a livello regionale, al governo del Saarland dopo le elezioni del 2009 fino al 2012.\nAvendo l'unione CDU/CSU come colore ufficiale il nero ed il FDP il giallo, potendosi intuire quello dei Verdi, l'unione cromatografica tra questi tre movimenti portava ad un abbinamento cromatico simile alla bandiera della Giamaica, donde il nome della coalizione.\nAll'indomani delle elezioni federali del 2005 qualcuno ipotizz\u00f2 il sorgere della \"Jamaika-Koalition\" dato che essa avrebbe disposto di una maggioranza di 338 seggi, sufficienti per prendere il controllo del Bundestag. Fu il segretario nazionale dei Verdi Joschka Fischer ad escludere il formarsi di questa alleanza.\nAlla fine la CDU/CSU trov\u00f2 un accordo con gli storici rivali del Partito Socialdemocratico e si form\u00f2 una \"Gro\u00dfe Koalition\". Tuttavia la \"coalizione Giamaica\" ha successivamente avuto delle applicazioni pratiche, ma sempre in pochi e piccoli comuni.\nL'ipotesi di \"Jamaika-Koalition\" \u00e8 stata riproposta all'indomani delle elezioni federali del 2017, ma anche in tal caso si \u00e8 giunti nuovamente alla formazione di una \"Gro\u00dfe Koalition\" tra CDU e SPD."}
{"id": "1752789", "revid": "322321", "url": "https://it.wikipedia.org/wiki?curid=1752789", "title": "Michelangelo dei Conti", "text": ""}
{"id": "1752791", "revid": "181187", "url": "https://it.wikipedia.org/wiki?curid=1752791", "title": "Hj\u00e4rnd\u00f6d musik f\u00f6r en hj\u00e4rnd\u00f6d generazione", "text": ""}
{"id": "1752793", "revid": "438678", "url": "https://it.wikipedia.org/wiki?curid=1752793", "title": "Zechin", "text": "Zechin \u00e8 un comune di abitanti del Brandeburgo, in Germania.\nAppartiene al circondario del M\u00e4rkisch-Oderland ed \u00e8 amministrato dall'Amt Golzow.\nStoria.\nIl comune di Zechin fu creato il 1\u00ba gennaio 1998 dalla fusione del vecchio comune di Zechin con i comuni di Buschdorf e Friedrichsaue.\nSimboli.\nIl comune di Zechin non possiede n\u00e9 uno stemma n\u00e9 una bandiera.\nLa frazione di Zechin, al contrario, possiede tali simboli, definiti come segue:\nStemma\nBandiera\nGeografia antropica.\nIl comune di Zechin \u00e8 suddiviso nelle 3 frazioni (\"Ortsteil\") di Zechin, Buschdorf e Friedrichsaue.\nAmministrazione.\nGemellaggi.\nIl comune di Zechin \u00e8 gemellato con:"}
{"id": "1752796", "revid": "78273", "url": "https://it.wikipedia.org/wiki?curid=1752796", "title": "Gianfrancesco Albani", "text": ""}
{"id": "1752799", "revid": "729019", "url": "https://it.wikipedia.org/wiki?curid=1752799", "title": "Guerra laconica", "text": "La guerra laconica, chiamata anche Guerra contro Nabide, del 195 a.C. fu combattuta tra la citt\u00e0-stato di Sparta e una coalizione composta da Repubblica romana, Lega achea, Regno di Macedonia, Rodi e Regno di Pergamo.\nDurante la seconda guerra macedonica (200-196 a.C.) la Macedonia aveva concesso a Sparta il controllo su Argo, un'importante citt\u00e0 sulla costa egea del Peloponneso; la prosecuzione del controllo di Sparta su Argo fu usato dai Romani e dai loro alleati come \"casus belli\". La coalizione anti-spartana assedi\u00f2 Argo, cattur\u00f2 la base navale spartana di Gytheio e presto invest\u00ec e assedi\u00f2 Sparta stessa. Alla fine, le negoziazioni portarono alla pace secondo i termini romani, che prevedevano che Argo e le citt\u00e0 costali di Laconia fossero liberate dal controllo spartano e gli Spartani fossero obbligati a pagare una indennit\u00e0 di guerra a Roma per i successivi otto anni. Argo entr\u00f2 nella Lega achea e le citt\u00e0 laconiche furono poste sotto protezione achea.\nCome risultato della guerra, Sparta perse la propria posizione egemonica in Grecia: tutti i successivi tentativi spartani di recuperare le perdite fallirono e Nabide, ultimo re spartano effettivamente sovrano, fu alla fine assassinato. Poco dopo, Sparta fu obbligata a diventare membro della Lega achea, sua precedente rivale, ponendo fine a diversi secoli di fiera indipendenza.\nContesto storico.\nAntefatti.\nPer lungo tempo, Sparta era stata governata da due re, uno appartenente alla dinastia euripontide e uno della dinastia agiade; tale sistema era caduto quando, nel 227 a.C., il re agiade Cleomene III uccise quattro dei cinque efori (le guardie della costituzione) e depose, forse assassinandolo, il re collega euripontide Archidamo V e lo sostitu\u00ec con il proprio fratello Euclida,agiade, ma regnante sul trono euripontide.\nI due fratelli iniziarono delle riforme sociali e ricevettero dei finanziamenti dall'Egitto tolemaico per riformare e rafforzare l'esercito spartano sul modello macedone. Questa minaccia all'egemonia macedone in Grecia fu eliminata dagli Antigonidi (i sovrani macedoni) nella battaglia di Sellasia, e i Tolomei smisero di inviare finanziamenti agli Spartani. Dall'esilio di Cleomene III, nel 222 a.C., al 219 a.C. Sparta fu una repubblica; in quell'anno furono eletti re l'agiade Agesipoli III e l'euripontide Licurgo.\nLicurgo depose Agesipoli nel 215 a.C., ma questi per anni tent\u00f2 di riprendere il trono, guidando anche una forza composta da esiliati spartani nella guerra romano-spartana. Licurgo regn\u00f2 da solo fino alla sua morte, avvenuta nel 210 a.C.: suoi successori furono suo figlio Pelope e il tiranno Macanida, che non aveva origini regali; i due regnarono insieme fino al 207 a.C., quando Macanida fu ucciso da Filopemene nella battaglia di Mantinea.\nNabide conquista il potere a Sparta.\nDopo la morte nel 207 a.C. del reggente spartano Macanida, avvenuta in battaglia contro la Lega achea, Nabide rovesci\u00f2 il re euripontide Pelope col sostegno di un esercito mercenario e si pose sul trono, affermando di essere il discendente del re euripontide Demarato. Gi\u00e0 in questo periodo la tradizionale costituzione di Licurgo aveva perso il suo significato e Sparta era dominata da un gruppo di suoi vecchi mercenari. Polibio descrive le forze di Nabide come \u00abun'accozzaglia di assassini, ladri, borseggiatori e predoni\u00bb. Nel 205 a.C., Nabide firm\u00f2 un trattato di pace con Roma, ma nel 201 a.C. attacc\u00f2 il territorio di Messene, che Sparta aveva controllato fino alla met\u00e0 del IV secolo a.C.: gli Spartani conquistarono Messene, ma furono presto allontanati dall'esercito di Megalopoli comandato da Filopemene. In seguito subirono una schiacciante sconfitta nella battaglia di Tegea e Nabide fu obbligato a procrastinare le sue mire espansionistiche.\nDurante la seconda guerra macedonica, Nabide ebbe un'altra occasione di espandersi. Filippo V di Macedonia gli offr\u00ec la citt\u00e0 di Argo se Sparta avesse abbandonato la coalizione romana e si fosse schierata con l'alleanza macedone. Nabide accett\u00f2 e ottenne il controllo di Argo; quando fu chiaro che la guerra sarebbe andata male per i Macedoni, Nabide ritorn\u00f2 nella coalizione romana e invi\u00f2 600 mercenari cretesi a sostegno dell'esercito romano. Filippo fu poi definitivamente sconfitto dai Romani nella battaglia di Cinocefale, ma Sparta mantenne il controllo di Argo. Dopo la guerra l'esercito romano non si ritir\u00f2 dalla Grecia, ma invece distribu\u00ec delle guarnigioni in luoghi strategici della regione per proteggere i propri interessi.\nRiforme di Nabide.\nIn cambio del suo aiuto nella guerra, Roma riconobbe il controllo di Nabide sulla \"polis\" di Argo; Nabide, che era gi\u00e0 re di Sparta, fece la propria moglie Apia sovrana di Argo, sua citt\u00e0 natale. Successivamente, Apia e Nabide confiscarono grandi propriet\u00e0 alle famiglie delle due citt\u00e0, torturando coloro che opponevano resistenza; molta della terra confiscata fu poi distribuita a quegli iloti (i servi della societ\u00e0 dorica) che erano leali a Nabide.\nAvendo cos\u00ec aumentato sia i propri possedimenti territoriali che la propria ricchezza, Nabide inizi\u00f2 a trasformare il porto di Gytheio in un importante arsenale navale e fortific\u00f2 Sparta. I suoi alleati cretesi avevano gi\u00e0 il permesso di mantenere basi navali in territorio spartano, dalle quali praticavano la pirateria.\nL'ingrandimento della flotta permise anche ai poveri di partecipare, qualit\u00e0 di rematori, alla spartizione dei profitti. Ci\u00f2 nondimeno, per le circostanze in cui si svilupp\u00f2, l'aumento delle capacit\u00e0 navali del porto di Gytheio preoccup\u00f2 gli stati che si affacciavano sul Mar Egeo e la Repubblica romana.\nIl potere di Nabide traeva forza dalle sue riforme sociali e dalla ricostruzione delle forze armate spartane, tradizionalmente basate sulla leva degli Spartiati (cittadini che godevano di tutti i diritti) e dei Perieci (una classe di non-cittadini liberi della Laconia), rinforzati da Iloti armati alla leggera. Pari a diverse migliaia ai tempi delle guerre persiane (V secolo a.C.), il numero di spartiati si era ridotto a poche centinaia ai tempi di Cleomene III, in quanto era molto semplice perdere la cittadinanza spartanta, ma molto difficile acquisirla; di conseguenza era difficile mettere in campo un esercito oplitico senza schierare mercenari o iloti liberati.\nPer questo motivo Cleomene increment\u00f2 il numero degli Spartiati e fece maggior affidamento nelle operazioni su falangiti di tipo macedone, armati pi\u00f9 alla leggera. Molti di questi Spartani da poco cittadini morirono per\u00f2 nella battaglia di Sellasia, mentre le politiche di Nabide esiliarono i restanti. Non essendo pi\u00f9 disponibile un numero sufficiente di soldati armati pesantemente, la potenza militare di Sparta declin\u00f2: l'intento delle riforme di Nabide fu allora quello di ricreare una classe di leali sudditi in grado di prestare servizio militare come falangiti (armati cio\u00e8 con una lancia pi\u00f9 lunga di quella degli opliti, ma che necessitavano di una panoplia molto meno costosa di quella oplitica).\nCon la liberazione degli Iloti schiavi, Nabide fece una delle pi\u00f9 rilevanti azioni politiche della storia spartana. La prevenzione delle rivolte degli Iloti era stata la preoccupazione principale della politica estera spartana, limitandone l'influenza alle \"poleis\" circostanti; la liberazione degli Iloti rimosse un pilastro ideologico centrale dello stato sociale spartano e un limite per l'espansione militare spartana. Gli Iloti liberati ricevettero delle terre da Nabide e furono sposati alle ricche mogli degli spartiati esiliati e alle vedove dell'aristocrazia, i cui mariti erano stati uccisi per ordine di Nabide.\nConflitto.\nPreparativi.\nLa Lega achea era insoddisfatta della permanenza di uno dei suoi membri sotto l'occupazione spartana e convinse i Romani a riconsiderare la loro decisione di mantenere intatti gli ampliamenti territoriali di Sparta. Non essendo nell'interesse romano lasciare una Sparta forte e riorganizzata dopo il loro abbandono della Grecia, i Romani accondiscesero alle richieste achee.\nNel 195 a.C., Tito Quinzio Flaminino, comandante romano in Grecia, convoc\u00f2 un consiglio degli stati greci a Corinto allo scopo di discutere l'eventualit\u00e0 di una dichiarazione di guerra contro Nabide. Tra gli stati partecipanti al consiglio vi furono la Lega etolica, il Regno di Macedonia, il Regno di Pergamo, la Repubblica romana, Rodi, la Tessaglia e la Lega achea. Tutti i presenti propendevano per la guerra, tranne la Lega etolica e la Tessaglia, che volevano che i Romani abbandonassero la Grecia immediatamente. Entrambi questi stati si offrirono di tentare la via diplomatica con Nabide, ma furono ostacolati dalla Lega achea, la quale non intendeva accettare una possibile crescita del potere della Lega etolica. Lo storico moderno Erich Gruen ha proposto che i Romani abbiano usato la guerra come una scusa per mantenere alcune legioni in Grecia per impedire agli Spartani e alla Lega etolica di allearsi al sovrano seleucide Antioco III in caso di una sua invasione della Grecia.\nFlaminino invi\u00f2 un messaggero a Sparta, chiedendo a Nabide di restituire Argo alla Lega achea o di fronteggiare una guerra contro Roma e i suoi alleati greci; Nabide respinse l'ultimatum di Flaminino, e 40.000 soldati romani, oltre agli alleati greci, avanzarono verso il Peloponneso: a \"Cleonae\" i Romani di Flaminino si congiunsero con 10.000 fanti e 1000 cavalieri della Lega achea sotto il comando di Aristeneo e si diressero su Argo.\nNabide aveva incaricato il proprio cognato, l'argivo Pitagora, del comando della guarnigione di 15.000 uomini di Argo. Mentre i Romani e la Lega achea avanzavano verso la citt\u00e0, un giovane argivo di nome Damocles cerc\u00f2 di fomentare una rivolta contro il contingente spartano: con alcuni seguaci, si mise nel foro cittadino ed esort\u00f2 gli argivi a ribellarsi agli Spartani. La rivolta non si materializz\u00f2 e Damocles, con molti dei suoi sostenitori, furono circondati e uccisi dagli Spartani della guarnigione.\nAlcuni sopravvissuti del gruppo di Democle fuggirono dalla citt\u00e0 e raggiunsero il campo di Flaminino, cui suggerirono che se avesse mosso il proprio campo pi\u00f9 vicino alle porte cittadine, gli Argivi si sarebbero ribellati agli Spartani. Il comandante romano invi\u00f2 la propria fanteria leggera e la cavalleria in esplorazione, per trovare il luogo adatto per il nuovo campo. Il gruppo fu scoperto da alcune truppe spartane, che uscirono dalle porte e schermagliarono con i Romani a poca distanza dalle mura, ma questi costrinsero gli Spartani a ritirarsi in citt\u00e0.\nFlaminino mosse il proprio campo nel luogo dove era avvenuta la schermaglia. Per un giorno, attese che gli Spartani lo attaccassero, ma questo non avvenne e Flaminino convoc\u00f2 allora un consiglio per decidere se stringere o meno d'assedio Argo; tutti i comandanti greci, ad eccezione di Aristeneo, concordarono che si doveva attaccare la citt\u00e0, la cui cattura era l'obiettivo primario della guerra; al contrario, Aristeneo sosteneva che fosse necessario colpire direttamente Sparta e la Laconia. Flaminino concord\u00f2 con Aristeneo e l'esercito alleato marci\u00f2 su Tegea, in Arcadia. Il giorno successivo Flaminino avanz\u00f2 su Caryae, dove fu velocemente raggiunto dal rinforzo degli ausiliari alleati: questi erano costituiti da un contingente di esiliati spartani guidati da Agesipoli III (il legittimo re di Sparta rovesciato venti anni prima dal primo tiranno di Sparta, Licurgo), e da 1500 fanti macedoni e 400 cavalieri tessali inviati da Filippo. Giunsero anche notizie sullo sbarco sulle spiagge laconiche di diverse flotte alleate: una flotta romana di quaranta navi guidata da Lucio Quinzio Flaminino; una flotta di Rodi di diciotto navi e guidata di Sosila, il quale sperava che una vittoria su Nabide avrebbe interrotto la pirateria che infestava quei luoghi; una flotta del Regno di Pergamo di quaranta navi e guidata da re Eumene II, il quale intendeva guadagnarsi la protezione romana in caso di attacco di Antioco III.\nCampagna laconica.\nNabide ordin\u00f2 la leva di 10.000 cittadini per il suo esercito, assoldando altri 1000 mercenari cretesi. Gli alleati cretesi di Nabide, che ottenevano profitti dallo sfruttamento delle basi navali sul suo territorio, inviarono 1000 soldati scelti in aggiunta ai 1000 che avevano gi\u00e0 inviato in aiuto di Sparta. Temendo che l'avvicinarsi dei Romani potesse incoraggiare i suoi sudditi a ribellarsi, Nabide decise di terrorizzarli ordinando la morte di ottanta prominenti cittadini. Quando Flaminino lasci\u00f2 la sua base e discese su Sellasia, gli ausiliari di Nabide attaccarono di sorpresa le truppe romane intente nella preparazione del campo; l'attacco indusse uno stato di confusione tra gli alleati, ma quando il grosso delle coorti legionarie giunse sul luogo, gli Spartani si ritirarono in citt\u00e0. Mentre i Romani avanzavano oltre Sparta nel loro viaggio verso monte Menelao, i mercenari di Nabide attaccarono alle spalle gli alleati, ma il comandante alleato della retroguardia, Appio Claudio, raccolse le proprie truppe e forz\u00f2 i mercenari a ritirarsi dietro le mura cittadine, infliggendo loro nel frattempo pesanti perdite.\nL'esercito alleato procedette allora fino ad Amyclae, da dove usciva a saccheggiare i dintorni. Nel frattempo, Lucio Quinzio Flaminino accettava la resa volontaria di diverse citt\u00e0 costiere della Laconia. Gli alleati avanzarono fino al maggiore centro della zona, il porto e arsenale navale spartano di Gytheio. La flotta alleata giunse mentre le forze terrestri attaccavano la citt\u00e0: malgrado i marinai delle tre flotte costruissero in pochi giorni macchine da assedio che inflissero gravi danni alle mura cittadine, la guarnigione riusc\u00ec a resistere.\nFinalmente Dexagoridas, uno dei due comandanti della guarnigione, invi\u00f2 un messaggio al \"legatus\" romano informandolo che era disposto ad arrendersi e a cedere la citt\u00e0, ma questa soluzione fu eliminata quando l'altro comandante, Goropas, la scopr\u00ec e uccise Dexagoridas con le proprie mani. Goropas continu\u00f2 a resistere fieramente finch\u00e9 Flaminino non giunse con altri 4000 soldati appena radunati: i Romani rinnovarono gli attacchi e Goropas fu costretto ad arrendersi, sebbene riuscisse ad ottenere la garanzia che la sua guarnigione e lui stesso non sarebbero stati toccati e che avrebbero potuto tornare a Sparta.\nAssedio di Sparta.\nDurante l'assedio di Gytheio, Pitagora aveva raggiunto Nabide a Sparta, portando con s\u00e9 3000 uomini da Argo. Quando Nabide scopr\u00ec che Gytheio si era arresa, decise di inviare un messaggero a Flaminino per aprire i negoziati e discutere i termini della pace. L'offerta di Nabide prevedeva il ritiro della guarnigione spartana da Argo e la restituzione ai Romani di tutti i disertori e i prigionieri; Flaminino convoc\u00f2 un consiglio di guerra con gli alleati, da cui emerse vincitrice la fazione che intendeva catturare Sparta e rovesciare Nabide. Flaminino rispose a Nabide presentando le proprie condizioni per una tregua di sei mesi tra Sparta e Roma: Nabide doveva rinunciare ad Argo e a tutte le guarnigioni nell'Argolide; concedere la libert\u00e0 alle citt\u00e0 costiere della Laconia e cedere loro la propria flotta; pagare una indennit\u00e0 di guerra per gli otto anni successivi; rinunciare ad ogni alleanza con qualunque citt\u00e0 cretese. Nabide respinse queste condizioni, affermando di avere abbastanza provviste per sostenere un assedio.\nFlaminino condusse la propria forza di 50.000 uomini contro Sparta e, dopo aver sconfitto gli Spartani in una battaglia fuori le mura cittadine, inizi\u00f2 l'assedio. Il comandante romano decise di non condurre un assedio prolungato, ma di provare a prendere la citt\u00e0 d'assalto. Gli Spartani mantennero inizialmente la posizione contro gli attacchi alleati, ma la loro resistenza fu indebolita dal fatto che i larghi \"scuta\" (scudi) romani rendevano i lanci di frecce e pietre poco efficaci. I Romani assaltarono Sparta conquistando le mura, ma la loro avanzata fu difficoltosa a causa della scarsa larghezza delle strade nella periferia della citt\u00e0; le strade divenivano per\u00f2 via via pi\u00f9 larghe mano a mano che ci si avvicinava al centro cittadino, e gli Spartani furono costretti ad arretrare. Resosi conto che le sue forze stavano collassando, Nabide tent\u00f2 di fuggire, ma Pitagora raccolse i propri soldati e ordin\u00f2 loro di dar fuoco alle costruzioni pi\u00f9 vicine alle mura. Le macerie in fiamme furono lanciate contro i soldati alleati che entravano in citt\u00e0, causando loro molte perdite; Flaminino decise allora di ritirare le truppe nei loro accampamenti. In occasione del successivo attacco, gli Spartani resistettero agli assalti romani per tre giorni, prima che Nabide, considerando la situazione disperata, inviasse Pitagora con una offerta di resa. Inizialmente Flaminino si rifiut\u00f2 di concedere udienza al generale spartano, ma quando questi torn\u00f2 una seconda volta, il comandante romano si disse disposto ad accettare la resa alle stesse condizioni offerte prima dell'assedio. Il trattato fu poi ratificato dal Senato romano.\nNel frattempo, alla notizia dell'assedio di Sparta, gli Argivi guidati da Archippas si ribellarono contro la guarnigione spartana comandata da Timocrate di Pellene, il quale cedette la cittadella a condizione che tutti gli Spartani della guarnigione potessero lasciare Argo incolumi; in cambio, tutti gli Argivi in servizio nell'esercito di Nabide poterono tornare a casa.\nConseguenze.\nDopo la guerra, Flaminino si rec\u00f2 ai Giochi di Nemea, ad Argo e dichiar\u00f2 le \"poleis\" libere. Gli Argivi decisero di ritornare nella Lega achea, mentre Flaminino liber\u00f2 le citt\u00e0 costiere della Laconia, ponendole sotto la tutela achea e dando loro ci\u00f2 che restava della flotta di Sparta. Nabide dovette anche ritirare le guarnigioni spartane dai centri cretesi e revocare le riforme sociali ed economiche che avevano permesso il rafforzamento dell'esercito spartano. I Romani, per\u00f2, non tolsero il trono a Nabide, in quanto preferivano che una Sparta indipendente, sebbene senza accesso al mare ed effettivamente senza potenza militare, fungesse da contrappeso ad una Lega achea in crescita. La lealt\u00e0 di Nabide fu garantita dal fatto che il sovrano spartano dovette concedere cinque ostaggi, tra cui il figlio Armenas. Per questa ragione, allo scopo di evitare conflitti interni che dilaniassero Sparta, i Romani non permisero agli esiliati di tornare in patria, sebbene concedessero a tutte le donne sposate ad ex-iloti di raggiungere un precedente marito che fosse in esilio.\nDopo che le legioni romane di Flaminino erano tornate in Italia, gli stati greci furono nuovamente padroni del proprio destino. Le potenze principali erano il Regno di Macedonia, che aveva recentemente perso la seconda guerra macedonica contro la Repubblica romana, gli Etoli, la rafforzata Lega achea e l'indebolita Sparta. Gli Etoli, contrari all'influenza romana negli affari greci, incitarono Nabide a riprendersi i suoi precedenti territori e, conseguentemente, la sua posizione tra le potenze greche. Nabide ricostru\u00ec la flotta e rafforz\u00f2 l'esercito e, nel 192 a.C., mise sotto assedio Gythio. Gli Achei risposero inviando un'ambasciata a Roma chiedendo aiuto, e il Senato romano decise di inviare una flotta al comando del pretore Atilio e una ambasceria guidata da Flaminino, ma, invece di attendere l'arrivo della flotta romana, l'esercito e la flotta achei si diressero su Gythio agli ordini di Filopemene. La flotta achea, sotto il comando di Tisone, fu sconfitta dalla moderna flotta spartana, con la nave ammiraglia achea che fu affondata al primo speronamento; gli Achei non riuscirono a vincere gli Spartani neppure per terra, di fronte a Gythio, e Filopemene fu costretto a ritirarsi a Tegea. In un secondo tentativo, Filopemene penetr\u00f2 nuovamente in Laconia e, sebbene cadesse in una imboscata, riusc\u00ec ad ottenere una vittoria: gli Achei vittoriosi saccheggiarono la Laconia indisturbati per trenta giorni, mentre le truppe spartane rimasero chiuse nelle loro citt\u00e0 fortificate. Gi\u00e0 i piani per la cattura di Sparta erano stati preparati, quando l'ambasceria romana di Flaminino giunse sul luogo e convinse lo stratega acheo Filopemene a risparmiarla. Nabide decise di accettare lo \"status quo\" e si arrese alle stesse condizioni dell'ultimo trattato.\nA causa dell'indebolimento dell'esercito spartano, Nabide chiese aiuto agli Etoli, i quali inviarono a Sparta 1000 fanti e 30 cavalieri scelti al comando di Alessameno. Accadde, per\u00f2, che mentre Nabide stava assistendo alle esercitazioni del suo esercito, Alessameno gli si gett\u00f2 contro e lo uccise con la propria lancia; allora le truppe etoli presero possesso del palazzo e iniziarono a saccheggiare la citt\u00e0, ma gli abitanti di Sparta furono in grado di riunirsi e li cacciarono fuori dalla citt\u00e0. Mentre il caos regnava a Sparta, Filopemene entr\u00f2 in citt\u00e0 con l'esercito acheo e fece di Sparta un membro della Lega achea. La \"polis\" lacedemone fu autorizzata a mantenere le proprie leggi e il proprio territorio, ma gli esiliati e il loro dominio sui \"demos\" militari non furono ripristinati.\nNel 189 a.C., tutti gli ostaggi spartani a Roma, a parte il figlio di Nabide che si era ammalato ed era morto, furono autorizzati a tornare a Sparta. Sofferenti per la mancanza di un accesso al mare e per la presenza, nelle vicinanze, degli esiliati a lei ostili, Sparta attacc\u00f2 e cattur\u00f2 la citt\u00e0 di Las, residenza di molti esiliati e membro del Koinon dei Laconi Liberi. Gli Achei decisero che era giunto il momento di porre fine alla indipendenza spartana per sempre, e chiesero che fossero consegnati i cittadini responsabili dell'attacco, ma questi risposero uccidendo i membri della fazione pro-achea, secedendo dalla Lega e chiedendo protezione ai Romani, i quali, interessati a mantenere uno stato di frazionamento interno nella Lega, non intervennero in alcun modo. Nel 188 a.C. Filopemene penetr\u00f2 nella Laconia settentrionale con un esercito acheo e con gli esiliati spartani che volevano tornare in citt\u00e0; prima fece massacrare ottanta esponenti anti-achei a Compasio, poi fece distruggere le mura attorno a Sparta fatte erigere da Nabide; infine fece rientrare in citt\u00e0 gli esiliati, abol\u00ec le leggi spartane e introdusse la legislazione achea. In questo modo Sparta smise di interpretare il ruolo della potenza greca, mentre l'Achea estese il proprio dominio su tutto il Peloponneso."}
{"id": "1752801", "revid": "287204", "url": "https://it.wikipedia.org/wiki?curid=1752801", "title": "Memristore", "text": "Un memristore (unione di \"memoria\" e \"resistore\"), nell'ambito della teoria dei circuiti, \u00e8 un componente elettronico nonlineare passivo. Viene spesso descritto come il quarto elemento passivo di base, oltre al condensatore, l'induttore e il resistore.\nSebbene il memristore fosse stato teorizzato e descritto sin dal 1971 da parte di Leon Chua dell'Universit\u00e0 di Berkeley, in un articolo pubblicato su \"IEEE Transactions on Circuit Theory\", \u00e8 rimasto un dispositivo teorico per 37 anni, senza che ne fosse realizzato un prototipo.\nSi tratta di un bipolo in cui una variazione di carica elettrica, ossia una corrente non stazionaria, d\u00e0 luogo ad una variazione di flusso magnetico e quindi ad una tensione, che dovrebbe localizzarsi ai capi del componente. Il rapporto tra il potenziale prodotto e la corrente prende il nome di memristenza. \u00c8 chiaro che, affinch\u00e9 la corrente che scorre nel bipolo venga a coincidere con quella non stazionaria che innesca il fenomeno, all'interno del memristore il flusso fisico delle cariche deve essere in qualche modo inibito, esattamente come avviene in un condensatore.\nIl memristore ha la propriet\u00e0 di \"ricordare\" lo stato elettronico e di rappresentarlo mediante segnali analogici. Un circuito di questo tipo consentirebbe di realizzare calcolatori con accensione istantanea, senza la necessit\u00e0 di ricaricare il sistema operativo a ogni avvio. Il circuito, infatti, conserva l'informazione anche in assenza di corrente elettrica, quando il calcolatore \u00e8 spento.\nLa capacit\u00e0 di memorizzare segnali analogici consente di memorizzare ed elaborare una mole di dati molto maggiore di quella trattata con i circuiti digitali, in grado di rappresentare solo due stati (0 ed 1). Il memristore apre a una nuova generazione di memorie e di potenze di calcolo.\nGeneralit\u00e0.\nIl memristore \u00e8 definito come un componente circuitale a due terminali in cui il flusso magnetico formula_1 \u00e8 funzione della carica elettrica \"q\" che contiene. La definizione prevede che\n\"M\" \u00e8 appunto la memristenza. Questa quantit\u00e0, al contrario della resistenza elettrica, non dipende dalla corrente ma dal valore assoluto della carica. Dunque, la tensione rilevata ai capi, data da\ncome si pu\u00f2 dedurre dalla legge sull'induttanza, dipender\u00e0 non solo dalla corrente, ma anche dalla carica presente nel componente attraverso la memristenza. In sostanza, \"V\" dipender\u00e0 sia dalla variazione di carica che dal valore di \"q\" ad un istante immediatamente precedente, cio\u00e8 dalla \"storia recente\" della corrente \"I\".\nRealizzazione.\nL'interesse per il memristore si \u00e8 riacceso nel 2007, quando una versione sperimentale allo stato solido \u00e8 stata realizzata da Stanley Williams della Hewlett Packard. Nell'aprile 2008, la realizzazione di un dispositivo funzionante con caratteristiche simili a quelle di un memristore venne annunciata da un gruppo di ricercatori dei laboratori HP. La costruzione di un memristore allo stato solido \u00e8 diventata possibile solo grazie ai comportamenti particolari che si possono ottenere utilizzando le nanotecnologie. Il componente realizzato, in realt\u00e0, non utilizza il flusso magnetico (come suggerito dalla definizione di memristore) n\u00e9 immagazzina una carica (come un condensatore); al contrario, crea la dipendenza tra resistenza e carica utilizzando un meccanismo chimico.\nIl nuovo componente potrebbe rendere possibile lo sviluppo di una nuova classe di circuiti ad altissima densit\u00e0 (memorie non volatili e memorie RAM). Le prestazioni dei memristori infatti migliorano tanto pi\u00f9 si riducono le loro dimensioni e, inoltre, generano meno calore dei transistor. I memristori utilizzati in campo analogico hanno caratteristiche uniche che potrebbero portare all'invenzione di nuovi componenti. Secondo Chua addirittura, il memristore dar\u00e0 inizio all'era dell'elettronica su nanoscala, speculando, inoltre, che possa risultare utile nella costruzione delle reti neurali.\nIl dispositivo dell'HP consiste di un film sottile (5 nm) di diossido di titanio frapposto tra due elettrodi. All'inizio ci sono due strati di film, uno dei quali ha un leggero impoverimento di atomi di ossigeno. Le lacune di ossigeno agiscono come portatori di carica, il che significa che lo strato impoverito ha una resistenza molto inferiore dello strato non impoverito. Sotto l'azione di un campo elettrico le lacune di ossigeno derivano, modificando la frontiera tra gli stati ad alta e bassa resistenza. Di conseguenza, la resistenza del film nel suo complesso dipende da quanta carica sia circolata attraverso di esso in una particolare direzione, che \u00e8 reversibile cambiando la direzione della corrente.\nLa Samsung possiede un brevetto americano in corso di registrazione per diversi interruttori a strati di ossido, simili a quelli descritti da Williams.\nLa definizione di memristore \u00e8 stata applicata inizialmente alle memorie ReRAM, tuttavia delle prove sperimentali hanno dimostrato come le celle ReRAM includano degli effetti di \"nano batteria\", discostandosi quindi dalla definizione di memristore.\nPotenziali applicazioni.\nI memristori allo stato solido possono essere impiegati nella realizzazione di dispositivi chiamati crossbar latch, che potrebbero sostituire i transistor nei computer di nuova generazione, dato che occupano molto meno spazio. HP ha realizzato un prototipo di memoria a crossbar latch che pu\u00f2 immagazzinare 100 gigabit in un centimetro quadrato (come termine di paragone, la densit\u00e0 pi\u00f9 alta in una memoria flash moderna raggiunge i 16 gigabit). Il loro utilizzo come gi\u00e0 citato \u00e8 prospettato anche nelle memorie allo stato solido non volatili, che permetterebbero di raggiungere una densit\u00e0 dati pi\u00f9 elevata di quella dei dischi rigidi, ottenendo tempi di accesso potenzialmente simili a quelli delle memorie DRAM, rimpiazzando cos\u00ec sia gli uni che gli altri. HP prevede comunque che le future memorie a memristori raggiungeranno al massimo un decimo delle velocit\u00e0 delle attuali DRAM.\nNel frattempo sono stati proposti alcuni brevetti relativi ai memristori che includono applicazioni in logica programmabile, elaborazione dei segnali, reti neurali, e sistemi di controllo.\nIl progetto \"The Machine\", sviluppato dagli HP Labs della HP come evoluzione dell'attuale concetto di computer, prevede l'impiego di memristori insieme a sistemi di trasmissione dati basati su fotoni."}
{"id": "1752810", "revid": "28592", "url": "https://it.wikipedia.org/wiki?curid=1752810", "title": "Fabro Scalo", "text": ""}
{"id": "1752813", "revid": "1305772", "url": "https://it.wikipedia.org/wiki?curid=1752813", "title": "Acidosi respiratoria", "text": " \nL' acidosi respiratoria \u00e8 una condizione patologica, comune a diverse malattie, caratterizzata da una tendenza alla riduzione del pH del plasma sanguigno (\"acidosi\") provocata da una ridotta eliminazione, con conseguente accumulo nel sangue, dell'anidride carbonica (\"respiratoria\"). \nEziologia.\nL'accumulo di anidride carbonica che sta alla base dell'acidosi respiratoria pu\u00f2 dipendere sia da una riduzione della diffusione dei gas a livello degli alvevoli polmonari, sia da una riduzione della ventilazione polmonare (volume di aria che entra ed esce dai polmoni in un minuto).\nPatogenesi e classificazione.\nL'acidosi respiratoria, a differenza della forma metabolica, ha sempre la stessa patogenesi: un disturbo a carico dell'apparato respiratorio che provoca un aumento della pressione parziale di anidride carbonica nel sangue e, di conseguenza, all'interno delle cellule. All'interno delle cellule, in presenza di acqua, la CO2 va incontro a una reazione chimica catalizzata dall'enzima anidrasi carbonica con produzione di ioni idrogeno e conseguente riduzione del pH prima all'interno delle cellule e poi, se la causa dell'acidosi persiste, anche nei liquidi extracellulari, divenendo misurabile nel plasma:\nformula_1\nA seconda della rapidit\u00e0 con cui si instaura il disturbo della respirazione che ha portato all'acidosi, si distinguono:\nTale distinzione \u00e8 importante ai fini pratici, perch\u00e9 nelle forme acute il compenso \u00e8 dovuto quasi esclusivamente ai sistemi tampone interni alle cellule; dopo alcuni giorni subentrano meccanismi di compenso a livello renale con aumento del riassorbimento di bicarbonato e aumento dell'escrezione di ioni idrogeno con le urine (prevalentemente sotto forma di ioni ammonio. Da ci\u00f2 consegue che nell'acidosi respiratoria acuta e, talvolta, nella prima fase della forma cronica, il pH del plasma sar\u00e0 inferiore al normale (acidemia), con pressione parziale di CO2 aumentata e bicarbonati normali o solo leggermente aumentati. Con il passare dei giorni, per l'instaurarsi del compenso renale, la concentrazione plasmatica di bicarbonati tender\u00e0 ad aumentare e il pH a tornare nell'intervallo di normalit\u00e0.\nSintomatologia.\nI segni e i sintomi dell'acidosi respiratoria sono fortemente condizionati dalla malattia che l'ha provocata. Spesso l'acidosi rientra nel quadro clinico dell'insufficienza respiratoria, che pu\u00f2 essere caratterizzata da dispnea (generica difficolt\u00e0 del respiro), tachicardia, segni neurologici (sonnolenza, confusione mentale, alterazioni dello stato di coscienza fino al coma), presenti quando la PaCO2 \u00e8 maggiore di 70 mmHg e cianosi (colorazione bluastra della cute) se coesiste una riduzione della pressione parziale di ossigeno nel sangue (ipossiemia).\nElementi diagnostici.\nLa presenza di acidosi respiratoria si verifica dall'emogasanalisi sul sangue arterioso, che mostra invariabilmente un aumento della pressione parziale di anidride carbonica associato a pH plasmatico ridotto o ai limiti inferiori della norma. La concentrazione del bicarbonato plasmatico pu\u00f2 essere normale o lievemente aumentata nelle forme acute, aumentata in quelle croniche a meno che non coesistano altri disturbi capaci di dare acidosi metabolica, in particolare anomalie della funzione renale.\nTrattamento.\nAl contrario dell'acidosi metabolica, che si giova della somministrazione di bicarbonato, nell'acidosi respiratoria \u00e8 necessario agire sulla causa del deficit respiratorio con trattamenti variabili a seconda del tipo e del grado di insufficienza respiratoria, fino alla ventilazione meccanica assistita."}
{"id": "1752815", "revid": "6923", "url": "https://it.wikipedia.org/wiki?curid=1752815", "title": "San Martino (Ferrara)", "text": " \nSan Martino \u00e8 una frazione di Ferrara di 3.530 abitanti, facente parte della Circoscrizione 2.\nDista da Ferrara 9\u00a0km e si sviluppa fra Chiesuol del Fosso, Montalbano e Torre Fossa, non distante dalla Strada statale 64 Porrettana.\nStoria.\nSorto lungo il percorso dell'antico canale di navigazione da Torre Fossa per Bologna, era chiamato \"San Martino della Pontonara\" ed \u00e8 menzionato in una bolla di Clemente III del 1189.\nNel 1242 il territorio fu teatro di una lunga contesa fra Ferrara e Bologna che comport\u00f2 la costruzione di diverse torri di guardia e avvistamento ad opera dei bolognesi, fra cui la \"Torre dell'Usolino\" (oggi detta dell'Uccellino), situata sulla strada di congiungimento con la vicina Poggio Renatico.\nIn localit\u00e0 \"Buttifredo\", nel 1797 l'esercito francese inviato da Bologna, depred\u00f2 e trucid\u00f2 trentuno abitanti."}
{"id": "1752817", "revid": "767487", "url": "https://it.wikipedia.org/wiki?curid=1752817", "title": "The Second Grace", "text": "I The Second Grace sono un gruppo musicale siciliano nato nel 2005 a Palermo. Nel 2007 hanno pubblicato un omonimo album e ricevuto il premio come Miglior Rivelazione Indie-Pop dal MEI, accompagnati da vari tourn\u00e9e nazionali e internazionali. Dal 2010 il progetto \u00e8 conosciuto come Fabrizio Cammarata &amp; The Second Grace.\nLa storia.\nI The Second Grace nascono nel 2005 dall'esperienza cantautoriale di Fabrizio Cammarata, cantante e chitarrista. Nel 2010 la forma della band evolve in \"Fabrizio Cammarata &amp; The Second Grace\", un flessibile gruppo di musicisti che accompagna appunto Cammarata.\nIl quartetto originale del 2005 comprende Fabio Rizzo (chitarra slide), John Riggio (basso) e Fabio Finocchio (batteria e percussioni). Il nome del gruppo viene dal primo verso di una canzone del cantautore inglese Nick Drake, \"Fly\", che recita \"Please, give me a second grace...\". Dopo qualche mese dal singolare \"battesimo\" operato dal cantautore statunitense Devendra Banhart, che durante un concerto a Palermo invita Cammarata ad eseguire un brano dei The Second Grace ascoltato in una demo, il quartetto palermitano entra in studio per la registrazione dell'album d'esordio.\nDurante le sessioni di registrazione, ad album non ancora ultimato, I The Second Grace vengono contattati da pubblicitari che chiedono di poter fare una sincronizzazione con uno spot televisivo di pasta, dopo aver ascoltato il brano \"Antananarive\" su Myspace. La pubblicit\u00e0, andata in onda nella primavera del 2007, d\u00e0 subito al gruppo una notoriet\u00e0 inaspettata. Durante quei 30 secondi non solo compare nome del gruppo e del brano, ma si intravede il cantante Fabrizio Cammarata intento a suonare il pezzo, considerato che i The Second Grace non avevano ancora pubblicato dischi n\u00e9 singoli.\nIl disco d'esordio, omonimo e prodotto dagli stessi The Second Grace, esce per Edel Italia il 25 maggio 2007. L'uscita del disco \u00e8 anticipata di qualche settimana dal singolo in radio \"Antananarive\", il cui video, girato con la tecnica del cameracar dal regista catalano Sergi Capellas in una Palermo suggestiva e colorata, entra subito in rotazione giornaliera su MTV. Radio1 e Radio Capital sono tra le prime emittenti a mettere in programmazione il singolo.\nNei mesi successivi i The Second Grace eseguono performance dal vivo in varie trasmissioni televisive, come Festivalbar, MTV Total Request Live, MTV Your Noise, Stella di Maurizio Costanzo, e in emittenti come Radio Popolare.\nDurante l'estate del 2007 i The Second Grace vengono invitati dalla rivista InSound a partecipare all'Italia Wave Love Festival come ospiti. Nel periodo che va da luglio a settembre dello stesso anno fanno da support band delle tourn\u00e9e estive di Carmen Consoli e del trio Max Gazz\u00e8, Paola Turci e Marina Rei. In autunno aprono i concerti degli americani Iron &amp; Wine, degli australiani Devastations e dei newyorkesi Dufus.\nNel novembre del 2007 ricevono il premio come Miglior Rivelazione Indie-Pop (Meeting delle Etichette Indipendenti).\nNel dicembre 2007 i The Second Grace partono per la loro prima tourn\u00e9e all'estero, suonando in Germania, Francia e Paesi Bassi. A marzo 2008 vengono invitati negli USA a prendere parte al prestigioso South By South West Festival di Austin, Texas, che quell'anno ospita, fra gli altri, R.E.M., Lou Reed e Black Crowes. La data di Austin \u00e8 inserita in un pi\u00f9 ampio tour di una dozzina di citt\u00e0 negli Stati Uniti, tra cui Washington, Memphis, New Orleans, Bath e New York, dove i The Second Grace suonano in club storici come la Rockwood Music Hall e il Sidewalk Caf\u00e9. Il gruppo fa anche un'apparizione live sulla rete televisiva NBC dagli studi di Portland, ME. La tourn\u00e9e statunitense \u00e8 documentata da un road movie girato dalla regista Katharina Tillmanns per la casa di produzione tedesca CGNFilms. L'uscita del documentario \"Days Of Grace\" \u00e8 un progetto in cantiere da allora 2008.\nNel 2009 segue la produzione dell'album Rooms con il produttore statunitense JD Foster, oltre ai Second Grace da vari musicisti italiani e americani, come Joey Burns (Calexico), Jairo Zavala (Depedro), inoltre Claudia della Gatta, Rosario Punzo, Ferdinando Piccoli, Simona Norato, Salvo Compagno, Janet Lee, Anna Coogan, Giovanni di Martino.\nL'album \u00e8 pubblicato nel sotto il nome di Fabrizio Cammarata &amp; The Second Grace."}
{"id": "1752818", "revid": "1543377", "url": "https://it.wikipedia.org/wiki?curid=1752818", "title": "Marco Piovanelli", "text": "Caratteristiche tecniche.\nCentrocampista centrale, in giovent\u00f9 \u00e8 stato impiegato come playmaker, mentre nel corso degli anni ha arretrato il suo raggio d'azione, trasformandosi in mediano con compiti di contenimento.\nCarriera.\nCalciatore.\nClub.\nCresce nel Brescia, con cui esordisce in Serie A l'8 novembre 1992 nella sconfitta per 5-1 sul campo dell'. Nella stagione successiva diventa titolare nel centrocampo delle \"Rondinelle\" allenate da Mircea Lucescu, e contribuisce con 30 presenze e 2 reti alla promozione in Serie A. Rimane anche nel campionato 1994-1995, nel quale disputa 19 partite, frenato da un lungo infortunio, e al termine della stagione, dopo la retrocessione, passa alla Lazio per 3 miliardi di lire.\nNella capitale Piovanelli gioca due stagioni da rincalzo, senza riuscire a conquistare il posto da titolare agli ordini di Zden\u011bk Zeman, e nel 1997 viene ceduto in compropriet\u00e0 al . Impiegato come alternativa ai titolari Scienza e Mazzola, Piovanelli non convince e finisce rapidamente ai margini della prima squadra, e a fine stagione viene riscattato alle buste dalla Lazio, che lo gira al nell'ambito del passaggio di Stefano Lombardi in biancoceleste\nCon i rossoblu, impegnati nel campionato di Serie B, \u00e8 inizialmente titolare, ma dopo l'avvicendamento in panchina tra Giuseppe Pillon e Luigi Cagni viene escluso dai titolari, e a gennaio viene ceduto all'Hellas Verona in cambio di Alessandro Manetti; con i veneti ottiene la promozione in Serie A disputando 10 partite. Riconfermato nella massima serie, non viene utilizzato fino a gennaio, quando passa in prestito al , con cui retrocede in Serie C1. Nella stagione successiva, dopo una sola presenza, passa in prestito al , in Serie B: a causa di incomprensioni tattiche con il tecnico Ezio Glerean gioca solamente 4 partite, Rientrato a Verona, si trasferisce definitivamente alla , pure in Serie B, rimanendovi per una stagione.\nLa sua carriera \u00e8 poi proseguita in Serie C1 e C2 con le maglie di , Pro Patria e , dove rimane per due stagioni, finendo fuori rosa per gran parte della seconda. Conclude la carriera tra i dilettanti, con le maglie di Castellana e Volta Calcio, in Eccellenza.\nNazionale.\nIn giovent\u00f9 ha anche ottenuto due convocazioni ed una presenza in Nazionale Under 21.\nAllenatore.\nNella stagione 2010-2011 ricopre l'incarico di vice allenatore del Rodengo Saiano al fianco di Paolo Rodolfi, lasciando l'incarico dopo l'esonero di quest'ultimo.\nDal 17 dicembre 2013 subentra alla guida del Castegnato, club bresciano militante nel campionato di Eccellenza. Vi rimane fino all'estate 2016, quando passa sulla panchina dell'Adrense sempre in Eccellenza. Si dimette nel novembre dello stesso anno, sostituito da Sergio Volpi.\nIl 23 maggio 2019 si accorda con il ; viene successivamente sollevato dall'incarico a novembre, sostituito da Ivan Pelati."}
{"id": "1752820", "revid": "599013", "url": "https://it.wikipedia.org/wiki?curid=1752820", "title": "Lebus (disambigua)", "text": ""}
{"id": "1752822", "revid": "1776051", "url": "https://it.wikipedia.org/wiki?curid=1752822", "title": "Carlo Colonna Di Paliano", "text": "\u00c8 stato deputato all'Assemblea Costituente."}
{"id": "1752824", "revid": "75421", "url": "https://it.wikipedia.org/wiki?curid=1752824", "title": "Mercedes Travego", "text": ""}
{"id": "1752829", "revid": "287204", "url": "https://it.wikipedia.org/wiki?curid=1752829", "title": "Vigne", "text": ""}
{"id": "1752831", "revid": "767487", "url": "https://it.wikipedia.org/wiki?curid=1752831", "title": "Salvatore Pesce", "text": "Carriera.\nIn carriera ha totalizzato 16 presenze in Serie A (una con la e il resto con la maglia del ). \nIn serie B ha disputato 18 gare con il Catanzaro (1988-89). Ha disputato inoltre 132 partite in Serie C1 e 58 gare in Serie C2."}
{"id": "1752836", "revid": "1372005", "url": "https://it.wikipedia.org/wiki?curid=1752836", "title": "Guglielmo di Champlitte", "text": "Egli era il terzo figlio di Edoardo di Champlitte, conte della Borgogna superiore, e nipote di Ugo, conte della Champagne.\nBiografia.\nPartito per la quarta crociata, Guglielmo fece conoscenza ed amicizia con Bonifacio I del Monferrato (1150 \u2013 1207) e collabor\u00f2 a mitigare i contrasti fra quest'ultimo e Baldovino delle Fiandre, primo imperatore latino. Dopo la conquista di Costantinopoli da parte dei crociati, nell'autunno del 1204, Guglielmo segu\u00ec Bonifacio dalla Tessalonica nella campagna di conquista della Grecia. A Guglielmo si era aggiunto anche Goffredo I di Villehardouin, un cavaliere crociato francese originario dell'Aube.\nLa conquista della penisola di Acaia da parte di Guglielmo avvenne senza che i soggetti del precedente regime bizantino opponessero una resistenza militare seriamente organizzata. Michele Comneno I Dukas, che aveva ricevuto da Bonifacio I del Monferrato il governo dell'Etolia e dell'Acarnania, avanz\u00f2 ulteriori pretese e decise improvvisamente di contendere a Guglielmo di Champlitte le sue conquiste, ma la disfatta delle sue truppe all'oliveto di Koundouros al fondo del golfo di Patrasso, (primavera 1205) mise fine alle sue ambizioni.\nLiberatisi di quest'avversario, i francesi, avanzarono immediatamente verso l'interno del paese. Essi, che tenevano gi\u00e0 la zona costiera del nord-ovest del Peloponneso, occuparono l'Elide con la sua capitale Andravida, poi la Messenia, ove l'unica citt\u00e0 ad opporre una qualche resistenza fu Calamata, ed infine la vittoria in una ultima battaglia nella valle del Lacos, fra i monti Itome ed Hellnitza, contro un corpo di truppe greche reclutate fra gli abitanti delle citt\u00e0 di Lakedemonia in Laconia e di Veligosti e Nicli in Arcadia, apr\u00ec loro la parte meridionale e centrale della penisola nel 1207.\nLa parte orientale invece, con le citt\u00e0 di Monemvassia, dell'antica Epidauro, di Argo, di Nauplia e di Corinto, rimase in mano greca. \nMa prima di proseguire nelle sue conquiste, Guglielmo di Champlitte procedette a consolidare\nl'organizzazione interna e la difesa del paese. Un consiglio di quattro baroni francesi e di quattro arconti greci, sotto la presidenza di Goffredo I di Villehardouin, fu incaricato della distribuzione delle terre conquistate fra i principali comandanti dell'armata vittoriosa.Papa Innocenzo III nomin\u00f2 Guglielmo governatore dell'Acaia\nGuglielmo tenne per s\u00e9, sotto il suo dominio diretto, tutta la zona litoranea dell'Elide e della Messenia, con le pianure situate all'interno delle due province.Anche gli ordini militari dei Cavalieri Ospitalieri, dei Cavalieri di Malta e dei Cavalieri Teutonici ricevettero terre in propriet\u00e0.\nFurono inoltre create dodici alte baronie, che furono concesse ad altrettanti principali cavalieri francesi.\nNel 1209 Guglielmo, mentre era occupato con la riorganizzazione del Peloponneso, ricevette la notizia che il fratello maggiore Luigi era deceduto senza lasciare eredi e quindi si affrett\u00f2 a tornare in Francia per reclamare i suoi diritti sulla signoria di famiglia. La morte tuttavia lo colse in Puglia durante il viaggio verso la Francia. Anche suo nipote Ugo, cui Guglielmo aveva lasciato i suoi domini in Peloponneso, mor\u00ec poco dopo. Il Principato di Acaia pass\u00f2 quindi sotto la sovranit\u00e0 di Goffredo I di Villehardouin."}
{"id": "1752841", "revid": "204012", "url": "https://it.wikipedia.org/wiki?curid=1752841", "title": "Acidosi da anidride carbonica", "text": ""}
{"id": "1752842", "revid": "547992", "url": "https://it.wikipedia.org/wiki?curid=1752842", "title": "Rui Barros", "text": "Carriera.\nGiocatore.\nAll'inizio della sua carriera viene mandato dal in vari club per giocare e fare esperienza. Di prestito in prestito arriva a disputare il campionato di seconda divisione portoghese con la maglia del . In seguito passa al e nel 1987 il Porto lo riporta alla base per sostituire Paulo Futre, passato all'. Nell'anno d'oro del Porto disputa 34 partite segnando 12 gol, contribuendo in maniera determinante ai successi della squadra che si aggiudicher\u00e0 campionato, coppa nazionale, Coppa Intercontinentale e Supercoppa UEFA; in quest'ultima, nella finale di andata segna la rete decisiva all'. Viene quindi eletto calciatore portoghese dell'anno.\nLe prestazioni con la maglia del Porto e della nazionale portoghese fanno s\u00ec che Rui venga notato dalla , che lo acquista nel luglio 1988 per 7,5 miliardi di lire. Nella prima stagione in maglia bianconera segna 15 reti, mentre nella successiva il giocatore portoghese, seppur meno efficace sottorete, \u00e8 tra i protagonisti del \"double\" continentale Coppa Italia-Coppa UEFA; al termine della suddetta stagione, dopo 19 gol in oltre 90 partite durante il suo biennio a Torino, a seguito del \"repulisti\" che porter\u00e0 Luca Cordero di Montezemolo e Luigi Maifredi al timone della Juventus, verr\u00e0 ceduto al .\nRester\u00e0 alle dipendenze del club monegasco per un triennio. Nella stagione 1990-1991, sotto la guida di Ars\u00e8ne Wenger e con George Weah come compagno di reparto, guida il Monaco alla vittoria della Coppa di Francia e al secondo posto in campionato. Nella seguente stagione, con quattro reti realizzate, contribuisce al raggiungimento della finale di Coppa delle Coppe, persa a Lisbona contro il . Concluder\u00e0 la sua avventura nel Principato nell'estate 1993 con la squadra qualificata per la Champions League, nonostante il terzo posto in campionato, a seguito dell\"'affaire\" VA-OM.\nLa stagione alle dipendenze dell' fu complicata. La squadra, infatti, nonostante il secondo posto in campionato fu retrocessa d'ufficio in seconda divisione a seguito del procedimento giudiziario che individu\u00f2 le responsabilit\u00e0 di Bernard Tapie nel succitato illecito VA-OM. Rui terminer\u00e0 la stagione con 17 presenze a 4 reti.\nNell'estate 1994 torner\u00e0 per la terza volta al Porto dove disputer\u00e0 le ultime stagioni della sua carriera. Giocher\u00e0 in maniera regolare con la maglia dei Drag\u00f5es che vinsero cinque scudetti di fila dal 1995 al 1999. Al termine della stagione successiva, disputata sempre con la casacca del Porto, alla soglia dei 35 anni appender\u00e0 ufficialmente gli scarpini al chiodo.\nCon la maglia della nazionale disputer\u00e0 in totale, dal 1987 al 1996, 36 partite realizzando 4 reti.\nAllenatore.\nIl 2 giugno 2005 viene assunto dal come assistente del tecnico olandese Co Adriaanse. Il 9 agosto 2006 prese il posto dello stesso Adriaanse dimissionario; guid\u00f2 la squadra in due partite amichevoli disputate in Inghilterra e vinte contro e . Il 19 agosto guida il Porto alla vittoria della Supercoppa portoghese contro il , conquistando cos\u00ec il suo primo trofeo da allenatore.\nIl 21 agosto lascia il posto di allenatore a Jesualdo Ferreira, tornando a occupare quello di assistente; rimane nel ruolo di vice fino al 2 giugno 2010, per poi passare due giorni dopo a capo dei osservatori. L'8 gennaio 2016 viene nominato tecnico \"ad interim\" dei Drag\u00f5es al posto dell'esonerato Julen Lopetegui; un paio di giorni dopo lascia la panchina a S\u00e9rgio Concei\u00e7\u00e3o."}
{"id": "1752843", "revid": "15857601", "url": "https://it.wikipedia.org/wiki?curid=1752843", "title": "Yie Ar Kung Fu", "text": ""}
{"id": "1752845", "revid": "110157", "url": "https://it.wikipedia.org/wiki?curid=1752845", "title": "Podelzig", "text": "Podelzig \u00e8 un comune di 999 abitanti del Brandeburgo, in Germania.\nAppartiene al circondario (\"Landkreis\") del M\u00e4rkisch-Oderland (targa MOL) ed \u00e8 parte della comunit\u00e0 amministrativa (\"Amt\") di Lebus."}
{"id": "1752858", "revid": "1573940", "url": "https://it.wikipedia.org/wiki?curid=1752858", "title": "Amazonetta brasiliensis", "text": "L'alzavola brasiliana (\"Amazonetta brasiliensis\" ()), anche nota come anatra del Brasile, \u00e8 un uccello della famiglia degli Anatidi ed \u00e8 l'unica specie del genere Amazonetta.\nDescrizione.\nIl maschio e la femmina hanno un piumaggio molto simile, di colore marroncino chiaro, il petto \u00e8 chiazzato leggermente da un tenue marrone, il dorso \u00e8 marrone, la testa \u00e8 marrone ma ai lati sulle guance e la parte superiore del collo sono bianco-grigie, le penne timoniere della coda sono nere, le ali spiegate sono nere alle estremit\u00e0 mentre verso l'interno hanno un esteso specchio blu-verde metallico, le zampe sono rosso-arancio, gli occhi sono neri. Le uniche caratteristiche esteriori che contraddistinguono i sessi sono il becco che nel maschio \u00e8 rosato, mentre nella femmina \u00e8 grigio piombo; nella femmina la zona del capo vicino al becco presenta una piccola chiazza bianca che si ripete anche attorno all'occhio con una sorta di sopracciglio, nel maschio invece non \u00e8 presente.\nDistribuzione e habitat.\nQuesti uccelli possono essere trovati in tutto il Sud America orientale, dall'Uruguay, all'Argentina settentrionale e orientale, Paraguay, Venezuela centrale, Brasile, Per\u00f9 nord-orientale, Suriname, Guyana, Guyana francese, Bolivia orientale e Colombia orientale. Il loro habitat preferito sono i grandi corpi d'acqua dolce, lontano dalla costa e dalla fitta vegetazione sulle rive.\nTassonomia.\nIn passato questa specie era considerata un'anatra appollaiata, un gruppo di anatre classificate insieme per la loro abilit\u00e0 di appollaiarsi sui rami degli alberi. Tuttavia analisi pi\u00f9 recenti indicano l'alzavola brasiliana appartiene ad un clade di anatre sudamericane che comprende anche l'anatra crestata, l'anatra dagli occhiali e forse le anatre vaporiere.\nSono state individuate 2 sottospecie:\nBiologia.\nL'alzavola brasiliana vive in coppia o forma piccoli gruppi fino a venti uccelli. Entrambi i genitori si occupano dei loro anatroccoli. Si nutrono di semi, frutti, radici e insetti, mentre gli anatroccoli si cibano soltanto di insetti."}
{"id": "1752862", "revid": "155613", "url": "https://it.wikipedia.org/wiki?curid=1752862", "title": "Museo Fattori", "text": ""}
{"id": "1752863", "revid": "647919", "url": "https://it.wikipedia.org/wiki?curid=1752863", "title": "Alzavola brasiliana", "text": ""}
{"id": "1752864", "revid": "767487", "url": "https://it.wikipedia.org/wiki?curid=1752864", "title": "Claudio, Rik e Roger", "text": "Claudio, Rik e Roger sono stati un trio vocale degli anni sessanta composto da Claudio Capodieci, Enrico Gorla, Ruggero Lombardo.\nStoria del gruppo.\nIl trio nasce al Piccolo Teatro di Milano come coro di voci bianche che accompagna le varie scene della \"Vita di Galileo\" di Bertold Brecht con la regia di Giorgio Strehler.\nIl maestro di musica Renzo Gilardini sente per caso canticchiare i tre ragazzi in un bar di Milano e propone loro di formare un trio vocale: il debutto del trio Claudio, Rik e Roger avviene con il 45 giri Minni Brown/Bimbo twist, con un brano dal contenuto antirazzista sul lato 1, mentre il retro \u00e8 un twist con un testo quasi fantascientifico (la storia di un bimbo marziano che balla il twist).\nIn queste e nelle altre canzoni i tre giovani cantanti mettono in luce una buona capacit\u00e0 di armonizzazione, e riescono anche a mettersi in luce all'estero: infatti incidono 5 dischi in Italia e 3 in Germania per la Polydor e la CGD (questi ultimi prodotti da Renzo Gilardini) poi nel 1966 cambiano un componente al posto di Rik subentra Luigi Paghini e quindi cambiano anche nome al trio diventando nel 1967, Claudio, Lewis e Roger.\nNel 1967 partecipano al Festival di Bellaria, presentato da Corrado e lo vincono con il brano \"Teenagers concerto\", un successo di Mario Tessuto (due anni prima il vincitore era stato Gianni Pettenati).\nNel 1968 decidono di chiamarsi Trio junior e incidono altri 2 dischi per la Carosello e l'Ariete: per questa casa pubblicano un 45 giri con una canzone, (scritta da A. Nohra e da Ennio Morricone), inserita nella colonna sonora del film di Pier Paolo Pasolini \"Teorema\", questo brano compare in numerose compilation di successi di Morricone e dei \"Cantori moderni\" di Alessandroni, che incidono, sullo stesso disco, il brano \"L'ultima corrida\".\nIn seguito \"Fruscio di foglie verdi\" \u00e8 stato anche usato nella colonna sonora di \"Amore e rabbia\", film del 1969 in una versione inglese non incisa dal trio junior.\nCon i cambiamenti della voce dovuti alla crescita e la partenza, in periodi diversi, dei componenti per il servizio militare il gruppo si scioglie."}
{"id": "1752865", "revid": "108049361", "url": "https://it.wikipedia.org/wiki?curid=1752865", "title": "Il maleficio della farfalla", "text": "Il maleficio della farfalla (\"El maleficio de la mariposa\") \u00e8 la prima opera teatrale del poeta e drammaturgo spagnolo Federico Garc\u00eda Lorca. \nScritta nel 1920 su invito dell'impresario Gregorio Mart\u00ednez Sierra, fu messa in scena lo stesso anno al Teatro Eslava di Madrid con la ballerina Encarnaci\u00f3n L\u00f3pez J\u00falvez, soprannominata \"La Argentinita\", nel ruolo della Farfalla, e Catalina B\u00e1rcena nel ruolo dello Scarafaggio.\nNon fu ben accolta da parte del pubblico, e venne cancellata dopo essere stata rappresentata soltanto quattro volte.\nSuccessivamente, in diverse occasioni Lorca ha sostenuto che la sua prima opera teatrale fosse \"Mariana Pineda\" (1927).\nL'opera prende ispirazione da Yeats e Maeterlinck, in particolare da \"L'uccellino azzurro\" (1908).\nIl testo, scritto in versi, mette in scena una farfalla ferita, momentaneamente abbandonata dagli altri insetti, che vola via nonostante l'amore che uno scarafaggio prova per lei. Tra tutti gli insetti Lorca sceglie proprio la farfalla perch\u00e9 rappresenta la caducit\u00e0 della vita.\nI temi dell'amore frustrato e della morte imminente diverranno poi costanti nell'opera matura di Lorca, come l'utilizzo di diverse forme artistiche, comprese la musica e il balletto.\nIn Italia, \u00e8 stato realizzato un adattamento da Gennaro Vitiello (edito da GM Press) dal titolo \"La magia della farfalla\". \nI protagonisti sono insetti, che danno alla storia un'aria inquietante da racconto infantile.\nI personaggi sono:\ned altri."}
{"id": "1752870", "revid": "110157", "url": "https://it.wikipedia.org/wiki?curid=1752870", "title": "ORP Warszawa (cacciatorpediniere 1988)", "text": "Il cacciatorpediniere lanciamissili ORP Warszawa ex Smelyj \u00e8 stata un'unit\u00e0 prima della Marina Sovietica e successivamente della Marina polacca.\nSmelyj.\nLa costruzione dell'unit\u00e0, appartenente alla Classe Kashin, \u00e8 avvenuta nei Cantieri Navali di Mykola\u00efv in Ucraina, allora sovietica. Lo scafo venne impostato il 15 novembre 1966 il varo avvenne il 6 febbraio 1968 e l'unit\u00e0 entr\u00f2 in servizio nella Marina Sovietica il 27 dicembre 1969 con il nome \"Smelyj\", che in russo significa \"valoroso\".\nTra il 1972 e il 1974 la nave venne sottoposta a lavori di ammodernamento aggiornata al \"Project 61MP\" detta anche Classe Kashin Mod che la trasformarono in unit\u00e0 missilistica multiruolo. Gli ammodernamenti riguardarono l'armamento ed i sistemi di comando e controllo.\nL'unit\u00e0 dopo essere stata inquadrata nella Flotta del Mar Nero nel 1982 venne trasferita nella Flotta del Baltico dove prest\u00f2 servizio fino al 1987.\nORP Warszawa.\nNel 1987 la nave venne ceduta in prestito alla Polonia in sostituzione del cacciatorpediniere della Classe Kotlin ORP Warszawa, andato in disarmo nel 1986.\nLo \"Smelyj\" entr\u00f2 in servizio nella Marina Polacca il 9 gennaio 1988 e ribattezzato \"ORP Warszawa\", lo stesso nome del cacciatorpediniere di cui prendeva il posto, venne inquadrato nella 3\u00aa Flottiglia Navale di base a Gdynia. Il primo comandante dell'unit\u00e0 fu il Capitano di Fregata Jerzy W\u00f3jcik che era stato l'ultimo comandante della precedente unit\u00e0 a portare lo stesso nome e che rest\u00f2 al comando dell'unit\u00e0 fino ad ottobre del 1990. Successivamente a comandare l'unit\u00e0 fu il Capitano di Corvetta Zdzis\u0142aw P\u0142aczek che nel novembre 1998 lasci\u00f2 il comando al Capitano di Fregata Krzysztof Ma\u0107kowiak ultimo comandante della nave.\nTra il 1992 e il 1993 la nave venne definitivamente ceduta alla Marina Polacca come pagamento di debiti che la Russia aveva nei confronti della Polonia, insieme ai sottomarini \"ORP Dzik\" e \"ORP Wilk\", due battelli Classe Foxtrot.\nNel 2003 la Marina Polacca lo ritir\u00f2 dal servizio cercando di venderlo all'estero, ma non avendo trovato acquirenti il 5 dicembre dello stesso anno venne collocato in riserva ed attualmente \u00e8 ancorato nel porto di Gdynia in parziale stato di smantellamento.\nVisite all'estero.\nDurante il suo servizio sotto la bandiera polacca la nave nel 1989 e nel 1992 si \u00e8 recata all'estero visitando i seguenti porti:\nNome.\nNella storia della Marina Polacca questa \u00e8 stata la terza unit\u00e0 a portare il nome della capitale Warszawa. La seconda era stata l'ex cacciatorpediniere sovietico Spravedlivyj della Classe Kotlin, in servizio dal 1970 al 1986, mentre la prima fu un monitore che fece parte della Flottiglia fluviale della Vistola prestando servizio dal 1920 al 1939."}
{"id": "1752874", "revid": "729019", "url": "https://it.wikipedia.org/wiki?curid=1752874", "title": "Alcalosi respiratoria", "text": "Per alcalosi respiratoria in campo medico si intende una condizione in cui il pH ematico sale al di sopra del normale valore di 7,45 e la causa che determina questa condizione di alcalosi \u00e8 polmonare.\nTipologia.\nEsistono due tipi di alcalosi respiratoria, la forma acuta e quella cronica: la forma acuta non \u00e8 compensata dai meccanismi renali ed \u00e8 quindi pi\u00f9 sintomatica, mentre la forma cronica \u00e8 pi\u00f9 spesso compensata dai meccanismi renali.\nSintomatologia.\nClinicamente si osserva iperventilazione, ovvero atti respiratori troppo frequenti; tachipnea, solitamente al di sopra dei 20 atti al minuto. Altri sono: nausea, vomito, parestesie, aritmie, coma, rigidit\u00e0 muscolare, \"vertigini\", disturbi del visus.\nEziopatogenesi.\nLe cause sono di vario genere e comprendono:\nIl meccanismo patogenetico si sviluppa a causa di una diminuzione dell'anidride carbonica (CO2) disciolta nel sangue, il che comporta un aumento del pH ematico. Avendo la CO2 attivit\u00e0 vasodilatatrice sul circolo cerebrale, una sua riduzione (ipocapnia) dovuta a iperventilazione causa una costrizione del circolo cerebrale, il che determina la sintomatologia neurologica: confusione, capogiri, vertigini, nausea, fino al coma.\nL'alcalosi ematica comporta anche uno squilibrio elettrolitico: in alcalosi il calcio ematico tende a legarsi alle proteine, il che determina una ipocalcemia, la quale \u00e8 poi responsabile delle turbe nervose periferiche e muscolari: parestesie, rigidit\u00e0 muscolare, fascicolazioni muscolari, spasmi muscolari, insensibilit\u00e0 periorale. Sempre l'alcalosi determina uno spostamento a sinistra della curva di dissociazione dell'ossigeno dall'emoglobina, \u00e8 quindi alterato il rilascio di ossigeno ai tessuti, a livello cardiaco questo pu\u00f2 determinare in pazienti gi\u00e0 cardiopatici delle aritmie, che sono avvertite quindi come palpitazioni; sempre come palpitazioni possono essere avvertite delle extrasistole che sono per\u00f2 delle aritmie tendenzialmente benigne.\nTerapie.\nUna volta scoperta la causa che ha comportato la nascita di tale stato patologico questa deve essere trattata. La alcalosi respiratoria da crisi d'ansia generalmente pu\u00f2 essere trattata tranquillizzando il paziente, ricorrendo alla respirazione in un sacchetto di carta (la plastica \u00e8 da evitare per pericolo di soffocamento) perch\u00e9 cos\u00ec facendo si concentra la CO2 nel sacchetto, viene inspirata e quindi si favorisce un abbassamento del pH ematico. Sono altres\u00ec efficaci terapie farmacologiche che si basano sull'utilizzo di beta-bloccanti per l'attacco acuto, i quali riducono la sintomatologia. Le benzodiazepine sono invece pi\u00f9 utilizzate per il trattamento di lunga durata."}
{"id": "1752878", "revid": "439868", "url": "https://it.wikipedia.org/wiki?curid=1752878", "title": "San Bartolomeo in Bosco", "text": "San Bartolomeo in Bosco \u00e8 una frazione di Ferrara di 2.041 abitanti. Rientra nella Circoscrizione 2 e dista dal centro del capoluogo circa 14\u00a0km.\nGeografia fisica.\nTerritorialmente si sviluppa fra Gaibana, Montalbano e Marrara, ed \u00e8 tutta costituita da aree pianeggianti.\nStoria.\nIl paese \u00e8 nato nel XVIII secolo su terreni bonificati in epoca recente, e da quel momento \u00e8 stato soggetto a numerosi eventi drammatici legati alle rotte del fiume Reno, negli anni 1774 e 1896, e ai danni prodotti dal sisma del 1887.\nLa storia del piccolo borgo \u00e8 strettamente legata a quella della sua chiesa parrocchiale, nata come oratorio nel 1735 poi ricostruita nelle forme recenti nel XX secolo. "}
{"id": "1752882", "revid": "767487", "url": "https://it.wikipedia.org/wiki?curid=1752882", "title": "Quattro minuti", "text": "Quattro minuti (\"Vier Minuten\") \u00e8 un film drammatico del 2006 diretto da Chris Kraus.\nTrama.\nA soli venti anni Jenny von Loeben si trova nel carcere femminile di Luckau per avere commesso un atroce omicidio e la sua violenza non risparmia niente e nessuno. Cos\u00ec, malvista dalle altre detenute e bollata come soggetto pericoloso, vive con impassibile cinismo. Nella desolazione di Luckau, niente sembra darle una motivazione per ritrovare la propria umanit\u00e0, fino a quando l'anziana Traude Kr\u00fcger, che insegna a suonare il pianoforte nel carcere, si accorge delle sue doti eccezionali e decide di coltivarle, anche se Jenny, sulle prime, non sembra in grado di seguire un normale percorso di apprendimento. In un impeto di ira picchia selvaggiamente il secondino che aveva aiutato la signora Kr\u00fcger ad acquistare il nuovo pianoforte del carcere e viene relegata in un durissimo isolamento.\nL'anziana insegnante, dal carattere deciso e intransigente, non si arrende e a poco a poco riesce a costruire un profondo legame con Jenny, scoprendo le dolorose radici della violenza della ragazza, una storia di abusi, crudelt\u00e0 e indifferenza che l'hanno segnata per sempre. Anche la signora Kr\u00fcger ha per\u00f2 alle spalle la tragedia di un amore inconfessabile che l'ha condotta a scegliere di vivere in solitudine, alla ricerca del talento che ora vede in Jenny.\nLa tenacia di Jenny e della sua insegnante sembrano portare buoni frutti; la ragazza supera brillantemente le selezioni di un concorso per pianisti emergenti ma, a un passo dalla finale, tutti i sogni sembrano vanificarsi: una notte, una compagna di cella tenta di ustionare le preziose mani di Jenny, che, abbandonata a s\u00e9 stessa, reagisce con prevedibile violenza. Tutto era stato ovviamente orchestrato dal secondino, per vendicarsi e far ricadere ogni colpa su Jenny. Divorato dai rimorsi, egli lascia evadere Jenny perch\u00e9 possa esibirsi nella prova conclusiva del concorso. Il direttore del carcere, giunto in teatro con i suoi uomini per arrestarla, su richiesta della signora Kr\u00fcger conceder\u00e0 a Jenny solo quattro minuti per esprimere tutto il suo talento e la sua anima in un'ultima, sorprendente esibizione.\nColonna sonora.\nLa colonna sonora del film \u00e8 di Annette Focks, la scelta musicale alterna brani di musica classica, musica pop e pezzi inediti. Il CD \u00e8 stato pubblicato in Italia il 23 marzo 2007.\nLista dei brani:"}
{"id": "1752883", "revid": "23117", "url": "https://it.wikipedia.org/wiki?curid=1752883", "title": "Scream America EP", "text": ""}
{"id": "1752890", "revid": "256896", "url": "https://it.wikipedia.org/wiki?curid=1752890", "title": "Stelling van Amsterdam", "text": ""}
{"id": "1752893", "revid": "6923", "url": "https://it.wikipedia.org/wiki?curid=1752893", "title": "Cagiva N 1", "text": ""}
{"id": "1752894", "revid": "438678", "url": "https://it.wikipedia.org/wiki?curid=1752894", "title": "Museo della Pagliazza", "text": ""}
{"id": "1752908", "revid": "15858519", "url": "https://it.wikipedia.org/wiki?curid=1752908", "title": "Bonifacino", "text": ""}
{"id": "1752914", "revid": "6923", "url": "https://it.wikipedia.org/wiki?curid=1752914", "title": "Maina (penisola)", "text": "La Maina (\u039c\u03ac\u03bd\u03b7, M\u00e1ni in greco) \u00e8 una sub-regione geografica e culturale della Grecia, che occupa la penisola centrale delle tre che si estendono verso sud dal Peloponneso, nella Grecia meridionale. La penisola \u00e8 ironicamente e popolarmente detta in Grecia \"il dito medio\".\nLa penisola forma la continuazione della catena montuosa del Taigeto, la spina centrale del Peloponneso, che si estende fra il Golfo di Laconia, a est, e quello di Messenia, a ovest.\nL'insediamento umano nella penisola \u00e8 sparso in centri abitati molto piccoli e isolati, il pi\u00f9 importante dei quali \u00e8 storicamente Areopoli, tradizionalmente considerata la capitale della Maina, mentre l'abitato pi\u00f9 popoloso \u00e8 oggi Gytheio, porto principale della regione.\nLa comunit\u00e0 che vi \u00e8 insediata prende il nome di Manioti (M\u03b1\u03bd\u03b9\u03ac\u03c4\u03b5\u03c2, \"Mani\u00e1tes\", in greco) ed \u00e8 nota per una lunga storia di fiera autonomia e di forte attaccamento alla cultura spartana e in generale alla cultura greca antica (\u00e8 considerata la sub-cultura greca pi\u00f9 simile a quella antica). Sia le tradizioni che il sentimento comunitario riconducono alla permanenza dell'elemento dorico nell'\"ethos\" locale, testimoniato anche dalla peculiarit\u00e0 dialettali. Fu l'ultima parte della Grecia a convertirsi al cristianesimo, rimanendo strenuamente fedele alla religione pagana greca fino al 900 d.C. Peraltro la regione \u00e8 oggi una delle aree della Grecia maggiormente interessate dal fenomeno della \"rinascita\" pagana.\nGeografia.\nLa penisola della Maina, che si dirama dalla catena montuosa del Taigeto (2.400\u00a0m di altitudine s.l.m.) e dai suoi contrafforti verso Mezzogiorno, ha inizio a sud della citt\u00e0 di Calamata e finisce nel mar Ionio con il promontorio detto Capo Matapan (o Capo Tenaro). Quest'ultimo si trova a una latitudine pi\u00f9 meridionale della citt\u00e0 di Tunisi ed \u00e8, dopo Tarifa (Spagna), la punta continentale pi\u00f9 meridionale d'Europa.\nIl territorio \u00e8 montagnoso e inaccessibile. Si pensa che il nome \"Mani\" abbia il significato originario di \"secco\" o \"privo di alberi\". Fino a tempi recenti molti villaggi potevano essere raggiunti soltanto via mare. Oggi una strada stretta e tortuosa si estende lungo la costa occidentale da Calamata ad Areopoli, quindi punta verso sud fino al Capo Matapan e infine gira a nord per raggiungere Gytheio.\nLa penisola \u00e8 amministrativamente, ma anche storicamente, suddivisa in due parti: la Maina \u201cesterna\u201d e quella \u201cinterna\u201d: la prima appartiene alla Messenia, mentre la seconda alla regione storica della Laconia, oggi distinte unit\u00e0 periferiche della regione del Peloponneso. Nell'et\u00e0 classica, invece, l'intera Maina rientrava nella Laconia dominata da Sparta, alla cui eredit\u00e0 ancora oggi i Mainoti si ricollegano culturalmente.\nDopo la riforma amministrativa detta \"piano Kallikratis\" in vigore dal gennaio 2011 che ha abolito le prefetture e accorpato numerosi comuni, la Maina \u201cesterna\u201d costituisce il comune di Dytiki Mani (in greco \"\u0394\u03c5\u03c4\u03b9\u03ba\u03ae \u039c\u03ac\u03bd\u03b7\", ovvero \"Maina Occidentale\"), con 6.658 abitanti secondo i dati del censimento 2001, e superficie di 403\u00a0km\u00b2; mentre la Maina \u201cinterna\u201d rientra nel Comune di Anatoliki Mani (in greco \"\u0391\u03bd\u03b1\u03c4\u03bf\u03bb\u03b9\u03ba\u03ae \u039c\u03ac\u03bd\u03b7\", ovvero \"Maina Orientale\"), con popolazione di 14.308 abitanti secondo i dati del censimento 2001 e superficie di 619\u00a0km\u00b2.\nLa Maina storica, pertanto, ha una superficie complessiva di 1.022\u00a0km\u00b2 e una popolazione totale di 21.066 abitanti.\nLa Maina Orientale, o Esterna, \u00e8 pi\u00f9 piovosa della Maina occidentale, o Interna, e per questa ragione la prima \u00e8 popolarmente detta anche \"aposkiaderi\", espressione locale che significa \u201combrosa\u201d, mentre la seconda \u00e8 popolarmente chiamata \"prosiliaki\", che significa \u201csoleggiata\u201d.\nMolti cognomi della Maina Orientale, o Esterna, terminano con il suffisso \"-\u00e9as\", mentre il suffisso tipico dei cognomi della Maina occidentale, o Interna, \u00e8 \"-\u00e1kos\"; altro suffisso tipico della Maina \u00e8 \"-\u00f3ggonas\", una corruzione dell'originario \"\u00e9ggonos\", \"nipote\" (di nonno).\nAlla divisione tradizionale in due territori, oggi consacrata dalla distribuzione della Maina nei due comuni di Anatoliki Mani e Dytiki Mani, se ne giustappone una, pi\u00f9 antica, che ripartisce la regione in tre aree:\nIn alcune descrizioni appare anche una quarta suddivisione, denominata Vardounia (\u0392\u03b1\u03c1\u03b4\u03bf\u03cd\u03bd\u03b9\u03b1) nel nord, corrispondente al soppresso comune di Smynos, che la riforma amministrativa detta \"piano Kallikratis\" ha ricompreso nel comune di Anatoliki Mani.\nStoria.\nLa poco accessibile penisola della Maina \u00e8 stata caratterizzata, nel corso della sua storia, dall'autonomia rispetto alle potenze vicine e da peculiari forme di cultura. Il cristianesimo, per esempio, vi giunse tardi rispetto al resto del Peloponneso, mettendovi radici soltanto nel IX secolo, sebbene esistessero gi\u00e0 in precedenza alcune chiese in luoghi fortificati. Anche per la persistenza di credenze pagane (e forse criptogiudaiche) il Mani era contraddistinto da una notevolissima tradizione folkloristica di spiriti, demoni, centauri, vampiri, nereidi, e altri miti paganeggianti o sincreticamente accolti nella religiosit\u00e0 popolare ortodossa.\nLa Maina, inoltre, grazie alla sua impraticabilit\u00e0 costitu\u00ec fino al XX secolo un luogo di rifugio per molti Greci e occidentali riottosi al dominio dell'Impero ottomano. Vi si stanziarono infatti popolazioni greco-bizantine, franco-greche e veneto-cretesi dopo la conquista turca delle loro terre, incluse le loro aristocrazie, i cui membri nel Mani vennero denominati nikliani. Questi \"nobili\", spesso molto poveri, decaduti e dediti a pratiche di pirateria e brigantaggio, vivevano in case torri e formarono complesse strutture claniche, sovente impegnate in faide. Si consideravano socialmente superiori alla \"plebe\" anche se spesso ne condividevano le professioni e lo stile di vita, e se ne differenziavano soltanto per il diritto di vivere in case torri e di ornare i loro tetti con tegole di marmo. Anche se spesso semi-analfabete e prive di un'accurata registrazione genealogica vantavano origini che risalivano fino alle dinastie dei Paleologhi o dei Commeno e delle altre grandi dinastie imperiali bizantine e dei duchi franco-greci convertiti all'ortodossia. Si tratta di una delle pochissime tracce di aristocrazia tradizionale rimaste in Grecia dopo il dominio turco, e in effetti tutta l'altra \"nobilt\u00e0\" medievale-moderna greca ha origine nella nobilt\u00e0 franca e crociata o dal patriziato italiano (veneziano, soprattutto nelle isole Jonie e a Creta, genovese nell'arcipelago), oppure trattasi di \u201cnobilt\u00e0 di cappa\u201d fanariota ovvero discende da quella nobilt\u00e0 bizantina che accett\u00f2 la supremazia turca e continu\u00f2 a vivere a Costantinopoli, sul Danubio e in Asia Minore.\nA nessuna delle \u201cpotenze occupanti\u201d riusc\u00ec, nel corso dei secoli, di sottomettere i manioti: essi rimasero sempre liberi, selvaggi, imprevedibili e in perenne lite fra di loro. Faide famigliari durate generazioni segnarono la loro impronta sui manioti, cos\u00ec come rivolte e pratiche piratesche e di grande brigantaggio ai danni dei mercanti soprattutto turchi e sudditi dell'impero ottomano (armeni, ebrei di Salonicco, siro-libanesi): fu proprio da questa regione che ebbe gli inizi il movimento di liberazione dei greci dal giogo turco che durava da quattro secoli.\nDel resto dal XVIII secolo in poi i Turchi avevano rinunciato al controllo diretto del Mani, eccetto un paio di fortezze, demandandolo a un \u201cbey\u201d scelto tra le famiglie locali (mai tramandato di padre in figlio), che governava in maniera semi indipendente, o talvolta completamente indipendente e ribelle. Assieme alle isole Jonie e al monte Athos il Mani, dunque, era l'unica parte della Grecia che si situava al di fuori del diretto controllo ottomano. La fiera difesa della propria autonomia da parte dei Manioti \u00e8 stata spesso ricondotta alle loro lontane origini spartane ed era rappresentata, anche visivamente, dalle tipiche \u201ccase-torri\u201d medievali che costellano ancora oggi il paesaggio urbano locale e dalle quali i clan familiari nei quali erano organizzati si difendevano contro gli Ottomani e i Crociati o si attaccavano fra loro in occasione delle molte guerre tribali.\nIl tema della discendenza dagli antichi Spartiati ha accompagnato la definizione dei Manioti per gran parte della loro storia, come attestato da Napoleone Bonaparte, che si riferiva loro come \"Discendenti di Sparta\", o da Theodoros Kolokotronis (leader della Guerra di Indipendenza greca) che li chiamava \"Gli Spartani\".\nNei primi secoli dell'Et\u00e0 Moderna, i Manioti furono anche famigerati pirati, e il porto di Oitylo ebbe il soprannome ironico di \"Grande Algeri\".\nLe origini: Periodo miceneo.\nOmero, nel \"Catalogo delle navi\" contenuto nel Secondo Libro dell'Iliade\" menziona le citt\u00e0 della Maina: Messi (Mezapos), Oetylus (Oitylo), Kardamili (o Skardamoula), Gerenia, Teuthone (Kotronas), e Las (Passavas).\"\nSotto i Micenei, la Maina ebbe la sua prima fioritura e un famoso tempio dedicato ad Apollo fu costruito sul Capo Tenaro. Il tempio era di tale importanza da rivaleggiare con il complesso sacro di Delfi che era allora dedicato a Poseidone. Alla fine, il tempio di Tenaro fu dedicato a Poseidone e quello di Delfi, notoriamente, ad Apollo. Secondo la leggenda, vi era una caverna, nei pressi del Tenaro, che conduceva all'Ade. La Maina appare anche in altri racconti mitologici, come quello famosissimo di Elena di Troia la quale avrebbe trascorso la sua prima notte con il rapitore Paride sull'isoletta di Cranae, al largo della costa di Gytheio.\nDurante il XII secolo a.C., i Dori invasero la Laconia e si insediarono, originariamente, a Sparta, ma ben presto cominciarono a espandere il loro territorio, e intorno all'800 a.C. occuparono la Maina con tutto il resto della Laconia. I Manioti furono ascritti fra i Perieci.\nNello stesso periodo, i Fenici giunsero nella Maina e stabilirono una loro colonia a Gytheio, che costituiva una buona base per la raccolta della murex, la conchiglia marina usata per la produzione della porpora, di cui era ricco il Golfo di Laconia.\nEt\u00e0 classica.\nMentre gli Spartani governavano la Maina, Tenaro divenne un importante luogo di riunione per i mercenari\nGytheio divenne un porto di primario rilievo per Sparta, da cui dista soltanto 27 chilometri (17\u00a0miglia).\nNel 455 a.C., durante la Prima guerra del Peloponneso, fu assediato e catturato dall'ammiraglio ateniese Tolmide, con 50 triremi e 4.000 opliti. La citt\u00e0 e i moli vennero ricostruiti e nella tarda Guerra del Peloponneso e Gytheio divenne il primo cantiere navale per la nuova flotta spartana. La leadership spartana sul Peloponneso ebbe una brusca battuta d'arresto nel 371 a.C., quando i Tebani condotti da Epaminonda li sconfissero nella Leuttra. I Tebani, durante la campagna per la sottomissione della Laconia, conquistarono Gytheio dopo un assedio di tre giorni, ma la mantennero per poco, e alla fine furono cacciati da una unit\u00e0 d\"\u00e9lite\" composta da 100 Spartiati.\nEt\u00e0 ellenistica.\nNel periodo ellenistico la Maina rimase sotto il controllo degli Spartani. I Macedoni, sotto il comando di Filippo V di Macedonia invasero la Maina e la Laconia nel 219 a.C.-218 a.C. e assediarono senza successo Gytheio, Las e Asine. Quando Nabide sal\u00ec al trono di Sparta nel 207 a.C., introdusse alcune limitate riforme in senso democratico, ampliando notevolmente la base degli Spartiati, ormai ridotti a poco pi\u00f9 di un centinaio di unit\u00e0. Fra l'altro, il nuovo re rafforz\u00f2 Gytheio facendone un porto e un arsenale di prima grandezza.\nNel 195 a.C., durante la guerra laconica, la Repubblica romana e la Lega achea, con il supporto di un contingente misto fornito dal Regno di Pergamo e da Rodi, prese Gytheio dopo un lungo assedio. Gli alleati giunsero ad assediare la stessa Sparta, e costrinsero Nabide ad arrendersi. Fra le clausole del trattato vi era l'imposizione dell'autonomia di Gytheio e di altri villaggi perieci, fra i quali molti insediamenti costieri della Maina. Questi fondarono la Lega dei Laconi liberi, con capitale in Gytheio, sotto la protezione della Lega achea. Nabide, certo non contento della perdita del controllo diretto sulla Maina, ricostru\u00ec una flotta e rinforz\u00f2 l'esercito, per muovere contro Gytheio nel 192 a.C. L'esercito e la flotta della Lega achea, sotto il commando di Filopemene, provarono a liberare la citt\u00e0 dall'assedio, ma furono sbaragliati appena fuori Gytheio, e costretti a ripiegare verso Tegea. Lo stesso anno, una flotta romana sotto il comando di Atilius prov\u00f2 a riprendere Gytheio. Nabide fu ucciso e Sparta entr\u00f2 a far parte della Lega achea. Tuttavia, gli Spartani, in cerca di un porto, presero Las. Gli altri stati membri della Lega achea risposero assediando Sparta e costringendola a mutare le proprie leggi.\nEt\u00e0 romana.\nI Manioti vissero in pace fin dal 146 a.C., anno della Battaglia di Corinto, il conflitto che si concluse con la distruzione di Corinto da parte dell'esercito romano comandato da Lucio Mummio Acaico e con l'annessione della Lega achea da parte della Repubblica romana. Anche se i Romani conquistarono tutto il Peloponneso, alla Lega dei Laconi liberi fu consentito di mantenere una relativa indipendenza in condizioni di forte autonomia locale.\nSuccessivamente i Manioti subirono incursioni dei pirati Cretesi e della Cilicia che danneggiarono, fra l'altro, il Tempio di Poseidone al Tenaro. La regione fu liberate dai pirati a seguito delle campagne militari appositamente intraprese da Pompeo il Grande. Probabilmente per gratitudine, I Manioti fornirono a Pompeo contingenti di arcieri nelle sue battaglie contro Giulio Cesare durante la Guerra civile romana (49-45 a.C.).\nDurante la Guerra civile romana (44-31 a.C.), nella sua fase finale (32-30 a.C.), i Manioti e i Laconi assistettero Ottaviano Augusto fornendo truppe per la marina. Augusto sconfisse Marco Antonio e Cleopatra VII nella Battaglia di Azio (il 2 settembre del 31 a.C.) e per gratitudine visit\u00f2 Psammathous e riconobbe ufficialmente l'autonomia della Comunit\u00e0 Maniota, che divenne una sorta di territorio semi-indipendente. Era l'inizio dell'Et\u00e0 d'oro della Maina.\nLa Maina fior\u00ec sotto i Romani. La Comunit\u00e0 (Koinon) consisteva di 24 citt\u00e0 (poi 18), delle quali Gytheio rimaneva la pi\u00f9 importante. Tuttavia altre parti della Maina restavano sotto l'altra unit\u00e0 territoriale semi-indipendente di Sparta: in particolare i centri abitati di Asine e Kardamyli. La Maina torn\u00f2 a essere un centro di rilievo per la fabbricazione della tintura di porpora, che era molto richiesta a Roma, cos\u00ec come era anche nota per l'estrazione di Porfido rosso antico. Las Passavas \u00e8 ricordata come un'importante citt\u00e0 romana, con bagni e ginnasio.\nPausania il Periegeta ci ha lasciato una descrizione della citt\u00e0 di Gytheio all'epoca dell'Imperatore Marco Aurelio (161-180). L'Agopr\u00e0, l'Acropoli, l'Isola di Cranae (Marathonisi), dove secondo la leggenda Paride aveva celebrato le sue nozze dopo aver rapito a Sparta Elena, prima di salpare definitivamente verso Troia, il Migonium o recinto di Afrodite Migonitide, e il colle Larysium (Koumaro) che si erge alle spalle dell'abitato. Oggi I maggiori resti archeologici sono da ricondurre all'et\u00e0 romana, e sono stati \u2013 in parte \u2013 sommersi dal mare.\nLa Comunit\u00e0 (Koinon) rimase semi-indipendente fino alle riforme territoriali di Diocleziano, nel 297.\nCon le Invasioni barbariche la Maina divenne un rifugio sicuro per i profughi di altre aree dell'Impero. Nel 375, un forte terremoto devast\u00f2 Gytheio.\nEt\u00e0 tardoimperiale.\nIl 17 gennaio 395, Teodosio I, che per l'ultima volta nella storia aveva riunito l'Impero Romano sotto il suo controllo, mor\u00ec. Il figlio pi\u00f9 grande, Arcadio gli succedette nel trono dell'Impero Romano d'Oriente, del quale la Maina divenne definitivamente parte.\nFra il 395 e il 397, Alarico I e i suoi Visigoti presero il Peloponneso e distrussero ci\u00f2 che rimaneva di Gytheio. Alarico sottomise anche le citt\u00e0 pi\u00f9 importanti: Corinto, Argo, e Sparta. Fu alla fine sconfitto da Stilicone e riattravers\u00f2 il Golfo di Corinto verso Nord.\nNel 468, Gaiserico re dei Vandali tent\u00f2 di sottomettere la Maina con lo scopo di farne una base per i raid e per la conquista di tutto il Peloponneso. La sua flotta prov\u00f2 a prendere terra a Kenipoli, ma gli stessi abitanti aggredirono i contingenti appena sbarcati e li costrinsero a ritirarsi, con una prima dimostrazione storica della proverbiale fierezza dei Manioti.\nQualche decennio pi\u00f9 tardi, il famoso generale bizantino Belisario, sulla via per la sua vittoriosa campagna contro il Regno dei Vandali (che avrebbe riconquistato restituendo all'Impero la Prefettura d\u2019Africa), si ferm\u00f2 a Kenipoli per donare rifornimenti e onorare la vittoria dei Kenipolitani, fra i quali reclut\u00f2 anche alcuni soldati.\nSecondo Greenhalgh e Eliopoulos, nel 590, gli Avari (scesi nella Grecia meridionale con gli Slavi) invasero e occuparono gran parte del Peloponneso occidentale. Tuttavia non vi sono riscontri archeologici della presenza slava o avara nel Peloponneso prima della fine del VI secolo. Peraltro, le tracce della presenza slava nella Grecia peninsulare sono comunque molto rare.\nEt\u00e0 bizantina.\nNella generale scarsezza di fonti dirette sulla Maina, spicca la vivida descrizione che ne fa Costantino VII Porfirogenito nel \"De administrando imperio\":\n\"Sia noto che gli abitanti della Maina non appartengono alla stirpe dei predetti Slavi ma a quella dei pi\u00f9 antichi Romei, che fino ai tempi presenti sono definiti Elleni dai locali in considerazione del loro essere stati in tempi antichi idolatri e adoratori di idoli come gli antichi Greci, e che furono battezzati e divennero Cristiani durante il Regno del glorioso Basilio. Il posto in cui vivono \u00e8 privo di acqua e inaccessibile, ma ha olivi dai quali essi traggono qualche consolazione.\"\nNel brano appare per la prima volta il nome \u201cMaina\u201d per la regione, e da esso si apprende che i Manioti furono cristianizzati definitivamente soltanto nel IX secolo. Tuttavia alcuni resti archeologici di chiese cristiane risalenti al IV secolo dimostrano che il Cristianesimo era in attivit\u00e0 gi\u00e0 in tempi molto pi\u00f9 antichi. In ogni caso sembra di poter affermare che, in base alle fonti disponibili, i Manioti sono stati gli ultimi abitanti della Grecia a seguire apertamente la Religione greca antica. Ci\u00f2 pu\u00f2 essere facilmente spiegato con la natura montagnosa della regione, che rendeva i luoghi inaccessibili e adatti a ospitare coloro i quali non si convertirono nel X-XI secolo. La circostanza della lunga permanenza dei culti ellenici politeisti, tuttavia, accresce la percezione dei Manioti come eredi culturali diretti della tradizione greco-spartana, nonch\u00e9 della resistenza della Religione greca al Cristianesimo. D'ora in poi la Maina pur essendo cristiana, avr\u00e0 sempre una certa simpatica verso la cultura greca antica e soprattutto verso la Religione greca, come si \u00e8 dimostrato nella sua recente \"rinascita\" essendo il probabile centro dove la rinascita \u00e8 pi\u00f9 popolare di tutta la Grecia.\nSotto il Principato di Acaia.\nDurante la Quarta Crociata (1201\u20131204), i Crociati presero e devastarono Costantinopoli. L'Impero Bizantino si frantum\u00f2 in diverse entit\u00e0 statali fondate dai vincitori Latini e dai superstiti Greci. Tra questi, i pi\u00f9 importanti erano Despotato d'Epiro, l'Impero Latino di Costantinopoli, l'Impero di Nicea, e l'Impero di Trebisonda, che produssero imperatori o aspiranti tali in lizza fra loro per il controllo dell'intera eredit\u00e0 bizantina, compresi gli altri stati semi-indipendenti in cui era stata divisa la restante parte del vecchio Impero Bizantino o che andavano emergendo nell'area. Guglielmo di Champlitte e Goffredo di Villehardouin sconfissero I Greci peloponnesiaci nella Battaglia dell\u2019Oliveto di Koundouros (1205), e il Peloponneso divenne il Principato di Acaia. Nel 1210, la Maina fu infeudata al Barone Giovanni de Neuilly come signore ereditario, e costru\u00ec il Castello di Passavas sulle rovine dell'antica Las. Il Castello occupava una posizione strategica, controllando l'importante passo fra Gytheio e Oitylo e conteneva le eventuali scorribande dei Manioti.\nI Manioti, tuttavia, non erano facili da contenere, e non erano neppure la sola minaccia per l'occupazione Franca del Peloponneso. I Melengi, una trib\u00f9 Slava da secoli stanziata sul Taigeto, minacciava la Laconia da ovest, e sulla costa est gli Tsaconi ugualmente resistevano ai Franchi. Nel 1249, Guglielmo II di Villehardouin, si mosse contro queste minacce. Egli us\u00f2 l'appena presa fortezza di Monemvasia per controllare la Tsaconia e costru\u00ec la citt\u00e0 fortificata di Mistr\u00e0 alle falde del Taygeto, in posizione dominante sull'antica Sparta e sulla sua pianura per contenere i Melengi. Per meglio contrastare le incursioni dei Manioti costru\u00ec il Castello su Grand Magne, che probabilmente si pu\u00f2 identificare nel fortilizio di Tigani. Esso \u00e8 descritto come \"un pauroso sperone roccioso\". Un vescovo latino insediato nella Maina negli anni '50 del XIII secolo. Nel 1259, Il vescovo fu catturato durante la Battaglia di Pelagonia dalle forze del rinnovato Impero Bizantino sotto la leadership di Nicea.\nSotto il Despotato di Morea.\nIl 25 luglio 1261, i Bizantini condotti da Michele VIII Paleologo ripresero Costantinopoli. Nel Peloponneso Guglielmo II di Villehardouin fu lasciato libero, ma a condizione di consegnare le fortezze di Grand Magne, Mistr\u00e0, Gerontre e Monemvasia, nonch\u00e9 di consegnare ostaggi del rango di Lady Margaret, Baronessa di Passavas. Con l'uscita dei Franchi dalla Laconia, i Manioti vissero in pace sotto il Despotato di Morea, unit\u00e0 locale del nuovo Impero Bizantino, dal quale vennero nominati i despoti che governavano la provincia. Questa situazione di pace avrebbe avuto fine con I primi attacchi dei Turchi Ottomani al Peloponneso.\nSembra che la Maina sia stata dominata in quegli anni dal clan dei Nikliani, rifugiatasi nella regione dalla citt\u00e0 di Nikli.\nNel secondo periodo bizantino della Maina, si formarono quattro caste nella popolazione locale: i Nikliani, i Megalogenites, gli Achamnomeri e i Fameyi.\nI Nikliani erano gli abitanti della citt\u00e0 di Nikli rifugiatisi nella Maina dopo il saccheggio della loro dimora originaria per opera dell'imperatore bizantino Andronico II Paleologo. Kyriakos Kassis sostiene che i Nikliani fossero all'inizio una famiglia, mentre Patrick Leigh Fermor li identifica pi\u00f9 generalmente con gli abitanti di Nykli. I Nikliani erano la potente aristocrazia che incominci\u00f2 a costruire castelli e case-torri nella Maina.\nI Megalogenites (cio\u00e8 \"ben nati\"), erano rifugiati da diverse parti della Grecia provenienti da famiglie potenti e conosciute, come le dinastie imperiali dei Commeni e dei Palaeologi, ma anche dei Latriani (o Medici) e altre. Perlopi\u00f9 ignoravano le leggi tribali dei Nikliani o provavano a vivere in armonia con esse. Anche i Megalogenites costruivano case-torri come i Nikliani.\nGli Achamnormeri erano la classe media dei Manioti. Dai diritti ridotti rispetto alle prime due classi, essi potevano costruire case-torri meno alte e di materiali meno nobili del marmo e della pietra. Erano comunque proprietari di terre e spettava loro una porzione dei beni comuni come la piccola cacciagione, il sale, e il pesce. Avevano libert\u00e0 di movimento e mezzi di produzione. Secondo il costume locale, una costruzione di torre riuscita durante la notte ne comportava la promozione sociale, sempre che non fosse contrastata con successo dai vicini.\nI Fameyi erano l'ultima casta. Non avevano propriet\u00e0 ed erano forza lavoro non qualificata; si possono paragonare ai servi della gleba dell'Europa occidentale. Potevano ottenere l'emancipazione e diventare Achamnormeri.\nLa conquista ottomana.\nDopo la Caduta di Costantinopoli, conquistata il 29 maggio 1453 dal Sultano Ottomano Maometto II, la Maina rimase sotto il controllo del Despotato di Morea per alcuni anni, fin quando, nel 1460, Mehmet occup\u00f2 anche il Peloponneso, travolgendo le difese passive dell'Hexamilion (la muraglia costruita dai Bizantini di Morea lungo l'Istmo di Corinto). Negli anni intercorrenti fra la Caduta di Costantinopoli e la conquista ottomana del Despotato di Morea, questo era stato governato dai due fratelli dell'ultimo Imperatore Costantino XI, Demetrio Paleologo e Tommaso Paleologo. Nel 1460 nessuno dei due segu\u00ec l'esempio del fratello maggiore, morto sugli spalti della Citt\u00e0 imperiale mentre difendeva le mura delle Blacherne dagli assalti turchi. Tommaso fugg\u00ec in Italia mentre Demetrio si rifugi\u00f2 addirittura presso lo stesso Maometto II, cui diede in moglie la figlia (avuta da Theodora Asanina) Elena Paleologa.\nKrokodeilos Kladas, un famoso condottiero greco di Laconia, nel 1461 fu insignito da Maometto II della Signoria di Elos a Varvounia, in chiave difensiva rispetto alle scorrerie dei Manioti. Kladas non fu un buon investimento per l'Impero Ottomano, e condusse fino alla morte una politica personale e anti-ottomana, destreggiandosi fra I poteri locali e Venezia, sempre pi\u00f9 interessata allo scacchiere peloponnesiaco. Inoltre, in quei primi anni di dominazione ottomana, la popolazione della Maina ebbe un tumultuoso aumento dovuto alle migliaia di rifugiati che vi confluivano da altre aree della Grecia, in cerca di relativa libert\u00e0. Dopo il 1453, nacquero nella Maina nuovi insediamenti, come Skoutari, fondata dai cittadini fuggiti da Costantinopoli.\nLa popolazione dell'area, oggi di poco superiore ai 20.000 abitanti, sal\u00ec all'epoca fino a un numero imprecisato fra i 40\u00a0000 e gli 80\u00a0000 abitanti. Chateau-Reneau riferisce che all'inizio del XVII secolo vi erano nella Maina 700 insediamenti urbani (ma si pensa sia un'esagerazione). Ancora nel 1700, nonostante la costante emigrazione, il censimento ottomano (per quanto sottostimato a causa della propensione dei Manioti a sottrarsi ai controlli turchi), registr\u00f2 14.773 abitanti. Nel 1805, William Martin Leake riferisce che vi erano 30\u00a0000 abitanti nella Maina. Dodici anni pi\u00f9 tardi, K. Koumas scrive nel suo trattato di geografia che la Maina ha 100\u00a0000 abitanti (ma il numero \u00e8 ritenuto chiaramente frutto di esagerazione). In uno scritto del 1820, fatto da Anagnostaras per la Filik\u00ed Eter\u00eda, si dice che la Maina ha 8\u00a0000 uomini in armi. Kassis giunge alla conclusione che la popolazione totale in quegli anni si aggiri intorno alle 45\u00a0000 unit\u00e0. Nel 1463, Kladas si un\u00ec ai Veneziani nella Guerra turco-veneziana del 1463-1479 . In quella veste, condusse i Manioti contro gli Ottomani fino al 1479, quando la Repubblica di Venezia concluse la pace con gli Ottomani e cedette all'Impero il \"Brazzo di Maina\". Kladas rifiut\u00f2 di accettare le condizioni della pace e si diede alla macchia con i pi\u00f9 fedeli dei suoi; i Veneziani misero una taglia sulla sua testa.\nDopo la fine della Guerra turco-veneziana, molti dei Greci che si erano schierati contro gli Ottomani furono massacrati dai Turchi, ma altri si rifugiarono nella Maina, dove continuarono a resistere. Maometto II invi\u00f2 contro di loro 2\u00a0000 fanti e 300 cavalieri al comando di Ale Boumico. I Veneziani, in cerca di buone relazioni con l'Impero Ottomano, non aiutarono i ribelli, e anzi tennero un atteggiamento apertamente favorevole ai Turchi. Gli Ottomani raggiunsero Oitylo prima di Kladas, e i Manioti li attaccarono e li massacrarono. Sfuggirono alla morte soltanto in pochi, fra i quali il comandante Boumico. Kladas invase la Piana di Laconia con 14\u00a0000 Manioti e fece strage degli abitanti di etnia turca che vi si erano stanziati negli anni precedenti.\nUn mese pi\u00f9 tardi, una grande forza armata sotto il comando di Ahmed Bey invase la Maina e cattur\u00f2 Kladas, che fu condotto a Porto Kagio. Qui, egli fu prelevato da tre Galee di re Ferdinando I di Napoli. Per ritardare i Turchi abbastanza da consentire a Kladas di fuggire, la retroguardia Maniota attacc\u00f2 l'esercito Ottomano. Kladas riusc\u00ec a raggiungere il Regno di Napoli, dove divenne un capo mercenario. Ritorn\u00f2 nella Maina nel 1490 e fu ucciso in uno scontro nei pressi di Monemvasia.\nFra l'Impero Ottomano e la Repubblica di Venezia.\nFra il 1500 e il 1570, la Maina mantenne la propria autonomia e non sub\u00ec invasioni da parte degli Ottomani. Questi, infatti, erano assorbiti dal tentativo di estromettere definitivamente i Veneziani dal Peloponneso. Vi riuscirono nel 1540, quando con la Guerra turco-veneziana del 1537\u20131540) conquistarono Monemvasia e Nauplia.\nGli Ottomani, sotto Selim II, si prepararono a invadere l'isola veneziana di Cipro, e a tal fine costruirono una fortezza nella Maina, a Porto Kagio, rinforzando anche Passavas. L'idea era quella di tagliare le linee di comunicazione veneziane e, al contempo, di tenere sotto controllo i Manioti. Questi ultimi, allarmati, chiesero l'assistenza di Venezia, e la flotta veneziana, con l'aiuto dei guerrieri manioti, conquist\u00f2 la nuova fortezza.\nCipro cadde pochi anni pi\u00f9 tardi, ma le flotte alleate della Lega Santa (1571) sconfissero la Flotta ottomana nella Battaglia di Lepanto. I Greci credettero che don Giovanni d'Austria avrebbe aiutato la loro rivolta al comando del vescovo di Monemvasia. Ma il promesso contingente militare non arriv\u00f2, e nel 1572 il vescovo dovette ripiegare nella Maina. I Manioti si appellarono inutilmente al Papa Gregorio VIII perch\u00e9 convincesse Filippo II di Spagna ad assicurare supporto militare.\nNel 1603, I Manioti approcciarono Papa Clemente VIII, che aveva da poco \u201cpreso la croce\u201d. Clemente mor\u00ec due anni pi\u00f9 tardi, senza avere avuto il tempo di concretizzare un'iniziativa nel senso richiesto dai Manioti, e questi incominciarono a cercare un nuovo campione, identificandolo in Filippo III di Spagna. Essi lo pressarono affinch\u00e9 prendesse terra con il suo esercito presso Porto Kagio e promisero di unirsi con ben 15.000 uomini armati, cui si sarebbero aggiunti altri 80.000 peloponnesiaci. I Manioti mandarono anche inviati presso le maggiori potenze cristiane del Mediterraneo, come la Repubblica di Venezia, il Regno di Francia, la Repubblica di Genova, il Granducato di Toscana, e nuovamente la Spagna. Tutti si dissero interessati, e mandarono diverse spedizioni nella Maina, ma con l'eccezione della spedizione spagnola che attacc\u00f2 e saccheggi\u00f2 Passavas non fecero nulla di concreto.\nI Manioti trovarono infine un nuovo campione in Carlo I di Gonzaga-Nevers, duca di Mantova. Carlo discendeva per parte di nonna dall'Imperatore Bizantino Andronico II Paleologo, ed esattamente dalla linea di Teodoro I del Monferrato, figlio di Andronico. Mediante questa connessione, Carlo Gonzaga rivendicava il trono di Costantinopoli. Egli avvi\u00f2 contatti con i Manioti, che lo chiamavano \"re Costantino Paleologo\". Quando ci\u00f2 giunse all'orecchio della Sublime Porta il Governo ottomano invi\u00f2 il generale Arslan al comando di un'armata di 20.000 uomini e 70 navi, con l'ordine di invadere la Maina. Per la prima volta questa spedizione ottomana riusc\u00ec a distruggere e sottomettere la Maina, e conseguentemente a imporre un tributo ai Manioti (i quali si guardarono bene dal pagarlo, in seguito). Carlo I, alla notizia della scorreria, si mosse attivamente per la sua crociata, mandando inviati presso le principali corti europee in cerca di supporto. Nel 1619, reclut\u00f2 sei navi e un contingente di mercenari ma fu costretto a desistere dai preparative a causa dell'inizio della Guerra dei trent'anni. L'idea della crociata sbiad\u00ec, e Carlo Gonzaga mor\u00ec nel 1637.\nNel 1645, ebbe inizio un nuovo conflitto Turco-Veneziano, la cosiddetta \"Guerra di Candia\" (1645\u20131669), durante la quale la Repubblica di Venezia fu costretta a difendere Creta \u2013 provincia veneziana fin dal 1204 \u2013 dai poderosi attacchi ottomani, inizialmente condotti da Ibrahim I. I Manioti appoggiarono i Veneziani e offrirono loro navi. Nel 1659, l'Ammiraglio Francesco Morosini, con 13.000 Manioti, occup\u00f2 Calamata, gi\u00e0 da allora la citt\u00e0 di rilevanti dimensioni pi\u00f9 vicina alla Maina. Nel 1667, durante l'Assedio di Candia, alcune navi pirate Maniote si infilarono in mezzo alla Flotta ottomana e diedero a fuoco diverse grandi navi turche. Tuttavia, Candia cadde nel 1669, e Creta divenne una provincia ottomana. Ancora una volta, dopo l'esito negative di rivolte e guerre contro l'Impero Ottomano, la Maina accolse ondate di rifugiati greci provenienti da diverse aree, inclusa l'Asia Minore e specialmente da Creta dopo il 1669. I profughi cretesi si stabilirono nella Maina creando villaggi con nomi cretesi, e arricchirono il dialetto locale con espressioni, costrutti e fonemi tipici del dialetto cretese. Le migrazioni di massa verso la Maina non mancarono, peraltro, di creare problemi. La scarsit\u00e0 di suolo arabile condusse a molte guerre locali fra diverse famiglie, clan e villaggi. L'era delle faide, che avrebbe per pi\u00f9 di due secoli caratterizzato l'Ethos maniota cominci\u00f2 allora. Molti Manioti, invece, cominciarono a servire come mercenari nelle armate del Doge di Venezia, mentre altri divennero pirati, sia per ragioni di sopravvivenza, sia per meglio seguire i loro ideali patriottici.\nCatturata Creta, gli Ottomani rivolsero le proprie attenzioni sulla Maina. Il gran visir Faz\u0131l Ahmed K\u00f6pr\u00fcl\u00fc, invi\u00f2 il corsaro Hasan Baba a sottomettere la penisola. Baba giunse nella Maina e chiese agli abitanti di consegnare ostaggi, ma ricevette proiettili. Non solo. Durante la notte dieci Manioti tagliarono le gomene delle navi di Baba, mandandole a infrangersi contro gli scogli. A questo punto i Manioti attaccarono le navi e fecero strage dei Turchi che erano a bordo. Baba riusc\u00ec a salvarsi per poco, fuggendo con l'unica nave superstite.\nNelle prigioni di Costantinopoli, era recluso in quegli anni un famoso pirata Maniota, allora venticinquenne: Limberakis Gerakaris. All'et\u00e0 di quindici anni egli aveva iniziato a servire su una galea veneziana come rematore. Successivamente si era dedicato alla pirateria ed era stato catturato dagli Ottomani nel 1667. Il gran visir decise di offrirgli un'amnistia se avesse cooperate con il Governo ottomano, aiutandolo a riprendere stabilmente il controllo sulla Maina. Gerakaris accett\u00f2 la proposta, e \u2013 nel 1670 \u2013 fu quindi nominato bey della Maina. Uno dei suoi primi atti fu quello di esiliare i clan che erano tradizionalmente nemici della sua famiglia: gli Iatriani e i Stephanopoulos, entrambi di Oitylo. Gli Iatriani lasciarono la Maina nel 1670 e si stabilirono a Livorno, dove presero il nome di Medici, che era una traduzione quasi letterale del loro cognome. Gli Stephanopoulos furono forzati a lasciare Oitylo nel 1676, e dopo averne ottenuto il permesso dalla Repubblica di Genova, si stabilirono in Corsica, in un primo momento a Paomia e successivamente a Cargese, dove si cre\u00f2 in tal modo una minoranza greca che fino a tempi recenti ha mantenuto la coscienza storica della propria provenienza.\nTra il 1600 e il 1700, vi fu un esodo massiccio di Manioti verso l'Europa occidentale. Negli anni '70 del XVI secolo, alcuni Manioti emigrarono a Volterra. Quanto al clan Stephanopoulos, ben 700 persone che ne facevano parte emigrarono in Corsica; numerosi erano anche i Latriani, (che in seguito latinizzarono il proprio nome in Medici) insediatisi a Livorno grazie a una concessione di Ferdinando de' Medici.. Vi sono menzioni di Manioti anche a Napoli e Tommaso Asanis Paleologo vi costru\u00ec una chiesa di rito greco. Vi sono anche tombe di Paleologi in Cornovaglia e Inghilterra; una, in particolare, nell'Abbazia di Westminster, di un Paleologo che combatt\u00e9 con Oliver Cromwell. Carlo V, Re di Spagna e Imperatore del Sacro Romano Impero, aveva fra i suoi contingenti un corpo chiamato \u201cI Manioti\u201d.. La diaspora maniota tocc\u00f2 l'isola di Sardegna stabilendosi sul salto di Montresta sulla costa nord occidentale, in provincia di Oristano.\nLimberakis ben presto perdette i favori del Governo ottomano e si un\u00ec alle attivit\u00e0 piratesche dei suoi compatrioti, fino a essere nuovamente catturato nel 1682. Con gli Ottomani occupati nella Guerra contro l'Austria, i Veneziani videro un'opportunit\u00e0 per riprendere i territori persi nel Peloponneso e cos\u00ec diedero avvio a una nuova guerra. Il generale turco nel Peloponneso Ismael Bey, prevenne il piano attaccando la Maina con 10.000 soldati. I Turchi devastarono le campagne, ma nottetempo i Manioti attaccarono ferocemente e ne uccisero 1.800. Gli altri Turchi si ritirarono uno dei castelli di Kelefa e Zarnatas, che furono assediate dai Manioti. Dopo un breve assedio, questi riuscirono a prendere Koroni e Kelefa. Tuttavia, Ismael invi\u00f2 altri 10.000 fanti e 2.500 artiglieri a porre, a loro volta, l'assedio ai Manioti asserragliati a Kelefa. Quando i Turchi erano vicini alla conquista, giunsero 4.500 Veneziani comandati da Francesco Morosini e costrinsero gli Ottomani a togliere l'assedio e a ripiegare a Kastania con i Manioti all'inseguimento.\nI Veneziani, con l'assistenza di contingenti greci, conquistarono tutto il Peloponneso, e giunsero fino ad Atene, ponendola sotto assedio. Risale a questo momento storico la famosa esplosione del Partenone, che gli Ottomani avevano adibito a deposito di munizioni. Quando I bombardamenti dei Veneziani lo colpirono, un'ampia parte al centro dell'edificio salt\u00f2 in aria, e i danni sono visibili anche dopo le successive anastilosi dei secoli seguenti. Gli Ottomani, alle strette, liberarono per la seconda volta Gerakarios Limberakis e lo nominarono \u201cSua Altezza il Governatore della Maina\u201d. Limberakis immediatamente lanci\u00f2 diversi raid nel territorio veneziano. Ma ben presto, in un clima di sospetti reciproci (fra i quali un tentativo di avvelenamento forse di fonte Ottomana), Liberakis ancora una volta cambi\u00f2 bandiera e pass\u00f2 dalla parte dei Veneziani. I Veneziani lo insignirono del cavalierato di San Marco e del titolo di Signore di Rumelia. Limberakis attacc\u00f2 Arta, quando gli Ottomani distrussero le sue mansioni a Karpenisi. Prese e devast\u00f2 la citt\u00e0 prima di fare rientro nella Maina. Gli Artani protestarono ufficialmente presso il Doge. Limberakis, alla fine della Guerra di Morea, mosse in Italia, dove sarebbe morto quattordici anni pi\u00f9 tardi.\nNel 1715, gli Ottomani attaccarono il Peloponneso per riaffermarvi il proprio dominio e riuscirono a cacciare i Veneziani in soli settanta giorni di combattimenti. La Marina veneziana vinse alcune minori battaglie navali al largo della Maina ma la Guerra era ormai perduta. L'anno successivo, 1716, il Trattato di Passarowitz, sanc\u00ec l'abbandono veneziano delle pretese sul Peloponneso.\nLa Rivolta di Orlov.\nLa rivolta Orlov (1770) fu l'evento storico precursore della guerra d'indipendenza greca (1821), che vide i greci sollevarsi nel Peloponneso sotto l'incitamento del conte Orlov, comandante della flotta navale russa nella guerra russo-turca. In Grecia essa \u00e8 nota come \"eventi Orlov\" (in greco \u039f\u03c1\u03bb\u03c9\u03c6\u03b9\u03ba\u03ac).\nVolendo indebolire l'Impero Ottomano e stabilire uno stato greco filo-russo nei Balcani, dopo un primo contatto in Russia attraverso un greco ivi residente di nome Papazolis, emissari russi vennero inviati nella Maina a met\u00e0 degli anni '60 del XVIII secolo, per stringere un patto con i dirigenti locali che rappresentavano il grosso della forza militare in Grecia in quel momento. Nel 1769, durante la Guerra russo-turca, una flotta di navi da guerra comandate dal conte Aleksey Grigoryevich Orlov salp\u00f2 dal Mar Baltico per il Mediterraneo. La flotta raggiunse Mani nel febbraio 1770 per chiedere ai \"manioti\" di innalzare le loro bandiere di guerra. 50 soldati russi rimasero in appoggio ai greci per combattere nella guerra di terra, mentre la flotta salp\u00f2 per il Mar Egeo.\nSi decise di dividere l'armata in due gruppi: la \u201cLegione Occidentale\u201d e la \u201cLegione Orientale\u201d; La prima, sotto il comando di Ioannes Mavromichalis (soprannominato \"O Skil\u00f2s\", il cane), Dolgorougoph, e Komoundouros, constava di 200 manioti e dodici russi; la seconda, sotto il comando di Barkof, Grigorakis, e Psaros, consisteva di 500 manioti e sei russi.\nLa flotta russa mise sotto assedio Koroni con l'assistenza da terra della Legione Occidentale. L'assedio si rivel\u00f2 difficile, e subito Orlof entr\u00f2 in disaccordo con Mavromikalis, il quale accusava il primo di insufficiente determinazione, rilevando che senza una rapida occupazione di Koroni non si sarebbe dovuta sollevare invano la popolazione greca. Orlov replic\u00f2 definendo i Manioti \"rabbiosi\" e \"rudi montanari\". Secondo le fonti, Mavromichalis replic\u00f2, in linea con il carattere maniota: \"L'ultimo di questi montanari rabbiosi difende la sua libert\u00e0 con la propria spada e la protegge pi\u00f9 di voi, servo di una prostituta!\"\nLa Legione Orientale debell\u00f2 un contingente di ben 3.500 Ottomani. La Sublime Porta reag\u00ec inviando nel Peloponneso un'armata di 8.000 soldati i quali, prima di invadere il Peloponneso, saccheggiarono l'Attica. A Rizomylo in Messenia, furono per\u00f2 fermati da Mavromichalis e 400 armati. I Manioti li trattennero a lungo, ma le forze ottomane infine prevalsero in forza della loro superiorit\u00e0 numerica. Catturarono infine lo stesso Mavromichalis, e lo torturarono a morte. Quindi invasero la Maina, e iniziarono a saccheggiarne le campagne. Durante la notte, per\u00f2, un'armata di 5.000 Manioti, comprese diverse donne, attacc\u00f2 il campo nemico attendato nei pressi di Almiro. Gli Ottomani persero 1.700 unit\u00e0, mentre gli aggressori subirono soltanto 39 perdite.\nL'esercito greco ebbe quindi un buon successo iniziale, liberando rapidamente ampie porzioni di Morea. La rivolta per\u00f2 non riusc\u00ec a diffondersi in modo efficace nel resto della Grecia, con la notevole eccezione di Creta sotto la guida di Ioannis Vlahos (noto come Daskalogiannis).\nCon l'assistenza degli isolani greci, la flotta russa fu in grado di segnare una vittoria importante contro la marina turca nella Battaglia di Cesme, ma questo non aiut\u00f2 l'esercito greco in Morea. Quando i russi non riuscirono a portare le forze che avevano promesso, la rivolta fu presto repressa.\nSubito dopo la spedizione di Orlov, diversi Manioti entrarono nelle forze armate russe. Leader di questi volontari furono due esponenti di importanti clan manioti: Stephanos Mavromichalis e Dimitrios Grigorakis, arruolati con il grado di maggiore. Mavromichalis divenne il primo comandante nativo dell\"Albanskoi Voisko\" (\"Legione Albanese\"), un'unit\u00e0 di rifugiati dell'Impero Ottomano che furono stanziati in Crimea e pi\u00f9 tardi riogranizzati nel \"Grecheskii Pekhotnyi Polk\".\nDal punto di vista russo, la missione del conte Orlov fu un successo, danneggiando la flotta turca, dirigendo le truppe turche a sud e contribuendo alla vittoria che port\u00f2 alla firma del Trattato di K\u00fc\u00e7\u00fck Kaynarca.\nDal punto di vista greco fu invece un fallimento che cost\u00f2 un enorme numero di vite umane (sia in battaglia che nelle rappresaglie turche che seguirono). I Greci vennero del tutto dimenticati nel Trattato di K\u00fc\u00e7\u00fck Kaynarca e pertanto divennero sempre pi\u00f9 diffidenti nei confronti dei russi. Mentre i rapporti greco-russi rimasero forti (in parte a causa dell'influenza dei greci di primo piano in Russia), molti tra le nuove generazioni di capi greci (come Petrobey e Kolokotronis) guardavano ad Occidente per nuove alleanze. Nella Maina, infine, la Rivolta Orlov segn\u00f2 l'inizio della pi\u00f9 decisa invasione mai attuata dall'Impero Ottomano.\nIl fallimento della Rivolta Orlov fu un disastro per la Maina. I Manioti furono ricacciati nella Maina, e furono costretti a pagare un tributo agli Ottomani, i quali imposero un Bey locale che li governasse e mandarono truppe Turco-Albanesi a presidiare la penisola.\nIl Bey del Peloponneso, Hatzi Osman, credette allora che fosse il momento storico buono per prendere una volta per tutte il controllo della Maina e impressionare favorevolmente il Sultano ottomano. Quando i Manioti percepirono i preparativi ottomani raccolsero un contingente militare sotto la guida di \u00c9xarchos Grigorakis e del nipote Tzanetos Grigorakis che provenivano dal potente clan di Ayeranos.\nDopo poco, Haci Osman con 16.000 uomini pose sotto assedio le Case-Torri del Clan a Kastania. I difensori erano Konstantinos Kolokotronis e Panagiotes Venetsanakis, con soli 150 uomini e donne in armi. Il combattimento dur\u00f2 dodici giorni e molti dei difensori furono uccisi. Gli altri furono fatti prigionieri, torturati e uccisi per smembramento. La moglie di Konstantinos Kolokotronis fugg\u00ec vestita come un guerriero maniota, portando nascosto con s\u00e9 il suo bambino Theodoros Kolokotronis, il futuro eroe della Guerra d'indipendenza greca.\nDa Kastania, Hasan Ghazi avanz\u00f2 verso Skoutari e pose sotto assedio le Torri del potente clan Grigorakis. Nel frattempo, il contingente maniota sotto il comando dei Grigorakis, composto da 5.000 uomini e 2.000 donne, stabiliva una posizione difensiva sulla zona montuosa sopra il villaggio di Parasyros. L'Armata ottomana avanz\u00f2 nella Piana di Agio Pigada (letteralmente \"Ben Fatta\"). I Turchi mandarono inviati ai Manioti, proponendo negoziati. I Manioti inviarono sei uomini.\nHasan, incontrati gli inviati greci, chiese loro i bambini di dieci comandanti come ostaggi, nonch\u00e9 tutte le armi maniote e una tassa capitale annuale in riparazione del torto di avere aiutato gli invasori russi. I Manioti risposero ad Hasan \u2013 secondo la tradizione \u2013 \"Preferiamo morire che dare le nostre armi e i nostri bambini. Non pagheremo tributi, perch\u00e9 la nostra terra \u00e8 povera.\u201d Hasan, infuriato, fece decapitare i sei inviati, e ne fece impalare i corpi in vista dei Manioti.\nDopo l'uccisione degli inviati, i Manioti attaccarono gli Ottomani. Il combattimento fu fiero, e soltanto 6.000 turchi riuscirono a fuggire e a ritirarsi a Mistr\u00e0, allora capitale della Laconia. Non si conosce il numero esatto delle perdite maniote, ma quelle turche ammontarono a circa 10.000 unit\u00e0. Nel 1780, Hasan Ghazi tent\u00f2 di indebolire il clan Grigorakis ordendo l'omicidio di Exarchos. Lo invit\u00f2 a Tripoli (allora capitale del Peloponneso) e lo tratt\u00f2 come un ospite onorato, ma poi lo fece uccidere. La successiva domenica di Pasqua, la madre di Exarchos incit\u00f2 gli uomini di Skoutari alla vendetta. Comandati da Zanetos, gli uomini vestiti da preti ottennero il permesso di attraversare Passavas. Una volta dentro, gli scutarioti posero mano alle armi, sterminarono la guarnigione turca e saccheggiarono il villaggio.\nNel 1782, gli Ottomani fermarono il Bey della Maina, Michalis Troupakis, lo misero su una nave e lo inviarono a Mitilene, dove fu condannato a morte per pirateria e ucciso. La Sublime Porta nomin\u00f2 Zanetos Grigorakis al suo posto, ma dovette catturarlo e forzarlo ad accettare la carica, di fronte al netto rifiuto opposto da questi.\nGli anni dei Clefti.\nDurante il mandato di Zanetos Grigorakis la Maina divenne la base preferenziale per molti Clefti e altri banditi greci.\nFra essi vi erano il famoso pirata greco Lambros Katsonis, che aveva aiutato i Russi durante la Rivolta Orlov, Andreas Androutsos, (padre del patriota greco Odysseas Androutsos), e Zacharias Barbitsiotis. Il 9 gennaio 1792, Caterina II di Russia mand\u00f2 il proprio rappresentante Aleksandr Bezborodko a siglare il Trattato di Ia\u0219i con il Gran Visir ottomano Koca Yusuf Pasha. Il Trattato poneva fine alla Guerra russo-turca del 1787-1792), riconosceva l'annessione russa della Crimea (1783), e trasferiva alla Russia Yedisan, facendo del Dnestr la frontiera russo-turca in Europa. Lambros Katsonis disse: \"Aikaterini (in greco: Caterina) ha fatto il suo trattato, ma Katsonis non ha fatto il suo con il nemico.\"\nKatsonis, insieme ad Androutsos e Zacharias, costru\u00ec una batteria di cannoni a Porto Kagio. Quindi mise insieme un piccolo contingente militare e una flottiglia di undici navi, per attaccare le navi ottomane che transitavano in quell'area. Tuttavia, non riusc\u00ec a controllare gli equipaggi, che presero ad attaccare anche navi di altri paesi, colando a picco, fra l'altro, due navi francesi. Una flotta ottomana di trenta navi e una moderna nave da battaglia francese attaccarono Porto Kagio; gli uomini di Katsonis si dispersero, e lui stesso fugg\u00ec a Odessa a bordo di una delle sue ultime navi.\nNel 1798, Napoleone Bonaparte, all'epoca generale dell'Armata rivoluzionaria francese, sotto gli ordini del Direttorio invi\u00f2 presso i Manioti due esponenti della famiglia Stephanopoulos, da decenni stabilita a Cargese in Corsica, al fine di convincerli ad attaccare gli Ottomani dal Peloponneso, mentre lui li avrebbe attaccati dall'Egitto. Zacharias e Zanetbey accolsero la proposta e Napoleone mand\u00f2 loro rifornimenti di armi. Quando i Turchi lo scoprirono, sostituirono Zanetos, nella carica di Bey della Maina, con Panagiotis Koumoundoureas.\nNel 1803, gli Ottomani deposero Koumoundourakis, ritenuto incapace di sottomettere l'ex Bey Zanetos Grigorakis, che ancora andava ricevendo armi dalla Francia nel suo castello di Cranae. Come nuovo Bey della Maina fu scelto Antonio Grigorakis, cugino di Zanetos. Tuttavia, la flotta turca, sotto il commando dell'Aamiraglio Seremet, non riusc\u00ec a prendere la roccaforte di Zanetos e fu costretta a ritirarsi. Nel 1805, Seremet attacc\u00f2 Zacharias nella sua fortezza sul Taigeto e prov\u00f2 a ucciderlo senza successo. Nel 1807, gli Ottomani, sempre pi\u00f9 preoccupati per l'inaffidabilit\u00e0 dei Manioti, attaccarono Antonbey a Gytheio, preso atto del fatto che il Bey non dimostrava alcuna reale intenzione di contrastare il cugino Zanetos, il quale continuava ad attaccare i Turchi. Ancora una volta, gli Ottomani dovettero ritirarsi. Tre anni dopo, Antonbey si dimise e la scelta della Sublime Porta cadde sul genero, Konstantis Zervakos. Ma ai Manioti la designazione non risultava gradita, e pertanto essi deposero Zervakos.\nNello stesso anno 1810, i leader Manioti convennero a Gytheio ed elessero Bey della Maina Theodoros Zanerakos (Theodorobey), nipote di Zanetbey.\nNel 1815, gli Ottomani attaccarono nuovamente la Maina e nuovamente furono ricacciati indietro. Theodorobey fu rimosso poco dopo, e sostituito con Petros Mavromichalis or Petrobey.\nPierros Grigorakos, un figlio di Zanetbey, entr\u00f2 nell'esercito russo e fu nominato comandante di un contingente di 500 uomini, conosciuto come la Legione Spartana. Questa era, a sua volta, inquadrata nella Legione dei fucilieri leggeri composta da rifugiati dalle terre greche. Molti veterani di queste formazioni militari vennero a contatto, grazie all'esperienza con i Russi, con l'associazione segreta greca Filik\u00ed Eter\u00eda, che anim\u00f2 la rivoluzione anti-ottomana e accese la guerra d\u2019indipendenza greca; fra essi vi erano Elias Chrisospathis, che inizi\u00f2 i Manioti alla societ\u00e0 segreta, nonch\u00e9 lo stesso Pierros Grigorakis e i suoi fratelli Giorgos e Zanetakos.\nLa Maina nella Guerra d'indipendenza greca.\nPetros Mavromichalis era il nipote di Ioannes il Cane. Era il primo bey maniota proveniente dal Mesa Mani. Nel 1798, era stato approcciato da Napoleone per unirsi alla Guerra contro gli Ottomani, ma dopo il fallimento dell'invasione dell'Egitto, Petros era entrato nell'esercito francese e aveva combattuto nelle Isole Ionie. Si mormorava che fosse stato nominato Bey perch\u00e9 lo zio non era stato ucciso, bens\u00ec si era convertito all'Islam ed era divenuto un ufficiale dell'Armata ottomana. Invece, nel 1819, Mavromichalis si un\u00ec alla Filik\u00ed Eter\u00eda e ai preparativi per la grande rivolta greca che si andavano allestendo.\nI Manioti, conosciuti per le loro qualit\u00e0 belliche, furono i primi fra i Greci a unirsi al movimento di liberazione. La Filik\u00ed Eter\u00eda mand\u00f2 i suoi rappresentanti Perrevos e Chrisospathis a organizzare i Manioti.\nIl 17 marzo 1821, 12.000 Manioti si riunirono presso la chiesa dei Tassiarchi (Arcangeli) di Areopoli e dichiararono solennemente guerra contro l'Impero Ottomano, precedendo il resto della Grecia di circa una settimana. La loro bandiera era bianca con una croce blu al centro e, attorno alla croce, il motto \"Vittoria o morte\" e \u201cCon o sopra [lo scudo]\u201d (allusivo all'antico invito delle madri spartane ai figli che partivano per la guerra). Ai Manioti si deve l'avere scritto \"Vittoria\" e non \"Libert\u00e0\" (come nell'attuale motto nazionale greco) con la motivazione che la libert\u00e0, per la Maina, era gi\u00e0 un fatto acquisito da secoli, per il quale non era necessario combattere; si trattava, semmai, di riconquistare il resto delle terre un tempo bizantine e quindi, per loro, greche.\"\nIl 21 marzo 1821 un contingente di 2.000 Maniots sotto il commando di Petros Mavromichalis, Theodoros Kolokotronis, e Papaflessas marci\u00f2 su Calamata. Il 23 marzo la citt\u00e0 fu presa. Da Calamata, Mavromichalis scrisse lettere agli stati d'Europa, informandoli di cosa stesse accadendo in Grecia e firmandosi come \u201cComandante in capo delle Forze Spartane\u201d. Sempre a Calamata si tenne un'assemblea chiamata Senato Messenico. Kolokotronis voleva attaccare Tripoli e catturare subito la capitale ottomana del Peloponneso. Mavromichalis, invece, voleva catturare prima le citt\u00e0 pi\u00f9 piccolo e quindi stringere Tripoli in una morsa, per conquistarla. Il Senato approv\u00f2 l'idea di Mavromichalis, e i Manioti attaccarono in massa gli Ottomani in Messenia e in Laconia.\nKolokotronis, convinto di avere ragione, marci\u00f2 autonomamente sull'Arcadia con 300 Manioti. Quando entr\u00f2 nella Regione, la sua banda dovette affrontare un contingente turco di 1.300 uomini e lo sconfisse. Il 28 aprile poche centinaia di soldati Manioti sotto il comando del figlio di Mavromichalis, Kyriaoulis, si riunirono al campo di Kolokotronis fuori Tripoli. Il 12 settembre 1821, la Capitale ottomana del Peloponneso cadde. Il 4 luglio, Kyriakoulis Mavromichalis fu ucciso vicino alla fortezza Souliota di Kaiapha.\nMahmud II era seriamente preoccupato dallo svilupparsi degli eventi, e si risolse, nel 1824, a chiedere aiuto al Chediv\u00e8 d'Egitto, ormai semi-indipendente Mehmet Ali. Ali promise di aiutarlo in cambio delle isole di Creta e Cipro, nonch\u00e9 della nomina a Pash\u00e0 del Peloponneso per il figlio, Ibrahim Pasha. Fu quest'ultimo che, accolte le richieste egiziane da parte del Sultano ottomano, prese il comando del contingente del chediv\u00e8 in Grecia. Nel frattempo, i Greci erano assorbiti in dissidi interni tali da sfociare in episodi di guerra civile. Kolokotronis fu arrestato, il figlio Panos ucciso, e il nipote Nikitaras costretto a fuggire.\nIbrahim Pasha prese terra con la sua flotta a Modone, e in breve tempo riusc\u00ec a riprendere il controllo di tutto il Peloponneso, eccetto Nauplia e la Maina. Quando gli Egiziani provarono a prendere Nauplia furono ricacciati indietro da Dimitrios Ypsilantis e Konstantinos Mavromichalis, il fratello di Petros.\nIbrahim Pasha mand\u00f2 quindi propri inviati nella Maina, per chiedere ai Manioti di arrendersi in cambio della rinuncia al saccheggio delle loro terre. I Manioti risposero:\n\"Dai pochi Greci di Maina e dagli altri Greci che si trovano qui a Ibrahim Pasha. Abbiamo ricevuto la Vostra lettera nella quale per metterci paura Voi dichiarate che se non ci arrenderemo ucciderete i Manioti e saccheggerete la Maina. Noi siamo qui ad aspettare Voi e il Vostro esercito. Noi, gli abitanti della Maina, sottoscriviamo e Vi aspettiamo.\"\nArrabbiato per la risposta, Ibrahim, a capo di un contingente di 7.000 soldati, attacc\u00f2 la Maina il 21 giugno 1826. Fu fermato davanti alle Mura di Almyro e Vergas. A difendere le mura erano 2.000 Manioti e 500 rifugiati greci sotto il commando di Ilias Mavromichalis. Come Ibrahim mosse la sua fanteria e la sua cavalleria contro le posizioni maniote, ordin\u00f2 contestualmente a due delle sue navi, inclusa quella sulla quale si trovava egli stesso, ad attaccare con l'artiglieria di bordo le fortificazioni greche lungo la costa. L'Armata egiziana attacc\u00f2 le posizioni maniote otto volte, e otto volte fu ricacciata indietro. I combattimenti proseguirono per alcuni giorni, fin quando gli Egiziani si ritirarono alla notizia che Kolokotronis stava giungendo alle loro spalle con 2.000 uomini. I Manioti inseguirono gli Egiziani verso Calamata, prima di ritirarsi a Vergas. La battaglia non soltanto cost\u00f2 a Ibrahim 2.500 perdite, ma compromise il suo piano di invadere la Maina dal Nord.\nMentre Ibrahim iniziava il suo attacco su Vargas, una sua flottiglia veniva inviata ad attaccare Areopoli. Questo piano viene descritto da Greenhalgh ed Eliopoulos come \"eccellente\" perch\u00e9 avrebbe potuto consentire la presa di sorpresa della mal difesa piazzaforte e con la caduta di Aeropolis si sarebbero interrotte le linee di comunicazione e controllo che conducevano a Gytheio, oltre a consentire agli Egiziani di attaccare Vargas e Almyro alle spalle.\nIl 24 giugno 1826 Ibrahim mand\u00f2 dunque la piccola flotta con 1.500 soldati ad attraccare nella Baia di Diros, nei pressi di Areopoli. L'allarme fu dato immediatamente al primo sbarco di Egiziani, mediante suono di campane. Subito, 300 donne e anziani che lavoravano nei campi accorsero armati dei soli attrezzi agricoli e attaccarono furiosamente gli Egiziani i quali, non avendo previsto alcuna resistenza, furono presi di sorpresa e forzati a ritirarsi in una posizione fortificata sulla spiaggia dove attendere aiuto dalle navi. Alla fine, 300 soldati Manioti giunsero velocemente dalle altre citt\u00e0 della Maina e gli Egiziani furono costretti a nuotare fino alle loro navi. Non solo Ibrahim perse altri 1.000 uomini, ma i suoi progetti di sottomissione della Maina furono ulteriormente danneggiati. Pi\u00f9 tardi, le donne di Diro sarebbero state ricordate dalla storiografia ufficiale neogreca come le \"Amazzoni di Diro\".\nIbrahim, infastidito dalle sconfitte di Vergas e Diro, si concentr\u00f2 sul Peloponneso lasciando un poco di tregua alla Maina. Il Pasha mand\u00f2 un'armata di 6.000 arabi ad avanzare sul Taigeto, minacciando cos\u00ec anche la Maina orientale. Comandava il contingente arabo un rinnegato greco, di Vordonia, certo Bosinas. A Polytsaravo, gli arabi furono fermati da Theodoros Stathakos, asserragliato con il proprio clan nella Torre di famiglia. Bosinas circond\u00f2 la torre e intim\u00f2 la resa a Stathakos. Per risposta, il capo Maniota miro su di lui e lo uccise. Gli uomini di Bosinas fecero immediatamente un fuoco concentrato d'artiglieria sulla Torre e la rasero al suolo.\nGli Egiziani quindi procedettero contro Polytsaravos e la raggiunsero il 28 agosto. Gli abitanti del villaggio spedirono donne e bambini a rifugiarsi sulle montagne e si dedicarono a rinforzare le fortificazioni. La milizia cittadina fu rinforzata con altri Manioti e il contingente difensivo arriv\u00f2 a ben 2.500 uomini. Intanto gli assalitori avanzarono con molte difficolt\u00e0 a causa del terreno roccioso e accidentato che circondava la piazzaforte. Come gli Arabi furono sotto le mura, i Manioti corsero fuori dalle fortificazioni e attaccarono gli assalitori in campo aperto. Gli Arabi si ritirarono dopo aver sofferto la perdita di 400 uomini (a fronte di sole 9 perdite fra i Manioti). Questa battaglia, messa in ombra da altri scontri quantitativamente pi\u00f9 rilevanti, \u00e8 per\u00f2 una delle azioni decisive della Guerra di indipendenza greca, perch\u00e9 con essa i Manioti bloccarono definitivamente lo slancio offensivo dell'Armata di Ibrahim Pasci\u00e0. Il resto del Peloponneso, la Grecia centrale e le Cicladi, furono liberati successivamente grazie all'intervento delle forze navali della Francia al comando di Henri de Rigny, del Regno Unito al comando di Edward Codrington, e dell'Impero Russo sotto il comando di Login Geiden, che sconfissero gravemente la flotta di Ibrahim nella Battaglia di Navarino (1827).\nRepubblica e reggenza.\nNel 1831, Ioannis Capodistrias divenne Governatore della Grecia. Capodistrias entr\u00f2 in forte polemica con il clan Mavromichalis perch\u00e9 i Manioti si rifiutavano di pagare le tasse al nuovo Governo. Capodistrias richiese che Tzanis Mavromichalis, il fratello di Petros, andasse a Nauplia, la prima capitale della Grecia, a negoziare. Come Tzanis giunse nella citt\u00e0 fu arrestato e imprigionato. Capodistrias quindi invi\u00f2 soldati nella Maina e fece arrestare Petros, imputandolo per alto tradimento. Il fratello Konstantinos, il difensore di Nauplia, e il figlio di Petros, Georgios Mavromichalis, furono anche posti agli arresti nella capitale.\nIl 27 settembre 1831 Capodistrias si rec\u00f2 ad attendere alle funzioni religiose nella chiesa di San Spiridione. Vide Konstantinos e Gerogios che aspettavano a lato della porta principale del tempio. Passando vicino a loro, si ferm\u00f2 brevemente ed entr\u00f2 in chiesa. Dopo pochi passi all'interno dell'edificio, Konstantinos fece fuoco con un'arma tenuta nascosta e lo colp\u00ec alla nuca mentre Georgios lo attaccava al cuore. Capodistrias croll\u00f2 nelle braccia dei suoi attendenti i quali fecero fuoco su Konstantinos che intanto aveva preso a correre allontanandosi dalla chiesa. Raggiunto da diversi proiettili, mor\u00ec dopo pochi metri. Il suo corpo fu fatto a pezzi dalla folla inferocita che lo gett\u00f2 poi a mare. Georgios fu catturato e la sua esecuzione avvenne nell'Isola di Bourzi, appena al largo di Nauplia, sotto gli occhi del padre Petros.\nNel 1833, Ottone di Wittelsbach, un figlio di Ludwig I di Baviera e Teresa di Sassonia-Hildburghausen, divenne Re di Grecia. Fino alla sua maggiore et\u00e0, fu affiancato da un Consiglio di Reggenza, presieduto da Josef Ludwig von Armansperg. Uno dei primi atti del Consiglio fu di sottomettere i Manioti ordinando ai clan la decapitazione delle Torri (atto di forte valenza simbolica e altrettanto grave lesivit\u00e0 dei sentimenti locali); al contempo furono ordinate le liberazioni di Petros e Tzanis Mavromichalis dalla prigionia. Nella Maina fu stanziato un nutrito contingente di Bavaresi. Essi presero stanza in Areopoli, ma durante la prima notte i Manioti li circondarono e ne catturarono molti, costringendoli ad abbandonare la zona.\nIl 14 maggio 1834 quattro compagnie di truppe bavaresi, assistite da quattro unit\u00e0 d'artiglieria da campo, assediarono il villaggio di Petrovouni. Dopo poco, 800 Manioti provenienti dagli altri villaggi nelle vicinanze circondarono la cittadina e attaccarono i bavaresi, massacrandoli. Pi\u00f9 tardi, quello stesso anno, un'armata di 6.000 uomini sotto il commando del Generale Christian von Schmaltz, assistita da cinque squadroni di Manioti lealisti, pose nuovamente l'assedio a Petrovouni, ma si ritir\u00f2 a Gytheio alla notizia dell'arrivo di un contingente di circa 1.000 Manioti dalle montagne circostanti.\nIl Consiglio di Reggenza prese atto dell'impossibilit\u00e0 di risolvere la questione Maniota con la forza e invi\u00f2 un diplomatico, Max Feder, a trattare l'inclusione della Maina in un sistema costituzionale stabile. Egli incontr\u00f2 diverse famiglie di maggiorenti manioti, offrendo loro posizioni all'interno delle nuove istituzioni greche. Molti degli Achamnomeri e diversi esponenti dei Megalogenites si lasciarono convincere. Tuttavia, non poche delle famiglie pi\u00f9 antiche e i pi\u00f9 poveri fra gli Achamnomeri rifiutarono l'offerta, neghittosi verso ogni forma di riduzione della propria autonomia.\nA Kitta, questa divisione intestina provoc\u00f2 spargimenti di sangue quando i sostenitori del Re attaccarono gli altri Manioti riuniti sotto il comando di Giorgaros Skylakakos. Feder piomb\u00f2 su Kitta con i suoi nuovi alleati e fece saltare in aria Skylakakos e i suoi con tutta la sua Torre, nella quale si erano asserragliati.\nSotto il Regno di Grecia.\nSotto il Governo di Ottone I, entrato nella pienezza dei suoi poteri con il raggiungimento della maggiore et\u00e0 (1835), le faide nella Maina non si placarono. Le cosiddette \u201cVendette\u201d (in Italiano nell'uso originale), continuarono fino al 1870, quando una \u201cVendetta\u201d particolarmente cruenta fu arrestata soltanto grazie allo sforzo dell'esercito greco. Nel frattempo, nel 1841, Creta si era rivoltata contro gli Ottomani. I Manioti, che si ritenevano accomunati ai cretesi da un rapporto definito di \u201ccuginanza\u201d, inviarono a creta diversi contingenti di volontari. I rivoltosi riuscirono a costringere i Turchi a ritirarsi entro una fortezza, e cominciarono un duro assedio. Una flotta Ottomano-Britannica riport\u00f2 l'ordine nell'Isola, e costrinse I rivoltosi manioti a rientrare in patria. Nel 1856, tale Papulakis, predicava il pentimento e il ritorno agli \"antichi usi dei padri\", un messaggio simile ai Vecchi credenti russi e con seguaci nella penisola di Maina. Il movimento fu presto stroncato dall'esercito greco e il santone venne esiliato in un monastero sull'isola di Andros, dove mor\u00ec poco dopo.\nNel 1866, una nuova rivolta scoppi\u00f2 a Creta, e 2.000 Manioti affluirono sull'isola al commando di Dimitrios Petropoulakis. Anche stavolta, per\u00f2, i Cretesi furono sconfitti e i Manioti rientrarono nella loro penisola.\nAll'inizio del XX secolo, la Grecia fu coinvolta nella cosiddetta Lotta macedone, un conflitto militare contro i rivoluzionari bulgari della Macedonia e le forze Ottomane ivi stanziate. Molti volontari manioti presero parte alle operazioni belliche; si ricordano, in particolare, gli esponenti delle famiglie Dritsakos, Koutsonikolakos, Kosteas, Georgopapadakos, Iliopiereas, Loukakos, Kyriakoulakos e Kalantzakos.\nI Manioti presero parte anche alle successive guerre in cui fu coinvolta la Grecia: le Guerre balcaniche, la Prima guerra mondiale e la Guerra greco-turca (1919-1922). La partecipazione dei contingenti manioti a questi conflitti sotto le insegne di Re Costantino I di Grecia, crearono forti sentimenti monarchici e lealisti. Per questo motivo, molti Manioti si mantennero fedeli a Costantino durante lo Scisma nazionale.\nLa Maina durante la II Guerra mondiale.\nDurante la seconda guerra mondiale, i manioti contribuirono significativamente, come accennato, allo sforzo militare greco. Uno dei leader dell'opposizione greca all'invasione italiana fu il Colonnello Konstantinos Davakis, maniota. Davakis, al commando del Reggimento del Pindo, sconfisse la Brigata Julia nella Battaglia del Pindo (28 ottobre - 13 novembre 1940), nonostante la superiorit\u00e0 d'armamento degli Italiani.\nPi\u00f9 tardi, la Royal Navy britannica sconfisse la Regia Marina italiana nella Battaglia di Capo Matapan (27-29 marzo 1941) al largo del maniota capo Tenaro. Durante l'invasione tedesco-italiana la Grecia fu divisa in zone di occupazione italiane, tedesche e bulgare; subito la Maina rivisse il ruolo storico di rifugio per i greci riottosi al dominio straniero. La penisola maniota divenne una roccaforte del Battaglione di sicurezza, una formazione di estrema destra creata dal Governo fantoccio di I\u014dann\u012bs Rall\u012bs, favorita dal sentimento anticomunista dei Manioti.\nLa Germania e gli Italiani lasciarono la Grecia nel 1944, e subito divamp\u00f2 la Guerra civile greca. Le armate dell'ELAS, e del DSE, combatterono per cinque anni contro i monarchici e i lealisti governativi che si riconoscevano nell'esercito regolare. La Maina non si riprese per decenni dalle due guerre, e molti giovani emigrarono verso Atene o verso gli Stati Uniti d'America e l'Australia.\nSoltanto negli ultimi decenni lo spopolamento della penisola si \u00e8 interrotto, e si assiste a un leggero aumento della popolazione nei centri geograficamente pi\u00f9 favoriti, grazie alla riscoperta turistica della penisola.\nIl dialetto maniota.\nIl dialetto greco della Maina (\u039c\u03b1\u03bd\u03b9\u03ce\u03c4\u03b9\u03ba\u03b7 \u03b4\u03b9\u03ac\u03bb\u03b5\u03ba\u03c4\u03bf\u03c2) \u00e8 caratterizzato dal mancato iotacismo nella pronuncia di (/\u03a5/, /\u03c5/, /\u03bf\u03b9/). \u201cIl Greco antico \u03c5 and \u03bf\u03b9 sono diventati /i/ in pressoch\u00e9 tutte le variet\u00e0 del Greco moderno, tuttavia, un numero di aree (inclusa la Maina) mantengono (/\u03a5/, /\u03c5/, /\u03bf\u03c5/) \u201d, pi\u00f9 una palatalizzazione velare. Altra caratteristica tipica \u00e8 la caduta della /s/, /\u03a3/, /\u03c2/, in finale di parola, sia nel dialetto maniota sia nel derivante dialetto di Cargese (Corsica) e condivide caratteristiche del vocabolario, della fonologia e della grammatica con il dialetto zaconico.\nIl mantenimento della pronuncia antica della /\u03c5/, \u00e8 una caratteristica molto arcaica del dialetto maniota (e dello Zaconico), che alcuni riconducono alla posizione di tali idiomi ai margini dell'area Arvaniticofona, e che distingue, infatti, anche i dialetti di Kimi, Egina, Megara, e il Vecchio Ateniese. Lo Zaconico, in particolare, \u00e8 generalmente ritenuto il solo idioma Greco moderno che non discende dall'antica Koin\u00e8. Una delle conclusioni pi\u00f9 plausibili \u00e8 che le sopra indicate \u201coasi\u201d linguistiche (in buona parte oggi estinte), siano le rimanenze di un'ampia area continua dove si parlava un dialetto greco pi\u00f9 arcaico del Greco bizantino derivato dalla Koin\u00e8 e che ha poi dato origine al Greco moderno, e che \u00e8 stata interrotta dall'afflusso degli Arvaniti nel Medioevo.\nTutte le variet\u00e0 di Greco moderno presentano consonanti velari prima delle vocali frontali e della /j/. Una ben conosciuta caratteristica delle parlate meridionali \u00e8 l'estrema palatalizzazione e affricamento delle consonanti velari in queste posizioni: per esempio, diventano prima di /i, e, j/ (, , , ) o (, , , ). Ci\u00f2 accade particolarmente nel Cretese e nel Cipriota; ma anche nel Dialetto maniota che presenta anche altre caratteristiche comuni con quello di Creta.\nEsempi.\n\u2018'\u2019(a sinistra dialetto maniota, a destra greco moderno):'\u2019'\nFrasi:\n\u03a4\u03c3\u03b9 \u03c6\u03b9\u03ac\u03bd\u03b5\u03b9\u03c2; - \u03a4\u03b9 \u03ba\u03ac\u03bd\u03b5\u03b9\u03c2/\u03a0\u03c9\u03c2 \u03b5\u03af\u03c3\u03b1\u03b9;\n\u03a4\u03cc\u03c3\u03b9\u03b5 \u03b1\u03bb\u03b1\u03c1\u03b3\u03ac\u03c1\u03bf\u03c5 \u03b5\u03bd\u03ac\u03ca; - \u03a4\u03cc\u03c3\u03bf \u03bc\u03b1\u03ba\u03c1\u03b9\u03ac \u03b5\u03af\u03bd\u03b1\u03b9;\nEconomia.\nNon esistono molte informazioni sull'economia della Maina sotto gli ottomani, fino alle prime informazioni riferite dagli osservatori stranieri nel XVII e nel XVIII secolo. Nella Maina esterna, vi erano, ai tempi, olivi in gran numero, ma soltanto dalla fine del XVIII secolo appaiono nel Mesa Mani. Le esportazioni dalla Maina esterna includevano anche legno di pino e trementina, e un agente tannico noto come prinokoki, un colorante naturale rosse porpora. Il versante Nord occidentale del Mesa Mani era ricco in piante di gelso e produceva seta. Anche il miele era riconosciuto come di qualit\u00e0 superiore. Ma una parte importante dell'economia locale era la pirateria. Oggi le principali voci dell'economia regionale sono l'agricoltura e il turismo.\nCultura di massa.\nDanze.\nEsistono due danze tipiche della Maina: il Palio Maniatiko (che significa \u201cVecchio Maniota\u201d) e il Maniatiko (moderno). Il Palio Maniatiko esiste soltanto nella Penisola ed \u00e8 descritto come danza molto arcaica. Il Maniatiko moderno \u00e8 la versione corrente del Palio Maniatiko e incorpora aspetti del Kalamatiano (la danza tipica di Calamata e della Messenia).\nPirateria.\nUna parte della cultura Maniota tradizionale coinvolgeva la pirateria. I Manioti erano famosi e temuti pirati, le cui navi dominavano le coste del Peloponneso meridionale. Le origini della vocazione alla pirateria si riconducono alla povert\u00e0 di risorse naturali del suolo. I Manioti stessi consideravano la pirateria una risposta legittima alla povert\u00e0 della Penisola cui erano stati costretti dall'occupazione ottomana della Grecia. I raid dei pirati non erano impediti dai sacerdoti della locale Chiesa ortodossa, i quali piuttosto benedicevano le navi prima delle spedizioni, e talora ve li accompagnavano addirittura. Molti pirate venivano dal Messa Mani. Le principali vittime dei manioti erano gli ottomani, ma i pirati non disdegnavano di attaccare le navi dei pi\u00f9 potenti paesi europei.\nSuperstizioni.\nLe tradizioni maniote sono ricche di superstizioni popolari. I Manioti credevano nelle streghe, nei demoni, nei vampiri, e nei fantasmi. Quando Henry Herbert, III conte di Carnarvon, visit\u00f2 la Maina nel 1839, egli trov\u00f2 un uovo fresco a lato della strada che stava percorrendo e lo offr\u00ec a uno degli armigeri manioti che lo scortavano, il quale declin\u00f2 l'offerta perch\u00e9 si poteva sospettare fosse stato stregato da una strega per costringerlo a sposarla. Era diffusa la credenza che esistessero aree infestate dai demoni.\nLe \u201cvendette\u201d.\nUn altro aspetto importante della cultura tradizionale maniota era la \u201cvendetta\u201d (detto in italiano, ma con il significato, piuttosto, di faida). Le faide frequentemente affliggevano la Maina. Usualmente, la decisione di avviare una faida era presa da un consiglio di famiglia. Lo scopo tipico della \u201cvendetta\u201d era l'annientamento completo della famiglia avversaria. Le famiglie coinvolte si chiudevano nelle loro torri e ne uscivano soltanto quando potevano fruire di possibilit\u00e0 di attacco favorevoli. Le altre famiglie del villaggio normalmente si tenevano alla larga dal conflitto, chiudendosi anche loro nelle proprie case-torri, onde evitare di esserne coinvolte.\nAlcune faide si prolungarono per mesi, e talvolta per anni. Nelle \u201cvendette\u201d le famiglie potevano anche stabilire una \u201ctreva\u201d (tregua, anche in questo caso un termine evidentemente di origine italiana). Ci\u00f2 accadeva, per esempio, in occasione di cerimonie religiose di particolare importanza o per la raccolta o la semina. Al termine della \u201ctreva\u201d le uccisioni erano immediatamente di nuovo legittimate. Le faide terminavano soltanto con lo sterminio complete di una delle famiglie o con l'abbandono del villaggio dei superstiti. Le faide terminavano, o meglio venivano sospese, in occasione delle ricorrenti invasioni turche. La tregua generale pi\u00f9 lunga fu dichiarata nel 1821 per la guerra di liberazione contro l'Impero Ottomano; ma le \u201cvendette\u201d ripresero normalmente al termine del conflitto, negli anni '30 dell'Ottocento, anche quando il Consiglio di Reggenza tent\u00f2 di demolire le Torri e fermare il fenomeno. Oggi le faide sono completamente cessate, ma una delle ultime \u201cvendette\u201d richiese l'intervento dell'esercito greco, con l'artiglieria da campo, per supportare le operazioni di polizia finalizzate alla repressione della faida.\nEtnologia.\nSecondo l'opinione corrente, i manioti sono i discendenti degli antichi Spartani. Dopo la conquista romana della Laconia, molti dei cittadini leali alle leggi di Licurgo decisero di ritirarsi sulle montagne del Taigeto e della Maina per sottrarsi al dominio romano e alle sue leggi. Kassis riferisce anche che i matrimoni fra manioti e non-manioti erano estremamente rari fino al XX secolo.\nAl fondo spartano, nel IV secolo si aggiunsero apporti eterogenei provenienti da diverse parti della Grecia, in occasione delle invasioni barbariche. Lo stesso accadde pi\u00f9 tardi, nel VII-VIII secolo, quando la Grecia fu invasa da Avari e Slavi.\nCome gi\u00e0 esposto nella sezione storica, Costantino Porfirogenito testimonia espressamente che i Manioti non furono mai conquistati dagli Slavi, e che discendono dagli antichi \u201cRomei\u201d.\nLo storico David Howarth scrive: \"I soli Greci che abbiano un'ascendenza ininterrotta sono i pochi, piccoli clan come quelli dei Manioti, tanto fieri, e ritirati in luoghi cos\u00ec inaccessibili, che gli invasori lasciavano in pace.\"\nTurismo.\nImportanti localit\u00e0 turistiche testimoniano, nella Maina odierna, del ritrovato entusiasmo per i profili di alto interesse storico e ambientale della Penisola: a partire dal porto di Oitylos, sotto Are\u00f3poli, fino alla pi\u00f9 settentrionale Stoupa, nella parte pi\u00f9 assolata della Maina.\nMolto note anche sono le grotte di stalattiti di Pirgos Dirou, parzialmente sommerse da acqua marina, cos\u00ec come il paesino di Vathia, con le sue torri ben restaurate.Una delle localit\u00e0 pi\u00f9 antiche della penisola \u00e8 Kardamili, citata fin nel poema omerico Iliade."}
{"id": "1752919", "revid": "124859699", "url": "https://it.wikipedia.org/wiki?curid=1752919", "title": "Giovanni Bartolena", "text": "Biografia.\nNato da Giuseppa Giampaoli, di benestante famiglia lucchese e da Edoardo, professore, viene avviato alla pittura dallo zio Cesare, apprezzato autore di dipinti a tema bellico; si iscrive all'Accademia di Belle Arti di Firenze, dove segue il corso di nudo tenuto dal concittadino Giovanni Fattori, amico dello zio e frequenta gli altri pi\u00f9 noti esponenti del movimento macchiaiolo Telemaco Signorini e Silvestro Lega.\nEspone per la prima volta nel 1892 alla Promotrice di Torino con \"Strada di collina presso Livorno\" e \"Pascolo in Campo al Melo presso Livorno\", ma senza dare continuit\u00e0 al suo talento, a causa di un carattere eccessivamente esuberante e della sua predilezione per un tenore di vita agiato, fino a una crisi economica familiare che lo spinge al trasferimento a Marsiglia, dove lavora come conduttore di tram a cavalli.\nDopo pochi mesi torna in Italia tra Livorno, ospite del fratello Adolfo, Lucca, Fossa d'Abate e Firenze, dove \u00e8 ospite dell'amico Plinio Nomellini e si dedica in modo dispersivo alla pittura, ritraendo in particolare nature morte (risalgono a questo periodo \"Ricci e boccale\", \"Aringhe\", \"Sinfonia rossa\", \"Sigaro e arance\"), paesaggi (\"Pini a Quercianella\", \"Piazza a Livorno\") e soggetti (\"La caccia al cervo a San Rossore\", \"Autoritratto\"), dove \u00e8 evidente l'influenza del maestro Giovanni Fattori e, quindi, la matrice macchiaiola del suo tratto.\nNel 1920 aderisce al Gruppo Labronico nato in memoria dell'artista livornese Mario Puccini, dove noti artisti livornesi si ritrovano al Caff\u00e8 Bardi di Livorno, sulla scia del noto Caff\u00e8 Michelangiolo, luogo di ritrovo degli artisti Macchiaioli di diversi decenni prima.\nNel 1925 si tiene a Milano la sua prima mostra personale, che ottiene un notevole successo, con l'apprezzamento dell'affermato pittore Carlo Carr\u00e0 e, pertanto, la notoriet\u00e0 del pubblico e della critica, che paragona la sua arte ai noti esponenti impressionisti dell'epoca che, di fatto, Bartolena ignora.\nNel 1926 partecipa alla Mostra del Paesaggio di Bologna, nel 1927 all'esibizione del Circolo di Cultura di Bologna e tiene altre personali a Livorno, presso la \"Bottega d\u2019Arte\" e a Milano.\nPartecipa nel 1929 e 1930 alle mostre della Galleria Micheli di Milano, nel 1931 alla prima Quadriennale di Roma e nel 1932 alla Biennale di Venezia, senza per\u00f2 abbandonarsi al richiamo di una pittura pi\u00f9 vicina ai fini commerciali che espressivi.\nMuore in povert\u00e0 il 16 febbraio 1942, nell'ospedale di Livorno.\nGli \u00e8 dedicato un busto realizzato dallo scultore livornese Giulio Guiggi e posto nel giardino di Villa Fabbricotti a Livorno.\nStile.\nDefinito da molti critici \"postmacchiaiolo\", Bartolena deriva dal maestro e macchiaiolo Giovanni Fattori, con i suoi insegnamenti volti a valorizzare l'individualismo pi\u00f9 che la riproduzione di altri stili, la volont\u00e0 di potersi esprimere completamente e liberamente, manifestando con sincerit\u00e0 la propria personalit\u00e0 umana e artistica.\nLa predilezione per i temi naturali (fiori, animali, paesaggi selvaggi, marine) viene resa con una grande intensit\u00e0 e lucentezza di colore, elaborato direttamente sulla tavola e utilizzato in ampie gamme, toni caldi e con una visione semplice e schietta, esaltando il lato emotivo della realt\u00e0 e quindi avvicinandolo alla corrente espressionista."}
{"id": "1752922", "revid": "1226", "url": "https://it.wikipedia.org/wiki?curid=1752922", "title": "Santa Caterina del Sinai", "text": ""}
{"id": "1752924", "revid": "1305772", "url": "https://it.wikipedia.org/wiki?curid=1752924", "title": "Buzz Bombers", "text": "Buzz Bombers \u00e8 un videogioco sparatutto, pubblicato nel 1982 da Mattel Electronics per la console Intellivision.\nModalit\u00e0 di gioco.\nSi tratta di uno sparatutto a schermata fissa, simili ai celebri \"Space Invaders\" o \"Centipede\". Si controlla una bomboletta spray che si pu\u00f2 muovere orizzontalmente, e sparare dei getti singoli di insetticida. Con quest'ultimo occorre colpire delle api (ne esistono due tipi: \"worker\", gialle, e \"killer\", bianche e pi\u00f9 rapide) che si muovono seguendo un percorso orizzontale, ma spostandosi anche verso il basso quando arrivano al bordo della schermata; colpendole una prima volta muoiono, ma generano un piccolo alveare (che pu\u00f2 essere a sua volta distrutto con un getto di insetticida), che se si trova sul percorso di un'altra ape causa uno spostamento immediato verso il basso di quest'ultima. Se un'ape raggiunge la base genera un cespuglio che limita i movimenti della bomboletta, rendendo pi\u00f9 difficile il tutto. Durante il gioco appare un colibr\u00ec che ci aiuta ad eliminare gli alveari; se per\u00f2 viene colpito per sbaglio troppe volte con l'insetticida scappa. Il livello termina una volta eliminate tutte le api, ma non gli alveari: infatti questi rimangono e se non li abbiamo eliminati appariranno nel livello successivo; scompaiono invece i cespugli di fiori. Il game over arriva quando la scorta di insetticida termina: si hanno tre bombolette a disposizione (due \"di scorta\"), ognuna pu\u00f2 sparare per 56 volte, terminate le quali passa alla successiva; la bomboletta che si sta usando viene tuttavia ricaricata ad ogni livello terminato. \nEsiste anche una condizione per cui un'ape, incastrandosi fra un alveare e il bordo dello schermo, possa formare un favo che, se colpito, garantisce un alto punteggio e quindi dei bonus.\nDopo il quinto e il decimo livello appaiono delle brevi scenette animate di intermezzo.\nPunteggio.\nIl massimo punteggio \"conteggiato\" \u00e8 ; tuttavia, se superato, il punteggio viene resettato a zero per un massimo di 255 volte (indicate da un numero): quindi il punteggio massimo \u00e8 .\nMusica.\nIl gioco contiene una versione elettronica de \"Il volo del calabrone\", di Nikolai Rimsky-Korsakov.\nSviluppo.\n\"Buzz Bombers\" ha la sola modalit\u00e0 a un giocatore; tuttavia, per un errore, sulla confezione di gioco appare la frase \"1 or 2 can play\" (1 o 2 possono giocare): la maggior parte di esse vennero corrette con un tratto di pennarello."}
{"id": "1752925", "revid": "339392", "url": "https://it.wikipedia.org/wiki?curid=1752925", "title": "Seminario Arcivescovile Maggiore (Firenze)", "text": ""}
{"id": "1752930", "revid": "3115", "url": "https://it.wikipedia.org/wiki?curid=1752930", "title": "Distretto di Adilabad", "text": " \nIl distretto di Adilabad \u00e8 un distretto dell'Andhra Pradesh, in India, di 2.488.003 abitanti. Il suo capoluogo \u00e8 Adilabad.\nIl distretto si trova nell'estrema parte settentrionale dello stato dell'Andhra Pradesh e confina a nord e a est con i distretti di Chandrapur e Yavatmal dello stato del Maharashtra, a ovest con il distretto di Nanded, sempre del Maharashtra, e a sud con i distretti di Karimnagar e Nizamabad.\nGeografia fisica.\nTerritorio.\nIl territorio del distretto \u00e8 pressoch\u00e9 pianeggiante, attraversato da una catena di alture detta Sahyadriparvat o Satnala o Satpura che si allunga per circa 280 chilometri in direzione nord-ovest sud-est e raggiunge la vetta massima con il monte Mahbubghat (o Mahboobghat). Altre piccole colline si trovano nella parte orientale del distretto.\nTra i corsi d'acqua che scorrono nel territorio del distretto il pi\u00f9 importante \u00e8 il fiume Godavari, seguito dai fiumi Penganga (che costituisce parte del confine settentrionale dello stato e del distretto), Wardha (che scorre lungo il confine del comune di Sirpur e forma parte del confine settentrionale del distretto) e Pranahita (che scorre lungo il confine del comune di Chennur e forma parte del confine orientale del distretto), poi dal Kadam (che nasce a Bothai e attraversa il comune di Khanapur) e dal Peddavagu (che attraversa i comuni di Asifabad e Sirpur), entrambi tributari del Godavari e infine da altri piccoli corsi d'acqua come il Satnala, lo Swarnavagu e il Suddavagu.\nIl Godavari entra nello stato dell'Andhra Pradesh presso Basara, nel comune di Mudhole, e forma il confine tra il distretto di Adilabad e quelli di Karimnagar e Nizamabad; scorre anche lungo i confini meridionali dei comuni di Chennur, Khanapur, Luxettipet, Mudhole e Nirmal.\nClima.\nDurante l'anno vi sono quattro stagioni: l'inverno, l'estate, il monsone e il dopo monsone.\nL'inverno dura da dicembre a febbraio, il cielo \u00e8 sereno, l'aria secca e il vento soffia generalmente da est o nord-est, leggero o moderato. A dicembre la temperatura massima si aggira sui 29\u00a0\u00b0C, la minima sui 15\u00a0\u00b0C.\nL'estate dura da marzo a maggio, il cielo \u00e8 sereno, l'aria calda e secca e il vento soffia generalmente da ovest o sud-ovest, leggero o moderato. Durante il pomeriggio l'umidit\u00e0 in media si aggira attorno al 25%.\nLa stagione del monsone (\"south west monsoon season\") dura da giugno a settembre, il cielo \u00e8 coperto, il vento soffia generalmente da sud-ovest o nord-ovest, con maggiore forza rispetto al resto dell'anno, l'umidit\u00e0 relativa \u00e8 molto pi\u00f9 alta che nel resto dell'anno. Le precipitazioni che cadono in questo periodo, con il picco massimo nel mese di luglio, ammontano all'85% del totale annuo, che in media \u00e8 di 1.044,5\u00a0mm. e non subisce grosse oscillazioni di anno in anno.\nLa stagione del dopo-monsone (\"postmonsoon season\") dura da ottobre a novembre, il cielo \u00e8 molto meno coperto rispetto alla stagione precedente, l'aria \u00e8 secca e il vento soffia generalmente da est o nord-est, leggero o moderato.\nStoria.\nIl distretto e il suo capoluogo ricordano nel nome gli Adil Shahi, dinastia regnante del sultanato di Bijapur nei secoli XVI e XVII. Il territorio distrettuale fu per lungo tempo diviso tra i possedimenti di diverse dinastie locali: i Maurya, i Satavahana, i Vakataka, i Chalukya di Badami, i Rashtrakuta, i Chalukya di Kalyani, i Moghul, i raja Bhonsle di Nagpur, gli Asaf Jahi, i raja Gond di Sirpur e Chanda.\nIl territorio fu unificato dai britannici nel 1872 unendo i comuni (\"taluka\") di Adilabad (allora chiamata Edlabad), Rajura e Sirpur a costituire il sotto-distretto di Sirpur Tandur; nel 1905 il sotto-distretto divenne un distretto vero e proprio e Adilabad fu scelta come capoluogo.\nNatura.\nCirca il 43% del territorio distrettuale \u00e8 coperto da foreste, per l'esattezza 6.944,5 chilometri quadrati. Le foreste sono di tipo deciduo secco e vengono distinte in foreste di teak (\"Tectona grandis\") e foreste miste. Sono formate da due livelli di vegetazione: quello superiore \u00e8 formato principalmente da \"nallamaddi\", \"bijasal\" (detto anche \"teak bastardo\"), \"chairmanu\", \"ippa\" o \"vippa\", \"jitregi\" e noce vomica (in telugu \"musti\"), quello inferiore da \"usiri\", \"maredu\", \"modugu\", \"sarapappu\" e bamb\u00f9.\nLe foreste sono ben distribuite nel territorio distrettuale, ad eccezione del comune di Mudhole, e vengono regolarmente sfruttate dalla popolazione locale per gli approvvigionamenti di legna e foraggio, altre vengono invece convertite in piantagioni di eucalipto, bamb\u00f9 e teak. Lo sfruttamento forestale avviene generalmente nelle zone di pianura e di collina, mentre quelle situate in scarpate e pendii a forte inclinazione vengono protette per evitare l'erosione del terreno.\nLa fauna \u00e8 composta da grandi predatori che vivono sulle colline, come tigri, orsi, iene, leopardi, lupi e cani selvatici, e grandi branchi di erbivori che vivono nelle giungle delle pianure, come antilopi azzurre, sambar e cervi pomellati. L'avifauna \u00e8 composta principalmente da pavoni (detti \"nemali\" in telugu), uccelli della giungla, pappagalli, varie specie di piccioni e varie specie di storni denominati \"myna\" in telugu, tra i quali vi \u00e8 il merlo indiano.\nSociet\u00e0.\nEvoluzione demografica.\nDal censimento del 2001 risulta che dei 2.479.347 abitanti del distretto, 1.823.004 vivono nelle aree rurali (pari al 73,52%) e 656.343 vivono in aree urbane (pari al 26,48%); l'aumento della popolazione \u00e8 stato del 26,85% ed \u00e8 il valore pi\u00f9 alto di tutto lo stato dell'Andhra Pradesh. La proporzione tra i due sessi \u00e8 di 980 donne per 1000 uomini.\nLa densit\u00e0 di popolazione \u00e8 attestata sul valore di 129 abitanti per chilometro quadrato contro i 241 della media dello stato dell'Andhra Pradesh.\nNel distretto di Adilabad 38.600 persone sono registrate nelle \"caste inventariate\" (pari al 18,57 della popolazione distrettuale totale) e 35.500 nelle \"trib\u00f9 inventariate\" (pari al 17,08% del totale).\nLa popolazione attiva del distretto \u00e8 di 9.343.365 pari al 44,93% della popolazione totale, valore leggermente pi\u00f9 basso della media statale che \u00e8 pari al 45,27%. Del totale della popolazione attiva, il 34,09% \u00e8 costituito da coltivatori e il 34,88% da braccianti agricoli.\nSia il numero di persone istruite che l'aumento registrato dagli ultimi censimenti sono su valori pi\u00f9 bassi rispetto alla media dell'Andhra Pradesh. Le persone dotate di un certo grado di istruzione assommano nel distretto di Adilabad a 578.226, pari al 27,8% del totale, mentre la media statale \u00e8 del 37,8%; inoltre l'aumento della popolazione istruita \u00e8 stato del 18,79% rispetto al 1981 e del 27,8% rispetto al 1991, valori per\u00f2 inferiori alle medie statali (30% rispetto al 1981 e 37,58% rispetto al 1991).\nEconomia.\nAgricoltura.\nL'agricoltura costituisce l'attivit\u00e0 principale nel distretto di Adilabad. La superficie totale del distretto \u00e8 suddivisa in foreste (42,8%), terreno agricolo (35,4%) e incolto (3,7%). La cultura pi\u00f9 diffusa \u00e8 il sorgo coltivato sul 31,8% dei terreni agricoli, il riso sul 10,8%, mentre legumi e altri cereali sono coltivati sul 34,7% della superficie agricola totale.\nNel 2001 la superficie coltivata in ettari per singoli prodotti era: riso 58.641, sorgo 39.364, granturco 23.433, pisello nano rosso 40.954, pisello nano verde 15.632, pisello nano nero 19.955, altre leguminose 1.265, soia 30.612, cotone 168.530, curcuma 4.555, peperoncino 3.869.\nNel 2001 fu anche stimata la produzione in chili per ettaro per il 2002 e i valori furono: riso 3.852, sorgo 1.453, granturco 2.545, pisello nano rosso 330, pisello nano verde 210, pisello nano nero 548, altre leguminose 250, soia 900, cotone 650, curcuma 3.000, peperoncino 2.552.\nL'area coltivata a cotone nel distretto rappresenta il 16% della superficie coltivata a cotone in tutto lo stato, ma la produzione corrisponde solo al 5% del totale statale. Per migliore la produzione la Stazione di Ricerca Agricola Regionale (Regional Agricultural Research Station) con sede ad Adilabad informa gli agricoltori sulle migliori tecniche di coltivazione e di gestione dei pesticidi sperimentate dalle ricerche della stazione.\nAllevamento.\nL'allevamento \u00e8 la seconda attivit\u00e0 economica del distretto per numero di addetti e per importo delle entrate. Al censimento del 2001 risultavano nel distretto 3.3225.652 capi di bestiame domestico, ripartiti in 952.738 bovini, 352.240 bufali, 557.734 ovini, 231.915 caprini, 1.219.903 capi di pollame e 11.122 animali di altro tipo.\nSecondo la Commissione Nazionale per l'Agricoltura, nel 2000 nel distretto di Adilabad servivano 79 centri veterinari in pi\u00f9 rispetto agli 87 gi\u00e0 esistenti, ognuno dei quali deve avere un veterinario in grado di curare circa 5.000 capi di bestiame; erano necessari inoltre 145 centri di inseminazione artificiale ognuno dei quali deve essere in grado di assistere 2.500 fra bufali e bovini. Infine, risultava esserci una carenza di foraggio, per cui si richiedeva un aumento dei terreni coltivati a foraggio e anche l'aumento della richiesta di mangime concentrato.\nL'abbondanza di terre adatte, come i prati collinari, pu\u00f2 rendere l'allevamento un'attivit\u00e0 potenzialmente importante per l'economia distrettuale, generando occupazione e reddito, ma la produzione effettiva di carne \u00e8 trascurabile rispetto al fabbisogno pro capite reale che \u00e8 di circa 30 grammi al giorno. Per migliore la produzione l'Agenzia per lo Sviluppo Rurale Distrettuale (DRDA) ha preparato un Programma Integrato per lo Sviluppo Rurale (IRDP) che prevede la realizzazione di macelli, infrastrutture cliniche e fattorie, e l'impiego di razze remunerative come la Nellore e la Deccan per gli ovini e la Osmanbadi per i caprini.\nLa sericoltura \u00e8 sostenuta dal Progetto Nazionale per la Sericoltura fin dal 1989, attraverso l'Agenzia Integrata per lo Sviluppo Tribale (ITDA) di Utnoor, per\u00f2 risente notevolmente della mancanza di un mercato locale dei bozzoli che costringe gli allevatori a recarsi negli stati vicini, come il Karnataka, con notevoli spese di trasporto. Questo causa il mantenimento di un'attivit\u00e0 ridotta sia nella superficie adibita alla sericoltura (che copre meno di 1000 acri) sia nel numero di impianti di tessitura. Nonostante ci\u00f2 si prevede un rapido sviluppo per questa attivit\u00e0, grazie alle condizioni climatiche favorevoli, alla presenza di aree forestali adatte e all'impiego, oltre del Bombyx mori, anche di farfalle del genere Antheraea produttrici di seta bruna.\nRisorse minerarie.\nIl distretto di Adilabad \u00e8 quello maggiormente fornito di risorse minerarie in tutto l'Andhra Pradesh: vi si trovano principalmente carbone, ferro, calcare e argilla.\nLa \"Singareni Collieries\" sfrutta i giacimenti di carbone Asifabad, Chennur, Tandur (Bellampally, con una riserva stimata in 475 milioni di tonnellate) e Khanara (questi due insieme coprono 181\u00a0km\u00b2 di superficie) e North Godavari (75\u00a0km\u00b2 di superficie con una riserva stimata in 450 milioni di tonnellate).\nEsistono notevoli giacimenti di minerale di ferro nei comuni di Kadam (localit\u00e0 di Chittial e Kalleda), Luxettipet (localit\u00e0 di Rebbanpalli) e Utnoor (localit\u00e0 di Birsaipet) e altri minori nei comuni di Khanapur (localit\u00e0 di Dusturabad, Maddipadaga, Parpalli, Raidubba e Somwarpet) e Nirmal (localit\u00e0 di Ananthpet Ponkal, Mamda, Mayapur, Velmal). Depositi di ematite si trovano nei comuni di Chenur (localit\u00e0 di Kamathis presso Sankaram), Sirpur (localit\u00e0 di Agarguram, Chinechala, Jhandhaguda, Loha, Pangerigutta e Pochammagutta).\nIl deposito principale di calcare nel distretto di Adilabad si trova nella Ryali Reserve Forest, ha una riserva valutata in 600 milioni di tonnellate ed \u00e8 sfruttato dalla \"The Association Cement Co. Ltd\" per lo stabilimento di Mancherial. Altri depositi di calcare da cemento si trovano nel comune di Luxettipet, a nord di Asifabad e presso Adilabad e vengono sfruttati da varie compagnie: \"Cement Corporation Of India\", \"The Someshwara Cement And Chemicals Ltd.\", \"Annapurna Cement Ltd.\" e \"Orient Cement\". La riserva di Asifabad negli anni 2000 \u00e8 stata valutata in 50 milioni di tonnellate dal Servizio Geologico dell'India.\nDi interesse industriale anche l'argilla bianca, utilizzata nella produzione di stoviglie, sanitari, mattoni, porcellana, ceramica. Nel comune di Asifabad, a un chilometro e mezzo circa a sud dei villaggi di Pachagoan e Rallapet, si trovano vasti depositi di argilla bianca le cui riserve sono valutate in 18 milioni di tonnellate. Altri depositi minori si trovano nello stesso comune nei pressi dei villaggi di Kattarla e Butternal, e nel comune di Chennur presso il villaggio di Kothapalli.\nIndustrie.\nLe principali aziende industriali del distretto sono impianti dell'industria carbonifera, cotonifici e cementifici. A Bellampally ha sede la compagnia mineraria statale \"The Singareni Collieries Co. Ltd.\" che estrae 5.000.000 tonnellate all'anno di carbone e ha alle proprie dipendenze 39.000 persone; a Ramakrishnapur, presso Mancherial, si trova la \"Coal Chemical Complex\" che ha 557 dipendenti e produce 900 tonnellate giornaliere di litantrace bituminoso, 169 di antracite e 50 di catrame.\nNumerosi i cementifici: \"The Association Cement Co. Ltd\", con sede a Mancherial, produttore di cemento Portland (500 tonnellate al giorno), con 900 dipendenti; la \"Cement Corporation Of India\" con sede ad Adilabad, 400.000 tonnellate annue di produzione e 90 dipendenti; la \"Orient Cement\", con sede a Davapur, 1.180.000 tonnellate annue e 804 dipendenti; \"The Someshwara Cement And Chemicals Ltd.\" con sede a Ippalanavagaon, villaggio nel comune di Asifabad; la \"Annapurna Cement Ltd.\" con sede a Samela, villaggio nel comune di Asifabad, 200 tonnellate giornaliere di produzione e 170 dipendenti.\nNel campo dell'industria tessile sono presenti un setificio, \"Tha SirSilk Ltd.\", con sede a Kagaznagar, 2.300 tonnellate annue, 503 telai e 3.900 dipendenti, e numerosi cotonifici: \"The Nataraj Spinning &amp; Weaving mill\", con sede a Nirmal, 25.200 rocche (349.272 chilometri di filato) e 500 dipendenti; \"The Adilabad Cottong Growers Coop\", 25.088 rocche (347.719,68 chilometri di filato) e 750 dipendenti; \"Quality Spinning Mills\" con sede a Bhainsa, 405 milioni di tonnellate e 108 dipendenti; \"A.P.Markfed Cotton Ginning &amp; Pressing\" (Adilabad), sgranatura e pressatura del cotone, 400 barili al giorno e 300 dipendenti; \"Makhanlala Rajkumar &amp; Co.\" (Adilabad), sgranatura e pressatura del cotone, prod. 2.700 milioni di tonnellate e 160 dipendenti.\nAltre attivit\u00e0 comprendono la cartiera della \"The Sirpur Paper Mills Ltd.\", con sede a Kagaznagar, produzione di polpa di carta e cartone, 71.100 tonnellate giornaliere e 4.300 dipendenti, e alcuni oleifici: \"Penganga Oils Ltd.\" (Adilabad), produzione di olio di semi di cotone, 3.500 tonnellate annue e 52 dipendenti; \"Kashiprasad &amp; Sons Pvt. Ltd\" (Adilabad), sgranatura e pressatura del cotone ed estrazione dell'olio; \"GS Oils Pvt. Ltd.\" (Adilabad), lavorazione della soia.\nTurismo.\nLe principali attrazioni turistiche del distretto sono le cascate di Kuntala, presso l'omonimo villaggio nel comune di Neredigonda a 60 chilometri da Adilabad; le cascate di Potchera presso l'omonimo villaggio nel comune di Boath, a 53 chilometri da Adilabad; il tempio di Sri Gyana Saraswati presso il villaggio di Basara, meta di pellegrinaggi soprattutto in occasione dell'inizio dell'anno scolastico, quando i bambini che iniziano a frequentare la scuola vengono portato qui per essere benedetti dalla Dea nella cerimonia dell'Akshara puja. Secondo la leggenda, il santo Vy\u0101sa si allontan\u00f2 dai luoghi sconvolti dalla guerra narrata nel Mah\u0101bh\u0101rata e giunse sulle rive del fiume Godavari in cerca di pace; qui, sulle colline Kumaranchala, gli apparve la Dea in forma di trinit\u00e0 ordinandogli di gettare manciate di sabbia in tre punti diversi; miracolosamente questi mucchi di sabbia si trasformarono nelle immagini delle tre dee Saraswati, Lakshmi e K\u0101l\u012b, che ancora oggi sono le patrone di Basara.\nComunicazioni.\nIl territorio del distretto \u00e8 attraversato da tre autostrade statali: la Hyderabad-Karimanagar-Chanda road (tratto di 90 chilometri), la Basar-Luxettipet road (tratto di 44,6 chilometri) e la Hyderabad-Karimnagar-Ramagundam road (tratto di 6,5 chilometri).\nVi sono poi 20 strade distrettuali principali, delle quali le pi\u00f9 lunghe sono la Utnoor-Asifabad di 66 chilometri e la Sirpur-Bejjur di 51 chilometri, e una quarantina di strade minori dette \"panchayat raj roads\" (\"strade comunali\"), che hanno una lunghezza massima di 30-35 chilometri.\nAmministrazioni.\nAi fini amministrativi, il distretto \u00e8 suddiviso in 52 comuni (detti in telugu \"mandal\") e 1743 villaggi, a loro volta raggruppati nelle cinque divisioni tributarie di Adilabad, Asifabad, Nirmal, Utnoor e Mancherial. I comuni, ognuno col suo numero di codice ufficiale, sono i seguenti:"}
{"id": "1752932", "revid": "767487", "url": "https://it.wikipedia.org/wiki?curid=1752932", "title": "Distretto di Anantapur", "text": "Il distretto di Anantapur \u00e8 un distretto dell'Andhra Pradesh, in India, di 3.640.478 abitanti. Il suo capoluogo \u00e8 Anantapur.\nAmministrazioni.\nIl distretto \u00e8 suddiviso in 63 comuni (detti \"mandal\") a loro volta raggruppati in tre divisioni tributarie: Anantapur (che raggruppa 20 comuni), Dharmavaram (17 comuni) e Penukonda (26 comuni).\nDei 63 comuni, 7 sono classificati come municipalit\u00e0 (\"municipality\") e precisamente Anantapur (il capoluogo), Dharmavaram, Guntakal, Hindupur, Kadiri, Rayadurg e Tadipatri. "}
{"id": "1752934", "revid": "73843", "url": "https://it.wikipedia.org/wiki?curid=1752934", "title": "Torrente Agna", "text": ""}
{"id": "1752938", "revid": "287204", "url": "https://it.wikipedia.org/wiki?curid=1752938", "title": "Distretto di Chittoor", "text": " \nIl distretto di Chittoor \u00e8 un distretto dell'Andhra Pradesh, in India, di 3.745.875 abitanti. Il suo capoluogo \u00e8 Chittoor.\nIl distretto si trova nell'estrema parte meridionale dello Stato dell'Andhra Pradesh e confina a nord con i distretti di Anantapur, Kadapa e Nellore, a sud con i distretti di Dharmapuri, Vellore e Tiruvallur dello Stato del Tamil Nadu e a ovest con il distretto di Kolar dello Stato del Karnataka.\nGeografia fisica.\nIl territorio del distretto \u00e8 montagnoso, attraversato da un altopiano nella parte orientale e dai Ghati orientali nella parte occidentale. \nI corsi d'acqua che scorrono nel territorio del distretto sono a regime torrentizio, il che significa che gran parte dell'anno sono in secca; i pi\u00f9 importanti sono il Ponnai, tributario del Palar, e lo Swarnamukhi, che nasce dai Ghati orientali ed entra nel distretto di Nellore. Oltre a questi vi sono il Kusasthali, il Beema, il Bahuda, il Pincha, il Kalyani, l'Araniyar e il Pedderu..\nAmministrazioni.\nIl distretto \u00e8 suddiviso in 65 comuni (detti \"mandal\") a loro volta raggruppati in tre divisioni tributarie: Chittoor (che raggruppa 20 comuni), Madanapalli (31 comuni) e Tirupati (14 comuni)."}
{"id": "1752941", "revid": "56620", "url": "https://it.wikipedia.org/wiki?curid=1752941", "title": "\u00c9cole Sp\u00e9ciale Militaire de Saint-Cyr", "text": ""}
{"id": "1752943", "revid": "73843", "url": "https://it.wikipedia.org/wiki?curid=1752943", "title": "Torrente Bure", "text": ""}
{"id": "1752947", "revid": "729019", "url": "https://it.wikipedia.org/wiki?curid=1752947", "title": "Progenismo", "text": "Il progenismo (dal greco \u03c0\u03c1\u03cc, \"pro\", \u00abdavanti\u00bb e \u03b3\u03ad\u03bd\u03b5\u03b9\u03bf\u03bd, \"g\u00e8neion\", \u00abmento\u00bb) \u00e8 la situazione in cui la mandibola sporge in avanti rispetto alla mascella; non \u00e8 un sinonimo di prognatismo.\nIn lingua inglese viene identificato come prognatismo mandibolare in contrapposizione al prognatismo mascellare, ovvero quando \u00e8 la mascella a sporgere rispetto alla mandibola.\nTrattamento.\nLa condizione pu\u00f2 essere trattata mediante trattamento ortodontico o intervento chirurgico maxillo-facciale.\nEsempi storici.\nUn esempio di progenismo famoso nella storia \u00e8 il mento asburgico (o mento degli Asburgo, labbro asburgico, labbro degli Asburgo), presente nei membri della Casa d'Asburgo."}
{"id": "1752948", "revid": "2138421", "url": "https://it.wikipedia.org/wiki?curid=1752948", "title": "Conti di Tripoli", "text": "In questa voce sono elencati in ordine cronologico i conti della Contea di Tripoli. Il titolo fu effettivo dal 1102 (a seguito della conquista di Tortosa durante la Prima crociata) al 1289 (riconquista di Tripoli da parte dei Mamelucchi), e titolare dal 1289 al 1300.\nConti titolari.\nCasato di Antiochia-Poitiers.\nCasato di Toucy.\nA met\u00e0 del XIV secolo, il titolo venne ricreato dai Lusignano di Gerusalemme e Cipro, ed entr\u00f2 in seguito nella disponibilit\u00e0 della Repubblica di Venezia, che lo mise diverse volte all'incanto.\nGenealogia.\n Almodis de La Marche\n X 1) Ugo V di Lusignano, signore di Lusignano\n X 2) Ponzio, conte di Tolosa\n X 3) Raimondo Berengario I, conte di Barcellona\n \u251c\u25002&gt; Raimondo di Saint-Gilles, conte di Tolosa e di Tripoli\n \u2502 X 1) Ne di Tolosa Provence\n \u2502 X 2) Matilde d'Altavilla\n \u2502 X 3) Elvira di Castiglia\n \u2502 \u2514\u25001&gt; Bertrando, conte di Tolosa e di Tripoli\n \u2502 X Elena di Borgogna\n \u2502 \u2514\u2500\u2500&gt; Ponzio, conte di Tripoli\n \u2502 X Cecilia di Francia\n \u2502 \u2514\u2500\u2500&gt; Raimondo II, conte di Tripoli\n \u2502 \u250c\u2500\u2500\u2500&gt; X Hodierna di Gerusalemme\n \u2502 \u2502 \u2514\u2500\u2500&gt; Raimondo III, conte di Tripoli\n \u2502 \u2502 X Eschive Bures, principessa di Tiberiade\n \u2502 \u251c---&lt; \"Baldovino II, re di Gerusalemme\"\n \u2502 \u2514\u2500\u2500&gt; Alice di Gerusalemme\n \u2502 X Boemondo II, principe di Antiochia\n \u2502 \u2514\u2500\u2500\u2500&gt; Costanza d'Antiochia\n \u2502 \u250c\u2500\u2500\u2500\u2500\u2500\u2500\u2500&gt; X Raimondo di Poitiers\n \u2502 \u2502 \u2514\u2500\u2500&gt; Boemondo III, principe di Antiochia\n \u2502 \u2502 \u251c\u2500\u2500&gt; Raimondo IV, conte di Tripoli\n \u2502 \u2502 \u2514\u2500\u2500&gt; Boemondo IV, principe di Antiochia e conte di Tripoli\n \u2502 \u2502 \u2514\u2500\u2500&gt; Boemondo V, principe di Antiochia e conte di Tripoli\n \u2502 \u2502 \u2514\u2500\u2500&gt; Boemondo VI, principe di Antiochia e conte di Tripoli\n \u2502 \u2502 \u251c\u2500\u2500&gt; Boemondo VII, conte di Tripoli\n \u2502 \u2502 \u2514\u2500\u2500&gt; Lucia, contessa di Tripoli\n \u2502 Guglielmo IX di Poitiers, duca d'Aquitania\n \u2502 \u250c\u2500\u2500\u2500\u2500\u2500\u2500\u2500&gt; X Filippa di Tolosa\n \u2502 X Emma\n \u251c\u25002&gt; Guglielmo IV, conte di Tolosa\n \u2514\u25003&gt; Sancha di Barcellona\n X Guglielmo Raimondo, conte di Cerdagna\n \u2514\u2500\u2500&gt; Guglielmo Giordano, conte di Cerdagna e di Tripoli"}
{"id": "1752952", "revid": "36426", "url": "https://it.wikipedia.org/wiki?curid=1752952", "title": "Abbazia di San Domenico", "text": "L'abbazia cistercense di San Domenico di Sora, \u00e8 un monastero sorto nel comune di Sora, provincia di Frosinone, alla confluenza del fiume Fibreno col fiume Liri\nStoria.\nL'abbazia, dedicata alla Beata Madre di Dio e Vergine Maria, fu fondata nella prima met\u00e0 del secolo XI sulle rovine della villa natale di Marco Tullio Cicerone, da un benedettino: San Domenico abate su commissione del Governatore di Sora e di Arpino Pietro di Rainiero e di Doda sua moglie.\nGli storici propongono due date: alcuni come Cesare Baronio, il Ligonio, Jean Mabillon, il Rondanini, Ferdinando Pistilli sono propensi per il 1030, data di stesura di un atto a firma del gastaldo Pietro conservato nella biblioteca dell\u2019Abbazia di Casamari; altri come Francesco Tuzii, Jean Joseph Giraud, Gaetano Moroni, Luigi De Persiis e altri storici di Casamari, indicano il 1011 ()\n\u201cIl 1011, come anno della fondazione dell\u2019abbazia, \u00e8 rimasto scolpito nella coscienza storica dei monaci dell\u2019abbazia di San Domenico e di quella di Casamari; in tutte le cronache e negli altri documenti d\u2019archivio, senza alcuna eccezione e senza ombra alcuna di problematica storica, la fondazione del monastero \u00e8 riportata all\u2019anno 1011.\u201d ()\nD\u2019altronde il documento su cui si fondano i fautori del 1030, quasi sicuramente non \u00e8 un atto di donazione, ma pi\u00f9 verosimilmente una dichiarazione di autenticit\u00e0 di atti precedenti. Probabilmente Domenico l\u2019aveva richiesto ed ottenuto per allegarlo alla istanza da presentare alla curia romana per far dichiarare il monastero \u201cabbazia esente\u201d come era gi\u00e0 avvenuto per altri monasteri da lui fondati. ()\nLa data di fondazione pi\u00f9 probabile appare perci\u00f2 proprio il 1011. La chiesa dell\u2019abbazia fu intitolata alla \u201cBeata Madre di Dio e Vergine Maria\u201d. Per quanto concerne la protezione papale, cio\u00e8 la dichiarazione di \u201cabbazia esente\u201d dall\u2019autorit\u00e0 del vescovo Pandulfo di Sora, essa fu ottenuta pi\u00f9 tardi, il 28 giugno 1205 con la bolla \u201cAequitatis et justitiae di Innocenzo III ()\nLa vita dell\u2019Abbazia fu da subito molto difficile. Il gastaldo Pietro, contrariamente agli impegni presi, insedi\u00f2 nell'abbazia, al posto dei monaci benedettini, una comunit\u00e0 femminile e solo le aspre rimostranze di Domenico, lo fecero desistere. Pot\u00e9 cos\u00ec subentrare un gruppo di monaci di Trisulti chiamati dallo stesso Domenico che li guid\u00f2 come Abate fino alla sua morte. ()\nL'abbazia ebbe un rapido sviluppo e nel 1036 quattro sacerdoti ed alcuni laici di Veroli che avevano preso l\u2019abito sotto la guida dell\u2019abate Giovanni, immediato successore di san Domenico, fondarono l\u2019Abbazia di Casamari.\nPapa Pasquale II, di ritorno dalla Puglia nel 1104 si ferm\u00f2 all'abbazia ove canonizz\u00f2 san Domenico e riconsacr\u00f2 la sua chiesa cointitolandola alla \u201cBeata Maria Vergine\u201d e a \u201cSan Domenico\u201d.\nSuccessivamente l\u2019Abbazia fu visitata da papa Adriano IV (nel 1155). Segu\u00ec un periodo di decadenza imputabile in parte al comportamento dei monaci, che si allontanarono dal rispetto della disciplina claustrale, in parte all'avidit\u00e0 dei signorotti locali che tentarono di cogliere l\u2019occasione per appropriarsi dei numerosi privilegi dell\u2019abbazia. L\u2019abate Nicola fu allora costretto a rivolgersi al papa Innocenzo III affinch\u00e9 intervenisse a garanzia del monastero. Fu forse questo il motivo di una visita effettuata da detto papa nel 1208. ()\nLe diatribe, ma anche il rilassamento della disciplina, non ebbero evidentemente fine perch\u00e9 il 27 aprile del 1222, dopo diversi anni di inutili tentativi, papa Onorio III, che si trovava a Veroli per un incontro con Federico II di Svevia, visit\u00f2 l\u2019abbazia, ne consacr\u00f2 l\u2019altare e la declass\u00f2 allo stato di priorato affidandola alle cure dell'abate e dei monaci di Casamari (che intanto aveva aderito alla riforma cistercense). Con una successiva Bolla di estinzione emanata ad Alatri il 1\u00ba giugno del 1222 la un\u00ec giuridicamente all'abbazia di Casamari. Stessa sorte tocc\u00f2 all'altro piccolo monastero benedettino di S. Silvestro in Sora.\nNon basta: il 28 ottobre 1229 l\u2019Abbazia fu duramente colpita dalle truppe saracene inviate da Federico II a distruggere la citt\u00e0 di Sora che si era schierata dalla parte del papato.\n\u201cFederico II che, in precedenza si era dimostrato molto benevolo verso il monastero di S. Domenico, fece distruggere anche il vicino ponte \u00abM\u00e0rmore\u00bb, comunemente detto \u00ab Morm\u00f3ne \u00bb \u2026, l\u2019unico mezzo di comunicazione che le genti della localit\u00e0 Selva, del Bosco di Eschie e di tutta la campagna a sud di Sora, sulla destra del fiume Liri, avevano a disposizione per raggiungere il monastero che, all\u2019epoca, era l\u2019unico punto di riferimento spirituale per una contrada molto vasta e molto popolata.\nDovr\u00e0 passare circa mezzo secolo, dalla distruzione del ponte \u00abMarm\u00f2ne\u00bb, perch\u00e9 i monaci di S. Domenico riescano ad ottenere, dalle autorit\u00e0 regie, il privilegio di trasportare liberamente con una barca, cose ed animali sul fiume Liri, nel luogo, denominato oggi \u00abBarca S. Domenico\u00bb o \u00abBaglie\u00bb, dove attualmente \u00e8 posto un robusto ponte in cemento armato.\u201d ()\nNel XIV secolo, poi, l\u2019Abbazia segu\u00ec la generale crisi delle istituzioni ecclesiastiche conseguenza dell\u2019affermarsi delle monarchie europee e della cattivit\u00e0 avignonese. Ma il colpo di grazia lo ricevette nel 1472 con la concessione in commenda insieme a Casamari.\n\u201cLa commenda acceler\u00f2 il processo di disfacimento morale e materiale del Monastero, in quanto, il commendatario inquadrava il bene ricevuto come uno strumento utile a produrre il maggior interesse possibile e non pensava in alcun modo a sostenere spese per la comunit\u00e0 religiosa, ritenuta dispendiosa e forse superflua.\u201d \nPerci\u00f2 l\u2019Abbazia decadde rapidamente anche per i danni subiti a seguito del grave terremoto che il 24 luglio del 1634 scosse la zona di Sora, tanto che nel 1653 Innocenzo III ne ufficializz\u00f2 la chiusura per mancanza di monaci.\nNel 1682 ci fu un provvidenziale seppur minimo intervento di manutenzione per volont\u00e0 di papa Innocenzo XI e successivamente in occasione della seconda e terza ricognizione della salma del Santo fatte per volere del papa Clemente XI il 28 maggio 1703 ed il 19 maggio 1706. (). Tale papa conferm\u00f2 la dipendenza del monastero dall\u2019Abbazia di Casamari alla quale \u00e8 rimasto legato ininterrottamente fino ad oggi (anno 2016), ma solo nel 1717 il Card. Annibale Albani che ne era Commendatario, si interess\u00f2 per farla riaprire al culto anche se con un solo frate della comunit\u00e0 di Casamari in cui, nel frattempo, erano subentrati i Cistercensi della stretta osservanza (Trappisti).\nNel 1789, a seguito di un\u2019altra crisi, la chiesa di San Domenico, divenne di pertinenza del parroco (secolare) di San Silvestro\nNella primavera del 1799 l\u2019Abbazia fu depredata dai francesi agli ordini del generale Macdonald che si ritiravano da Napoli arrivando a bruciare la statua di san Domenico ed a profanare il sepolcro del santo risparmiando per\u00f2 l\u2019urna che ne conteneva le ossa.\nFinalmente l'abate commendatario di Casamari, Sergio Micara, fratello del cardinale Ludovico Micara vi insedi\u00f2 nuovamente una vera comunit\u00e0 ristabilendo cos\u00ec la vita monastica. Il 19 aprile 1834 (3\u00aa Domenica di Pasqua), sotto il pontificato di Gregorio XVI alcuni monaci cistercensi di Casamari vi si recarono processionalmente per prenderne ufficiale possesso .\nL\u2019arrivo della monarchia sabauda sconvolse per l\u2019ennesima volta la vita dell\u2019abbazia: con decreto del 17 gennaio 1861, intimato il 9 gennaio 1865, essa fu acquisita, de iure, dal demanio insieme a tutti i suoi beni ed i monaci vennero espulsi con la forza il 18 dicembre 1865. Solo dopo una lunga e tormentata causa l\u2019incameramento fu dichiarato illegittimo (regio decreto del 20 novembre 1870), perch\u00e9 il monastero e i suoi beni costituivano un \u201dbeneficio curato\u201d di appartenenza al Capitolo Vaticano per disposizione del re Ferdinando II delle Due Sicilie e per concessione del papa Pio IX con la bolla Ineluctabilis devotionis dell\u201911 marzo 1850. Il monastero e i beni vennero formalmente riconsegnati il 31 gennaio 1871.\nDopo le riparazioni dei danni causati dal terremoto della Marsica del 1915, il monastero fu designato nel 1933, a sede di domus studiorum per gli studenti di teologia della Congregazione. Il 21 gennaio 1935 fu eretta a parrocchia con alle dipendenze le cappellanie di Sant\u2019Antonio in Tofaro e della Madonna del Buon Consiglio.\nCon i dovuti restauri e gli opportuni adattamenti il monastero fu destinato, dal 1947 al 1972, alla formazione degli aspiranti alla vita religiosa.\nIl 13 maggio del 1950 a San Domenico fu inaugurata alla presenza di autorit\u00e0 civili, militari, religiose e alunni dei licei, istituti tecnici e magistrali di Sora la nuova lapide di Marco Tullio Cicerone, posta nel muro vicino alla facciata della chiesa.\nEssa ricorda il luogo natale di Cicerone, il quale nacque nella villa paterna che era edificata proprio dove San Domenico poi costru\u00ec il suo monastero.\nL'epigrafe come si legge nell'iscrizione, venne installata la prima volta nel 1912, poi, per via di vari avvenimenti e in seguito al terremoto del 1915, per interessamento del Comune di Sora e del prof. Achille Lauri nel 1950 la vecchia lapide fu cambiata con una nuova e ricollocata nello stesso posto chiamato \"torre di Cicerone\".\nNel punto in cui il fiume Fibreno si biforca, era collocata un'altra lapide fatta incidere nel 1818 dall'inglese Carlo Kelsall, perch\u00e9 proprio il grande oratore arpinate nel \"De Legibus\", descrive il paesaggio che circondava la sua casa natale sorta fra i due rami del fiume.\nIn concomitanza con i festeggiamenti per il millenario della fondazione, il cardinale Antonio Ca\u00f1izares Llovera, Prefetto della Congregazione per il culto divino e la disciplina dei sacramenti, ha conferito, in data 12 febbraio 2011, il titolo di basilica minore alla chiesa dell\u2019abbazia. ()\nDescrizione.\nLo stile primitivo della basilica \u00e8 il romanico: pianta a croce latina, con tre navate, la centrale pi\u00f9 larga e pi\u00f9 alta delle due laterali, chiuse in fondo da tre absidi semicircolari; copertura a volta sostenuta da colonne; il presbiterio pi\u00f9 elevato del piano della chiesa e sovrastante una cripta sotterranea.\nLa prima modifica fu apportata dai cistercensi che sostituirono i benedettini dopo il 1222. Essi realizzarono un esonart\u00e8ce (sul modello di quello di Casamari) che per\u00f2 fu distrutto dal terremoto del 24 luglio 1654. Oggi (2016) ne resta in piedi solo un pilastro con mensole a cono rovesciato (tipiche dello stile romanico-borgognone) ()\nModifiche sostanziali fecero seguito ai danni del terremoto del 13 gennaio del 1915:\nAgli inizi degli anni \u201870 furono eseguiti, a cura della Soprintendenza ai Beni Culturali, consistenti lavori di consolidamento e di ristrutturazione della chiesa. In parallelo, l\u2019impegno della comunit\u00e0 monastica, dell\u2019intera comunit\u00e0 parrocchiale e di tanti benefattori devoti a san Domenico, hanno consentito una profonda e generale risistemazione liturgica e funzionale: la croce, il presbiterio con il nuovo altare, l\u2019ambone, i paramenti e gli arredi sacri sono stati radicalmente rinnovati nello stile della spiritualit\u00e0 benedettina.\nNel 1998 l'artista Alessandro Romano realizz\u00f2 i due tabernacoli posti, uno sull'altare della cripta e l\u2019altro nell'abside di sinistra, e le 14 formelle in terracotta della via crucis sistemate sui pilastri che separano le tre navate.\nLe porte in bronzo.\nIl 4 ottobre del 2009 Il vescovo diocesano mons. Filippo Iannone ha benedetto le nuove porte di bronzo della chiesa abbaziale realizzate dallo scultore Alessandro Romano. \u00c8 lo stesso autore a descriverle.\n\u201cPorta centrale: Maria Assunta in cielo.\n\u00c8 un tema tanto importante che sembra quasi impossibile da realizzare in uno spazio cos\u00ec limitato: Dio Padre, Cristo, lo Spirito Santo, Maria, il Paradiso intero e gli Apostoli, insomma tutta la santit\u00e0 della nostra fede\u2026 Maria in estasi \u00e8 rapita nel volto del Padre e giunge in paradiso accompagnata da Ges\u00f9, il quale con la propria carne, annuncia la nuova alleanza realizzata nei segni del martirio sulla croce, coperto con il tallit e con lo sguardo perso nel Padre, accoglie ed offre la Madre, offrendo con lei, nel contempo, l'intera umanit\u00e0. In alto lo Spirito Santo \u00e8 raffigurato come una colomba di fuoco\u2026 Ai piedi della scena, la \"dormitio Mariae\"\u2026 Il letto ancora caldo sul quale \u00e8 impressa l'impronta di Maria \u00e8 circondato dagli apostoli colti nei vari atteggiamenti. Gli angeli festanti annunziano la felicit\u00e0 dell\u2019intero paradiso\u201d\n\u201cPorta laterale sinistra:\u2026 san Domenico \u00e8 rappresentato sul ponte del fiume Cosa\u2026 Mentre, pieno di ardore, esorta alla perfezione della vita monastica\u2026 si accorge che un masso sradicato dal demonio sta cadendo e lo blocca con il semplice segno della croce\u2026 \u201c.\n\u201cPorta laterale destra: san Domenico riceve la confessione di Pietro Rainiero.\nIl Santo \u00e8 raffigurato nel gesto affettuoso del perdono, mentre il conte, nudo, \u00e8 prostrato ai suoi piedi inginocchiato, umiliato e pentito delle proprie malefatte. Le armi sono gettate a terra sparpagliate e spezzate in segno di impotenza e di resa incondizionata, mentre uomini in armi assistono attoniti alla repentina e completa conversione che porter\u00e0, come atto di riparazione, alla donazione e alla costruzione del monastero\u2026\u201d\n\u201cPorta del chiostro: san Domenico eremita itinerante\u2026. alla continua ricerca della solitudine e della comunione con Dio. Sempre in viaggio per i boschi, testimoniando la parola del Signore con la vita, egli lascia dietro di s\u00e9, come segno del suo pellegrinare, fondazioni di eremi e di monasteri. In essa ho voluto sottolineare un messaggio straordinario che Domenico ci suggerisce: non rassegnarsi mai davanti alle avversit\u00e0, arrampicarsi per superare gli ostacoli grandi e piccoli della vita, seguire, testimoniando in prima persona, nel silenzio e nella riservatezza la strada dell\u2019amore e non quella della prepotenza e dell\u2019arroganza che sembrano regnare sovrane in questo mondo distratto da mille luci fatue\u201d\nIcona della resurrezione.\nIn occasione della Pasqua 2012 fu commissionata ad Alessandra Palombo, artista di Isola del Liri, una icona della risurrezione di Cristo. Tale icona, ispirata a quella dell\u2019artista georgiano Amiran Goglidze realizzata nel 2010 ed esposta ogni Santa Pasqua nella basilica di San Pietro, \u00e8 di color oro ed alta due metri. Centralmente \u00e8 riprodotto il Cristo Pantocratore in trono.\nGli otto specchi laterali rappresentano sul lato sinistro, dall'alto in basso:\nSul lato destro, sempre dall'alto in basso:\nAspetto attuale.\nAttualmente (anno 2016), la struttura \u00e8 quella tipica delle chiese cistercensi:\nLa facciata \u00e8 tripartita con corpo centrale pi\u00f9 alto e laterali pi\u00f9 bassi, quasi un annuncio delle tre navate interne. Tre portali, il centrale leggermente pi\u00f9 alto e sovrastato da un rosone. Tre absidi semicircolari che concludono il fabbricato. Le absidi sono alleggerite da cinque aperture terminanti ad arco pieno. Le volte a catino che le sormontano, sono coperte da tetti a coppi e sono coronate da esili archi. Di lato si erge un campanile a pianta quadrata.\nL\u2019interno riproduce la disposizione della basilica a croce latina: un unico ambiente diviso in tre navate da una doppia fila di massicci pilastri sormontati da archi a sesto acuto. In fondo alla navata centrale si innalza un\u2019ampia ma scarna scalinata che sale al presbiterio sopraelevato e che nasconde la sottostante cripta. Ciascuna delle navate termina con un'abside semicircolare. La copertura \u00e8 a capriate di legno.\nLungo le pareti, 14 formelle in terracotta della via crucis realizzate da Alessandro Romano.\nSul lato sinistro \u00e8 allogato l\u2019organo Mascioni opera n. 1135, a due tastiere, con 1423 canne sonore inaugurato il 13 ottobre 1996.\nLa cripta.\nAttraverso due ingressi laterali alla scalinata centrale, si accede alla cripta.\nDel tipo \u201cad oratorio\u201d, \u00e8, di fatto, una piccola chiesa seminterrata, a tre navate trasverse, divise da colonne molto antiche di forma e di ordini diversi perch\u00e9 di varia provenienza.\nIl suo stile \u00e8 molto austero, senza alcuna ricercatezza, quasi un\u2019immagine del fondatore certamente pi\u00f9 attento ai risultati concreti che ai fronzoli estetici. Alla stessa maniera si nota il desiderio di sottolineare il senso di forza, la capacit\u00e0 di sorreggere un grande peso. Le colonne sono infatti sormontate da piccole volte a crociera leggermente ribassate, in tipico stile romanico, che scaricano le spinte laterali su contrafforti interni sporgenti dai muri perimetrali. Fra le colonne \u00e8 stata posta nel 2010 una scena realizzata da don Domenico Cantore di Laterza e rappresentante scene della vita del santo intorno ad una sua icona.\nGli spazi triangolari delle vele, comprese tra le nervature delle v\u00f2lte centrali della cripta, appaiono oggi rivestite da una finta, ma pregevole decorazione musiva e da numerose pitture, su fondo grigio, che riproducono emblemi episcopali e simboli cristiani, inscritti in delicati e ariosi disegni di fregi floreali ad ampie volute.\nSul fondo, i tre vani semicircolari delle absidi. In quello centrale, l\u2019altare con le spoglie del fondatore ed il tabernacolo realizzato da Alessandro Romano.\n\u201cL\u2019interno della cripta \u00e8 immerso in una semiluce fredda ma suggestiva: deboli fasci di luce riescono appena a penetrarvi attraverso cinque piccole finestre a feritoie, a forte strombatura esterna, aperte nei muri molto spessi e saldi\u2026.\u201d. ()"}
{"id": "1752953", "revid": "767487", "url": "https://it.wikipedia.org/wiki?curid=1752953", "title": "Distretto del Godavari Occidentale", "text": "Il Godavari Occidentale \u00e8 un distretto dell'India di 3.796.144 abitanti, che ha come capoluogo Eluru.\nAmministrazioni.\nIl distretto del Godavari Occidentale \u00e8 suddiviso in 46 comuni (detti \"mandal\")."}
{"id": "1752955", "revid": "767487", "url": "https://it.wikipedia.org/wiki?curid=1752955", "title": "Distretto del Godavari Orientale", "text": "Il Godavari Orientale \u00e8 un distretto dell'India di 4.872.622 abitanti, che ha come capoluogo Kakinada.\nAmministrazioni.\nAi fini amministrativi, il distretto \u00e8 suddiviso in 5 divisioni tributarie (Kakinada, Rajahmundry, Peddapuram, Rampachodavaram e Amalapuram), 60 comuni (detti \"mandal\") e 1379 villaggi. I comuni, ognuno col suo numero di codice ufficiale, sono i seguenti: "}
{"id": "1752958", "revid": "287204", "url": "https://it.wikipedia.org/wiki?curid=1752958", "title": "Giove e Io", "text": "Giove e Io \u00e8 un dipinto a olio su tela (163,5x74 cm) di Correggio, databile al 1532-1533 circa e conservato nel Kunsthistorisches Museum di Vienna.\nFa parte di una serie realizzata per il duca di Mantova Federico II Gonzaga che ha per tema gli amori di Giove.\nStoria.\nLa serie degli \"Amori di Giove\" venne concepita dopo il successo riscosso dalla tela di \"Venere e Amore spiati da un satiro\". L'artista fece in tempo ad eseguire quattro tele, accoppiabili a due a due per le dimensioni, e forse altre ne erano state programmate. La cronologia delle quattro tele \u00e8 argomento alquanto controverso. Ci\u00f2 che importa, per\u00f2, \u00e8 soprattutto il fondamentale contributo che diedero allo sviluppo della pittura a soggetto mitologico e profano, grazie al nuovo e straordinario equilibrio tra resa naturalistica e trasfigurazione poetica.\nDipinte per Mantova, forse per Palazzo Te, pervennero poi a Carlo V: Vasari, che aveva sentito parlare del ciclo da Giulio Romano, cit\u00f2 solo due dei dipinti, tralasciando \"Giove e Io\" e il \"Ratto di Ganimede\" (due opere di uguale formato).\nGould cerc\u00f2 di spiegare l'omissione ipotizzando che \"Io\" e \"Ganimede\" fossero state fatte realizzare da Federico II per s\u00e9, che le avesse donate all'imperatore durante la sua visita del 1532 e che avesse poi commissionato \"Leda\" e \"Danae\" espressamente per Carlo V; per Verheyen i quattro dipinti sarebbero stati realizzati per la sala di Ovidio in palazzo Te e sarebbero passati a Carlo solo dopo la morte del duca Federico (1540), forse in occasione delle nozze di suo figlio, l'infante Filippo.\nConservata nelle raccolte reali spagnole, la tela pass\u00f2 poi, insieme alla \"Danae\", nella collezione dello scultore milanese Leone Leoni, presso la quale \u00e8 ricordata da Giovanni Paolo Lomazzo nel suo \"Trattato dell'arte de la pittura\" del 1584. Entrambe vennero acquistate tra il 1601 e il 1603 da un intermediario Rodolfo II d'Asburgo, insieme al \"Cupido che fabbrica l'arco\" del Parmigianino, e vennero portate a Praga, ma gi\u00e0 negli anni '10 del '600 era presente, insieme al \"Ratto di Ganimede\", nelle raccolte imperiali di Vienna.\nL'opera ha affascinato moltissimi artisti, soprattutto settecenteschi. Avendo abbandonato l'Italia nel Cinquecento \u00e8 interessante ricordare come doveva comunque esserne rimasta una memoria se il pittore Pier Francesco Mola ne trasse un disegno.\nDescrizione e stile.\nIl dipinto \u00e8 dedicato alla vicenda di Io, sacerdotessa di Era, cos\u00ec come narrata nelLe metamorfosi, il poema epico-mitologico di Ovidio: invaghitosi di lei ma timoroso della gelosia di sua moglie, Giove fece calare una fitta nebbia sulla terra e sedusse l'affascinante fanciulla.\nIl taglio cos\u00ec simile col \"Ganimede\" farebbe pensare che le due tele fossero impostate per costituire un pendant ed essere viste appaiate. Tuttavia ogni ipotesi sulla destinazione degli Amori di Giove, commissionati da Federico II Gonzaga non ha ancora ricevuto sostegno documentario.\nPer la posa arcuata della ninfa Io, rappresentata di schiena, il Correggio si ispir\u00f2 a prototipi antichi, quali il celebre bassorilievo ellenistico dell'Ara Grimani dove \u00e8 rappresentato Cupido che bacia Psiche. Pi\u00f9 in generale la raffigurazione di tergo di una figura femminile in atteggiamento erotico appartiene alla cultura artistica antica.\nCi\u00f2 detto, i possibili modelli antichi furono sapientemente trasfigurati dal Correggio per creare questa immagine splendida dove l'abbandono della ninfa \u00e8 funzionale ad accogliere quella che \u00e8 una delle rappresentazioni pi\u00f9 virtuosistiche della pittura del Cinquecento: la nuvola soffice ed eterea in cui si era mutato Giove per sedurre la bellissima Io.\nLa rappresentazione delle nuvole aveva interessato il Correggio fin dagli anni degli affreschi della cupola di San Giovanni Evangelista e da qui in poi era divenuta quasi una cifra sitilistica della sua ricerca. Rappresentare le nuvole, come del resto la pioggia, l'acqua, i fulmini, era considerata una delle pi\u00f9 ambite difficolt\u00e0 dell'arte.\nAlla fine della sua carriera, per quella che forse \u00e8 in assoluto la sua ultima opera, il Correggio si impegn\u00f2 ad offrire un saggio della sua maestria. Non solo la nuvola perlacea ed evanescente in cui si intravede un volto umano, ma anche un ruscello di acqua limpida in primissimo piano, per circondare il gesto voluttuoso della ninfa di un riverbero di luci crepuscolari.\nL'opera del Correggio fu di ispirazione nei secoli successivi, ed il tema di \"Io e Giove\" fu ripreso da artisti romantici dell'800, tra i quali Dombrowsky e altri. "}
{"id": "1752961", "revid": "1573940", "url": "https://it.wikipedia.org/wiki?curid=1752961", "title": "Gu\u00e0nd\u01d0ng", "text": "La vita e le opere.\nGu\u00e0nd\u01d0ng fu il quinto patriarca della scuola buddhista cinese Ti\u0101nt\u00e1i (\u5929\u53f0\u5b97), secondo il lignaggio tradizionale di questa scuola, e fu il principale discepolo di Zh\u00ecy\u01d0 (\u667a\u9857 538-597), quest'ultimo quarto patriarca e fondatore dell'omonimo monastero sui Monti Ti\u0101nt\u00e1i.\nNacque nel 561 a Zh\u0101ng'\u0101n (\u7ae0\u5b89, provincia dello Zh\u00e8ji\u0101ng), per questa ragione il suo titolo onorifico post-mortem fu Zh\u0101ng\u0101n D\u00e0sh\u012b (\u7ae0\u5b89\u5927\u5e2b) ma la sua famiglia, di nome W\u00fa (\u5449) era originaria di Y\u00edx\u012bng (\u5b9c\u8208, provincia dello Ji\u0101ngs\u016b).\nIl suo nome da bambino era F\u0113if\u00e1n (\u975e\u51e1). Perse il padre quando era molto piccolo e fu allevato dalla madre divenuta vedova. A sei anni entr\u00f2 in un monastero della citt\u00e0 natale e fu educato dall'abate Huizeng, mostrando particolare interesse per la letteratura tradizionale. A vent'anni ebbe l'ordinazione monastica completa secondo le regole del \"vinaya\".\nMorto Huizeng, nel 584, a ventitr\u00e9 anni si rec\u00f2 sui monti Ti\u0101nt\u00e1i dove Zh\u00ecy\u01d0 aveva fondato, nel 575, l'omonimo monastero, divenendone il principale discepolo. Rimase con Zh\u00ecy\u01d0 fino alla morte del maestro, avvenuta nel 597.\nNel 585 accompagn\u00f2 il maestro, convocato dall'imperatore H\u00f2u Zh\u01d4 (\u5f8c\u4e3b, conosciuto anche come Ch\u00e9n Sh\u00fab\u01ceo, \u9673\u53d4\u5bf6, ultimo imperatore della dinastia Chen, regno: 582-89), a Nanchino (Nanjing).\nA Nanchino, Gu\u00e0nd\u01d0ng assistette a tutte le lezioni sul Sutra del Loto tenute da Zh\u00ecy\u01d0 che raccolse nel \"Mi\u00e0of\u01celi\u00e1nhu\u0101j\u012bng w\u00e9nj\u00f9\" (\u5999\u6cd5\u84ee\u83ef\u7d93\u6587\u53e5, anche \"F\u01cehu\u0101 w\u00e9nj\u00f9\", Parole del Sutra del Loto, giapp. \"My\u014dh\u014drengeky\u014d mongu\", T.D. 1718).\nNel 588 Nanchino fu attaccata dalle armate settentrionali della neonata dinastia Sui (gi\u00e0 dinastia Zhou del Nord) e Zh\u00ecy\u01d0 e Gu\u00e0nd\u01d0ng si diressero prima sul Monte Lu (\u5eec\u5c71 \"L\u00fa sh\u0101n\") poi al tempio di N\u00e1nyu\u00e8 (\u5357\u5cb3, meglio conosciuto come Tempio del Monte Heng, \u5357\u5cb3\u5927\u5e99, attualmente nello Henan) dove era risieduto, fino alla morte, il maestro di Zh\u00ecy\u01d0, Hu\u00ecs\u012b (\u6167\u601d, 515-577).\nDopo il rovesciamento della dinastia Chen, maestro e discepolo si recarono nella regione dello (nello Hubei) dove Zh\u00ecy\u01d0 fond\u00f2 il tempio Yuquan (\u7389\u6cc9\u5bfa) sull'omonimo monte e dove tenne altre lezioni sul Sutra del Loto raccolte, sempre da Gu\u00e0nd\u01d0ng, nel \"Mi\u00e0of\u01ce li\u00e1nhu\u0101 j\u012bngxu\u00e1n y\u00ec\" (\u5999\u6cd5\u84ee\u83ef\u7d93\u7384\u7fa9, anche \"F\u01cehu\u0101 xu\u00e1ny\u00ec\" , Il profondo significato del Sutra del Loto della Legge meravigliosa, giapp. \"My\u014dh\u014d renge ky\u014dgen gi\", T.D. 1716, 33.618-815).\nL'anno successivo, nel 594, Zh\u00ecy\u01d0 espose gli insegnamenti raccolti nella la sua terza opera maggiore, il \"M\u00f3h\u0113 Zh\u01d0gu\u0101n\" (\u6469\u8a36\u6b62\u89c0, Grande trattato di calma e discernimento, giapp. \"Maka Shikan\", T.D. 1911)., da Gu\u00e0nd\u01d0ng, il quale aggiunse l'introduzione che contiene una sua opera importante, lo \"Yu\u00e1nd\u00f9n Zh\u01d0gu\u0101n\" (\u5713\u9813\u6b62\u89c0 \"Perfetta e immediata meditazione di calma-e-discernimento\", giapp. \"Endon Shikan\").\nNel 597, dopo la morte del maestro a cui assistette fino agli ultimi istanti raccogliendone gli ultimi insegnamenti nel \"Gu\u0101nx\u012bn l\u00f9n\" (\u89c0\u5fc3\u8ad6, Vedere la mente, giapp. \"Kanjin ron\", T.D. 1920, 46.584-587) . Gu\u00e0nd\u01d0ng gli succedette come abate del monastero e patriarca della scuola.\nLa dinastia Sui fu molto favorevole alla scuola Ti\u0101nt\u00e1i, il primo imperatore di questa dinastia, W\u00e9n (\u6587, conosciuto anche come Y\u00e1ng Ji\u0101n, \u63da\u5805, regno: 581-604), insign\u00ec lo stesso Zh\u00ecy\u01d0 del titolo di \"Zh\u00eczh\u011b d\u00e0sh\u012b\" (\u667a\u8005\u5927\u5e2b, Maestro Sapiente), cos\u00ec anche il suo successore, Y\u00e1ng (\u694a, conosciuto anche come Y\u00e1ng Gu\u01ceng, \u694a\u5ee3, regno: 604-17), continu\u00f2 a sostenere i monaci del monte Ti\u0101nt\u00e1i costruendo nuovi templi e offrendo continue donazioni. Lo stesso Y\u00e1ng convoc\u00f2 Gu\u00e0nd\u01d0ng pi\u00f9 volte a corte, a Chang'an, prima ancora di divenire imperatore. Cos\u00ec le cronache biografiche su Gu\u00e0nd\u01d0ng sostengono che egli ricopr\u00ec l'incarico di cappellano imperiale per tre estati, dal 602 al 605, quando rientr\u00f2 al monastero Ti\u0101nt\u00e1i. Fu convocato nuovamente a corte nel 611 poco prima di una spedizione militare cinese contro la Corea.\nGli ultimi anni della sua vita Gu\u00e0nd\u01d0ng li trascorse nel monastero Ti\u0101nt\u00e1i dove raccolse numerosi discepoli e dove complet\u00f2 due commentari sul \"Mah\u0101y\u0101na Mah\u0101parinirv\u0101na-s\u016btra\" (Grande sutra mahayana della totale estinzione, cin. \u5927\u822c\u6ce5\u6d39\u7d93 \"D\u00e0 b\u0101n n\u00edhu\u00e1n j\u012bng\", giapp. \"Dainehanky\u014d\", conservato nel \"Ni\u00e8p\u00e1nb\u00f9\"): il \"Daniepanjingxuanyi\" (\u5927\u822c\u6d85\u69c3\u7d93\u7384\u7fa9), e il \"Daniepanjingshu\", che unitamente ai commentari di Zh\u00ecy\u01d0 sul \"Sutra del Loto\", consentirono alla scuola Ti\u0101nt\u00e1i di detenere commentari completi sui sutra buddhisti considerati i pi\u00f9 importanti nel Buddhismo cinese.\nDopo il crollo della dinastia Sui, avvenuta di fatto proprio con l'assassinio nel 618, a Jang Du, dell'imperatore Y\u00e1ng (a cui seguirono due successivi imperatori della dinastia Sui durati pochi mesi) e con l'inizio della dinastia Tang, cessarono i favori imperiali per la scuola Ti\u0101nt\u00e1i.\nDa quel momento non abbiamo pi\u00f9 notizie su Gu\u00e0nd\u01d0ng se non che visse in uno stato di estrema indigenza, continuando a lavorare sui suoi commentari, ne produsso in totale otto suddivisi in quarantanove fascicoli, e ad insegnare ai suoi discepoli. Questo fino alla sua morte avvenuta nel monastero della citt\u00e0 di Kuaiji (provincia di Zhejiang), nel 632.\nSuccessore di Gu\u00e0nd\u01d0ng nel lignaggio Ti\u0101nt\u00e1i sar\u00e0 Zh\u00ecw\u0113i (\u667a\u5a01?-680)."}
{"id": "1752962", "revid": "1543377", "url": "https://it.wikipedia.org/wiki?curid=1752962", "title": "Tumanskij R-15", "text": "Il Tumanskij R-15 (\u0422\u0443\u043c\u0430\u043d\u0441\u043a\u0438\u0439 \u0420-15), \u00e8 un motore turbogetto a compressore assiale dotato di postbruciatore realizzato dall'OKB-300 sotto la direzione del progettista Sergej Konstantinovi\u010d Tumanskij.\nL'unico velivolo prodotto in serie che abbia utilizzato questo motore \u00e8 l'intercettore bimotore MiG-25, grazie al quale raggiunge la velocit\u00e0 massima di 2,83 Mach (oltre 3.000\u00a0km/h) e che ne fa tuttora l'aereo da combattimento pi\u00f9 veloce mai realizzato."}
{"id": "1752966", "revid": "152934", "url": "https://it.wikipedia.org/wiki?curid=1752966", "title": "Corpuscoli", "text": ""}
{"id": "1752968", "revid": "404449", "url": "https://it.wikipedia.org/wiki?curid=1752968", "title": "Cantalupo (Bevagna)", "text": "Cantalupo \u00e8 una frazione del comune di Bevagna (PG).\nSecondo i dati del censimento Istat del 2001, gli abitanti sono 332, facendone il secondo centro del comune per numero di residenti.\nSi trova lungo la strada che porta da Bevagna a Bettona, a 204 .\nStoria.\nNello Statuto storico di Bevagna si parla del \"Castrum Cantalupi\", in relazione alla presenza di abitazioni (\"capanne\") abusive che avrebbero dovute essere abbattute su responsabilit\u00e0 del podest\u00e0 e dei consoli bevanati.\nL'aspetto attuale del borgo \u00e8 dovuto essenzialmente alle abitazioni costruite nel corso del XX secolo.\nEconomia e manifestazioni.\nLa citt\u00e0 \u00e8 nota per il piatto locale, che consiste nella lumaca della specie \"Helix aspersa\", che viene prevalentemente servita arrosto. Durante la seconda met\u00e0 di agosto si svolge la caratteristica \"Sagra della lumaca\".\nUna interessante rievocazione \u00e8 la \"Corsa del Cristo Risorto\", che si svolge il Sabato Santo: essa consiste nel riposizionamento della statua del Cristo su un piedistallo, dopo essere stata trasportata a braccio da un paio di persone, di corsa.\nUn'altra suggestiva rievocazione \u00e8 la Rinchinata che si svolge il pomeriggio della domenica di Pasqua. Due processioni, una con a capo la statua del Cristo Risorto e l'altra guidata dalla statua della Madonna, entrambe portate a spalla, procedono l'una verso l'altra. Nel momento dell'incontro le due statue eseguono un toccante inchino per poi rientrare fianco a fianco in chiesa."}
{"id": "1752969", "revid": "33277", "url": "https://it.wikipedia.org/wiki?curid=1752969", "title": "Gem\u00e4ldegalerie di Dresda", "text": ""}
{"id": "1752972", "revid": "1345938", "url": "https://it.wikipedia.org/wiki?curid=1752972", "title": "Ponte di comando", "text": "Il ponte di comando o plancia \u00e8 un locale dal quale il comandante governa una nave. \u00c8 in genere posto in una posizione rilevata sulla prua della nave, e pu\u00f2, nel caso di navi di grandi dimensioni, sporgere a sinistra e a dritta con delle balconate per permettere agli addetti al servizio di ponte e di navigazione di avere una visuale il pi\u00f9 possibile ampia dell'orizzonte circostante, per poter cos\u00ec gestire con sicurezza e nella massima ergonomia tutte le attivit\u00e0 relative alla condotta della navigazione e alle varie necessit\u00e0 della manovra sia in mare che in acque portuali.\n\u00c8 il luogo ove vengono tenute le dotazioni nautiche e le apparecchiature elettroniche utili per la condotta della navigazione, come il timone, la bussola, i controlli del motore e altri strumenti accessori (ad esempio radar, radio...). In passato su navi pi\u00f9 tradizionali la plancia comprendeva una sala nautica e una timoneria, mentre sulle navi moderne vi \u00e8 un ambiente unico dal quale si possono espletare anche le operazioni relative alla gestione della manovra dell'acqua di zavorra e parte delle operazioni relative alla propulsione.\nAi lati del ponte di comando esistono delle particolari pensiline sospese, le quali sporgendo ai lati della nave oltre la massima larghezza della nave stessa, danno la possibilit\u00e0 al comandante, agli ufficiali ed al pilota, quando questo \u00e8 a bordo, di poter guardare la nave in tutta la sua lunghezza. Queste particolari sistemazioni sono comunemente chiamate ali di plancia o in inglese \"Flying bridge deck\"."}
{"id": "1752973", "revid": "4175", "url": "https://it.wikipedia.org/wiki?curid=1752973", "title": "Lee Remick", "text": "Biografia.\nLee Ann Remick nacque a Quincy, nel Massachusetts il 14 dicembre 1935.\nStudi\u00f2 al Barnard College, poi si dedic\u00f2 alla danza e debutt\u00f2 come attrice in televisione nel 1953, a soli 17 anni, in un episodio del telefilm \"Armstrong Circle Theatre\". Lavor\u00f2 in sceneggiati e programmi Tv fino al 1956. L'anno dopo, infatti, debutt\u00f2 nel cinema (senza, tuttavia, abbandonare l'attivit\u00e0 televisiva) con \"Un volto nella folla\" (1957) di Elia Kazan.\nNel 1958 fu accanto a Paul Newman e Joanne Woodward ne \"La lunga estate calda\" di Martin Ritt, tratto da \"La carne\" di William Faulkner, e ottenne la consacrazione a grande star grazie al ruolo di apparente vittima di uno stupro in \"Anatomia di un omicidio\" (1959) di Otto Preminger. Fu fatto il nome della Remick anche per \"Something's Got to Give\" (1962), l'ultimo film di Marilyn Monroe, rimasto incompiuto, ma il protagonista maschile Dean Martin si oppose, caldeggiando il ritorno sul set della Monroe, appena licenziata e prossima alla morte. \nIl volto dagli occhi chiari, penetranti, e il nasino all'ins\u00f9 destinarono l'attrice a parti di bellezza gelida, da una doppia anima, rigida in superficie ma anche provocante. La sua carriera prosegu\u00ec con grandi titoli come \"Fango sulle stelle\" (1960) di Elia Kazan, con Montgomery Clift, \"I giorni del vino e delle rose\" (1962) di Blake Edwards, film per il quale ebbe una candidatura all'Oscar per il ruolo di moglie alcolizzata di Jack Lemmon, \"Un buon prezzo per morire\" (1963) di Carol Reed, \"La carovana dell'alleluia\" (1965) di John Sturges, con Burt Lancaster, \"Inchiesta pericolosa\" (1968) di Gordon Douglas, \"Non si maltrattano cos\u00ec le signore\" (1968) di Jack Smight, \"Uno sporco contratto\" (1969) di S. Lee Pogostin, in coppia con James Coburn, \"Un equilibrio delicato\" (1973) di Tony Richardson, \"Il presagio\" (1976) di Richard Donner, un cult movie del genere horror con Gregory Peck, \"Telefon\" (1977) di Don Siegel, insieme a Charles Bronson, \"Il tocco della medusa\" (1978) di Jack Gold, accanto a Richard Burton. Nel 1980 torn\u00f2 a recitare con Jack Lemmon in \"Tribute - Serata d'onore\" di Bob Clark. Apparve l'ultima volta sul grande schermo in \"\" (1986) di Clytie Jessop. \nLa Remick fu attiva anche a Broadway, dove nel 1966 ottenne una candidatura al Tony Award alla miglior attrice protagonista in uno spettacolo in \"Wait Until Dark\", poi divenuto un film di successo l'anno dopo con protagonista Audrey Hepburn. Nel 1970 si trasfer\u00ec in Gran Bretagna, dove gir\u00f2 parecchi altri film. Dagli anni Ottanta la sua attivit\u00e0 televisiva si fece pi\u00f9 intensa e ricca di titoli di famosi sceneggiati e film Tv. Tra il 1974 e il 1980 collezion\u00f2 5 candidature ai premi Emmy. Nel 1988 form\u00f2 una propria compagnia di produzioni cinematografiche con Peter K. Duchow e James Garner, con il quale aveva recitato in \"Letti separati\" (1963) di Arthur Hiller.\nConvinta sostenitrice del Partito Democratico statunitense, amica di John e Robert Kennedy, fu sposata dal 1957 al 1968 con il regista Bill Colleran, da cui ebbe due figli, Kate (nata nel 1959) e Matt (nato nel 1961), divenuto musicista rock e paroliere. Nel 1970 spos\u00f2 il produttore Kip Gowans, a cui fu legata fino alla propria morte e con cui lavor\u00f2 in numerosi film Tv, tra cui \"Donne\" (1980), e \"Lo specchietto retrovisore\" (1984). Tra i numerosi premi della sua carriera, l'attrice ottenne anche il Women's International Center (WIC) Living Legacy Award nel 1990. \nMalata di cancro al fegato e ai reni, Lee Remick apparve per l'ultima volta in pubblico il 29 aprile 1991 per inaugurare la propria stella sulla \"Hollywood Walk of Fame\" di Los Angeles, categoria cinema, al 6104 di Hollywood Boulevard. Durante la cerimonia, fu sostenuta dall'amico Jack Lemmon. Aveva scoperto di essere malata di cancro nel 1989, mentre girava in Francia il film televisivo \"Una vacanze nera\". Mor\u00ec il 2 luglio 1991, a Los Angeles, a soli 55 anni, venendo poi cremata. Al funerale furono presenti, tra gli altri, Elizabeth Taylor, Jack Lemmon e Gregory Peck. Questi ultimi pronunciarono le omelie funebri, mentre i figli della diva cantarono una canzone da uno dei musical che aveva interpretato a Broadway, \"Anyone Can Whistle\".\nDoppiatrici italiane.\nNelle versioni in italiano dei suoi film, Lee Remick \u00e8 stata doppiata da:"}
{"id": "1752983", "revid": "36426", "url": "https://it.wikipedia.org/wiki?curid=1752983", "title": "Museo di storia naturale del Mediterraneo", "text": "Il Museo di Storia Naturale del Mediterraneo si trova a Livorno, a breve distanza dal Museo civico Giovanni Fattori.\n\u00c8 ospitato nella storica villa Henderson ed \u00e8 raggiungibile tramite la linea CTT Nord (gi\u00e0 ATL), con fermate in via Roma o piazza Matteotti.\nStoria.\nLe origini del museo risalgono al 1929 con l'acquisizione del ricco materiale presente nel gabinetto dell'Istituto Tecnico Vespucci; dopo la seconda guerra mondiale, che caus\u00f2 la perdita della raccolta, il museo fu riaperto presso l'Acquario comunale Diacinto Cestoni e nel 1980 fu trasferito nella sede di Villa Henderson.\nLa villa appartenne ad Antonio Orlandi nel 1762 e successivamente pass\u00f2 ai Filippi, ai Guebhard e quindi ai Webb James.\nNel 1917, dopo essere stata della famiglia Bracchini, divenne propriet\u00e0 di George Henderson, la cui famiglia apparteneva alla comunit\u00e0 britannica della citt\u00e0 dalla fine del XVIII secolo. Dopo la sua morte, avvenuta 1934, l'immobile, costituito all'epoca da trenta stanze e da un vasto parco, pass\u00f2 all'amministrazione provinciale di Livorno.\nIl giardino conserva ancora in parte il tipico impianto \"all'inglese\", nato nel tardo Settecento. Notevoli sono le variet\u00e0 di specie arboree presenti che con una fontana esagonale ed una piccola grotta in pietra con tre piccole arcate, ricoperta da vegetazione spontanea, arricchiscono l'ambiente dominato all'entrata da un secolare pino.\nDescrizione.\nIl complesso oggi \u00e8 costituito dalla villa vera e propria dove sono ospitati gli uffici amministrativi e dalla nuova sezione, sviluppata su tre piani, che comprende 4 percorsi articolati in 3 sale espositive: la Sala dell'Uomo, la Sala di Geopaleontologia, la Sala dell'Uomo nel Mediterraneo, la Sala di Anatomia comparata dei Vertebrati. Un quinto percorso, inaugurato nel 2009, riguarda il Volo in Natura ed offre una panoramica sulle strategie elaborate dagli organismi vegetali ed animali dai tempi della preistoria sino ai tempi attuali.\nNello stesso complesso \u00e8 ospitato il planetario ed un auditorium (con oltre 100 posti a sedere) dotato delle pi\u00f9 moderne attrezzature per la riproduzione sonora e visiva.\nAll'interno del giardino storico si trova la palazzina dove \u00e8 presente la biblioteca storico-scientifica: con la sua collezione di circa 5.000 volumi e pi\u00f9 di 400 riviste, catalogati e fruibili dal pubblico su appuntamento, risulta essere un ottimo centro documentale e banca dati per l'area mediterranea.\nSempre all'interno del giardino storico \u00e8 presente la Sala degli Invertebrati, dedicata alle numerose variet\u00e0 di esseri viventi appartenenti alla categoria degli invertebrati, acquatici e terrestri, sia primitivi che pi\u00f9 evoluti: una parte della sala riguarda le specie marine (come le spugne, i molluschi, gli echinodermi), mentre un secondo settore interessa gli artropodi terrestri (ad esempio gli aracnidi, i coleotteri, gli odonati ed altri).\nNella Sala del mare, oltre a diorami che riscostruiscono i fondali mediterranei, sono esposti una serie di scheletri di cetacei marini tra cui spicca un esemplare di balenottera comune rinvenuta a Piombino nel 1990. Il padiglione, costruito appositamente per l'esposizione al pubblico del cetaceo e che ne richiama la forma nella sua architerrura costruttiva, offre una ricca documentazione su tutte le specie di pesci, mammiferi, tartarughe e uccelli del Mar Mediterraneo.\nNel 2003 \u00e8 stato inaugurato il Centro di Educazione Ambientale composto da una serie di laboratori dotati delle pi\u00f9 moderne attrezzature: nei locali di questo centro polifunzionale, che rappresenta a tutti gli effetti la sezione didattica del museo, l'istituto museale \u00e8 in grado di promuovere, non soltanto per il territorio provinciale ma in un ambito ben pi\u00f9 vasto, tutta una serie di azioni finalizzate allo sviluppo della didattica per l'Educazione ambientale: il centro spazia dalla botanica alla zoologia, dalla chimica all'archeologia, dalla genetica all'antropologia.\nIl museo \u00e8 dotato del Laboratorio di Conservazione del Germoplasma, ampliato nel 2009 nella struttura gi\u00e0 esistente, all'interno del quale \u00e8 conservata e archiviata in modo informatico, una banca dei semi delle principali specie mediterranee. L'attivit\u00e0 che viene svolta all'interno di questo settore \u00e8 finalizzata soprattutto alla salvaguardia delle specie a rischio di estinzione ed ha attivi canali di scambio con altre banche del germoplasma europee.\n\u00c8 presente anche un orto botanico che costituisce la proiezione esterna delle sale del museo. Esso ripropone la flora del bacino del Mediterraneo, con particolare riferimento alla provincia labronica e al suo Arcipelago. In una zona dell'orto \u00e8 posizionata una stazione meteo in grado di rilevare giornalmente vari parametri climatici e di effettuare medie statistiche nel lungo periodo.\nSempre nel 2009 il museo ha ulteriormente esteso i suoi spazi espositivi grazie all'inaugurazione di una Sala delle Esposizioni temporanee all'interno della quale si alternano mostre di carattere scientifico o culturale."}
{"id": "1752987", "revid": "1942768", "url": "https://it.wikipedia.org/wiki?curid=1752987", "title": "Chgrp", "text": "chgrp (abbreviazione dalla lingua inglese di change group, \"cambia gruppo\") \u00e8 un comando dei sistemi operativi Unix e Unix-like, e pi\u00f9 in generale dei sistemi POSIX, che modifica il gruppo assegnato di uno o pi\u00f9 file e directory.\nSu alcuni sistemi (solitamente di derivazione BSD, ma anche Linux) solo il \"superuser\" (root) pu\u00f2 modificare il gruppo assegnato ad un file o directory, mentre in altri sistemi (tipicamente di derivazione UNIX System V) l'operazione pu\u00f2 essere effettuata anche dal proprietario corrente del file.\nSintassi.\nLa sintassi generale di \"chgrp\" \u00e8 la seguente:\n chgrp [\"opzioni\"] [--] \"gruppo\" \"file1\" [\"file2\" \u2026]\nIl parametro \"gruppo\" indica il nuovo gruppo da assegnare.\nI parametri \"file\" specificano i file e le directory da modificare.\nIl doppio trattino -- (facoltativo) indica che i parametri successivi non sono da considerarsi opzioni.\nTra le opzioni principali vi sono:\nEsempi.\nAssegna il gruppo vendite al file /home/roberto/file:\n chgrp vendite /home/roberto/file"}
{"id": "1752990", "revid": "767487", "url": "https://it.wikipedia.org/wiki?curid=1752990", "title": "Gianluca Gaudenzi", "text": "Carriera.\nGiocatore.\nLa sua carriera \u00e8 costellata da numerosi trasferimenti. Inizia nelle giovanili dell'ASAR Riccione, poi due anni al Riccione calcio ancora nelle giovanili. Quindi va al Rimini dove inizia la sua carriera da professionista in C1; dopo una stagione passa al Brescia e in seguito al Livorno, vincendo una Coppa Italia di Serie C, nonch\u00e9 all' senza trovare molto spazio. Si ferma dunque per due anni a Pescara, collezionando 50 presenze in campionato, celebrando anche l'esordio nella massima serie con la formazione guidata da Giovanni Galeone. Riparte nella stagione 1988-1989 il suo girovagare prima a e poi a Verona dove, in entrambi i casi, \u00e8 parecchio utilizzato.\nNel 1990-1991 viene acquistato dal . In quest'annata solleva l'Intercontinentale (entrando in campo ad otto minuti dal termine) e la Supercoppa UEFA. Nella stagione 1991-1992 arriva a Cagliari. Dopo una prima annata, nella seconda riesce a conquistare una storica qualificazione UEFA con i rossobl\u00f9, collezionando 8 presenze. All'esperienza sarda seguono altre due stagioni col neo-retrocesso in Serie B, ed una con la , dove sfiora la promozione in Serie A: la Lucchese infatti si classifica sesta, e per Gaudenzi le presenze sono 11. Si trasferisce dunque al , dove colleziona 29 presenze in Serie C1, per poi passare l'anno dopo, a campionato in corso, al . In queste ultime due stagioni con la maglia bianconera, colleziona pochissime presenze e nessun gol.\nIn carriera ha totalizzato complessivamente 95 presenze e 5 reti in Serie A e 111 presenze e 5 reti in Serie B.\nAllenatore.\nTerminata la carriera da giocatore, per Gaudenzi \u00e8 iniziata quella da tecnico. Diventa allenatore di seconda categoria nel 1999.\nNel 2001-2002, alla sua prima esperienza con il , conquista la promozione in Serie C2. Nel 2002-2003 \u00e8 alla guida dell'Ivrea, a sua volta promosso in Serie C2. Siede sulla stessa panchina anche nella stagione 2003-2004 ed in quella 2004-2005, durante la quale viene esonerato dalla societ\u00e0 canavese. Nel 2005-2006 viene chiamato da Tommaso Ghirardi al Carpenedolo e, subentrato in corsa, arriva alla finale dei play-off per la promozione in Serie C1, guadagnandosi la riconferma per la stagione 2006-2007. Nella stagione 2007-2008, precisamente a partire dal 5 dicembre 2007, \u00e8 il mister della , incarico che ricopre fino al mese di ottobre 2008.\nDal 20 aprile 2010 \u00e8 allenatore della Pro Patria fino al termine della stagione, mentre il 5 aprile 2011 viene nominato tecnico dell'Alma Juventus Fano 1906. Il 19 settembre successivo rassegna le dimissioni."}
{"id": "1752998", "revid": "1318658", "url": "https://it.wikipedia.org/wiki?curid=1752998", "title": "Paolo Alberto Faccini", "text": "Carriera.\nHa disputato 29 partite, con 5 reti all'attivo, in Serie A, con le maglie di e . Con la maglia degli irpini ha segnato addirittura un gol contro la squadra della sua citt\u00e0 e del cuore, il Verona, il 19 maggio 1985 nella sfida vinta dai giallobl\u00f9 per 4-2 al Bentegodi, davanti al proprio pubblico in festa per la conquista dello storico scudetto; coi giallorossi si \u00e8 aggiudicato il titolo nella stagione 1982-1983 (3 presenze, una rete nel successo esterno sul Cagliari alla prima giornata) e, in precedenza, la Coppa Italia 1980-1981. Ha inoltre disputato sei campionati di Serie B nelle file di , , , e , per complessive 164 presenze e 20 reti, conquistando la promozione in massima serie col Pisa nella stagione 1986-1987.\nDopo il ritiro \u00e8 diventato un procuratore sportivo, occupandosi prevalentemente di calcio olandese e belga."}
{"id": "1753000", "revid": "120026285", "url": "https://it.wikipedia.org/wiki?curid=1753000", "title": "Bruce Golding", "text": "Biografia.\nCarriera politica.\nGolding divent\u00f2 primo ministro dopo Portia Simpson-Miller, nelle elezioni del 2007. Golding \u00e8 l'ottavo Primo Ministro dall'indipendenza della Giamaica.\nBruce Golding fu il fondatore del National Democratic Movement (NDM). Dopo esser stato precedentemente presidente del Jamaica Labour Party (JLP), si scisse assieme ad altri dal partito formando il NDM nel 1995. Nel 2002, si riun\u00ec an JLP e nel novembre del 2003 fu nuovamente eletto presidente.\nIl 20 febbraio 2005 fu nuovamente a capo dell'opposizione Giamaicana, succedendo a Edward Seaga. Golding fa parte di una seconda generazione di politici all'interno del JLP; suo padre, Tacius Golding, fu membro del parlamento.\nBruce Golding \u00e8 attualmente eletto per distretto di West Kingston, e conduce uno show televisivo mensile chiamato 'Jamaica House Live.'\nVita privata.\n\u00c8 sposato con Lorna Golding e ha tre figli: Sherene, Steven, e Ann-Merita.\nControversie.\nIl 16 marzo 2010 il membro dell'opposizione al governo, Peter Phillips, in una seduta del Parlamento fece riferimento per la prima volta a un presunto accordo stipulato tra Golding e uno studio legale americano con base a Los Angeles, Manatt, Phelps &amp; Phillips, il quale avrebbe fatto parte di un contesto pi\u00f9 grande riguardante le relazioni intergovernative tra Stati Uniti e Giamaica in crisi dopo il rifiuto di Golding di estradare il narcotrafficante Christopher Coke, dove \u00e8 ricercato per traffico di stupefacenti e di armi. In base a questo accordo, lo studio losangelino avrebbe dovuto rappresentare Golding e il governo giamaicano contro gli Stati Uniti.\nNonostante le smentite di Golding, il Dipartimento della Giustizia degli Stati Uniti via Foreign Agents Registration Act trov\u00f2 qualche tempo un contratto del valore di quattrocentomila $ depositato nel conto della \"Manatt, Phelps &amp; Phillips\" per rappresentare il governo giamaicano in una possibile disputa con gli USA.\nIl 17 maggio, chiedendo pubblicamente scusa al popolo giamaicano per le vicende accadute in quei mesi, ha incaricato il Ministro della Giustizia Dorothy Lightbourne di firmare il mandato d'estradizione di Coke e porre fine alle tensioni creatasi con gli Stati Uniti."}
{"id": "1753002", "revid": "2014155", "url": "https://it.wikipedia.org/wiki?curid=1753002", "title": "Stefano Toma\u0161evi\u0107", "text": "Biografia.\nFiglio del re Stefano Tommaso (\"Stjepan Toma\u0161\"), \u00e8 stato l'ultimo membro della famiglia Kotromani\u0107.\nFu anche Despota di Serbia dal 1458 al 1459.\nNel 1461, a fronte dell'invasione ottomana, chiese aiuto a papa Pio II e due anni dopo alla Repubblica di Venezia ma nessuno rispose operativamente in Bosnia.\nNel 1463 il sultano Maometto II invase il suo territorio. La citt\u00e0 reale di Bobovac cadde velocemente, costringendo Toma\u0161evi\u0107 a ritirarsi prima a Jajce e poi a Klju\u010d. L'intero regno di Bosnia fu velocemente conquistato dagli ottomani e Toma\u0161evi\u0107 fu catturato a Klju\u010d e, nonostante gli fosse promesso il contrario, fu condotto a Jajce e decapitato in un vicino campo, noto \"Carevo Polje\" (Campi degli Zar).\nNel 1888 l'archeologo croato \u0106iro Truhelka comp\u00ec degli scavi in una localit\u00e0 in Jajce nota come \"Kraljev Grob\" (Tomba del Re), e trov\u00f2 il corpo decapitato di un uomo adulto. Anche se non vi \u00e8 alcuna prova certa che questi siano i resti di Toma\u0161evi\u0107, le tradizioni locali e le prove presenti rendono quasi certo il fatto. I resti furono da allora custoditi, tranne per brevi intervalli, nel monastero francescano di Jajce."}
{"id": "1753011", "revid": "290948", "url": "https://it.wikipedia.org/wiki?curid=1753011", "title": "Soprasaturazione", "text": ""}
{"id": "1753015", "revid": "767487", "url": "https://it.wikipedia.org/wiki?curid=1753015", "title": "\u0106iro Truhelka", "text": "Truhelka comp\u00ec i primi studi a \"Esseg\" (l'attuale Osijek) e poi studio all'universit\u00e0 di Zagabria; ai tempi entrambe le citt\u00e0 erano parte dell'Impero d'Austria-Ungheria. Fu il primo custode del Museo Nazionale della Bosnia-Erzegovina. Coni\u00f2 il termine bosan\u010dica per il cirillico bosniaco.\nTruhelka fece molte scoperte importanti riguardo alla Bosnia ed Erzegovina pre-ottomana. A Prozor-Rama verific\u00f2 la leggenda sulla \"vergine di Grabovac\" (Diva Grabov\u010deva) ritrovando i resti di una giovane donna risalenti al XVI o XVII secolo. nel 1888 scopr\u00ec a Jajce quelli che si ritengono essere i resti di Stefano Toma\u0161evi\u0107, ora custoditi nel locale monastero francescano."}
{"id": "1753017", "revid": "287204", "url": "https://it.wikipedia.org/wiki?curid=1753017", "title": "Steampunk (libro)", "text": "Steampunk (\"The Steampunk Trilogy\", 1995) \u00e8 una raccolta di fantascienza di Paul Di Filippo, che riunisce i tre romanzi brevi \"Vittoria\" (\"Victoria\", pubblicato per la prima volta su \"Amazing Stories\" del giugno 1991), \"Il feticcio rubato\" (\"Hottentots\", in precedenza inedito) e \"Walt ed Emily\" (\"Walt and Emily\", uscito in due parti sui numeri di novembre e dicembre 1993 di \"Interzone\").\nCome si evince dal titolo della raccolta, i tre romanzi appartengono al filone steampunk e sono ambientati nel XIX secolo. \nIn tutti quanti una parte dell'intento dello scrittore \u00e8 la messa in ridicolo delle convinzioni e dei pregiudizi dell'epoca vittoriana, e per trasposizione una satira dei pregiudizi dell'epoca contemporanea al lettore. Tuttavia l'ironia e l'arguzia con cui vengono trovate le situazioni e narrati i colpi di scena fanno passare in primo piano il divertimento rispetto all'intento critico.\nTrama.\nVittoria.\nIl primo racconto parte dalla creazione di \"Vittoria\", un tritone artificialmente fatto crescere fino a diventare simile ad una donna dallo sconosciuto ma talentuoso inventore Cosmo Cowperthwait. Per una coincidenza sorprendente la creatura finisce con l'assomigliare alla giovane regina d'Inghilterra, cos\u00ec che quando la vera regina scompare misteriosamente sar\u00e0 impersonata dalla sua sosia inumana su richiesta del primo ministro William Lamb. \nSfortunatamente, come effetto collaterale della sua mutazione il tritone ha sviluppato un incontrollabile appetito sessuale, cosicch\u00e9 Cowperthwait con l'aiuto del suo assistente Nails McGroaty dovr\u00e0 rintracciare la regina nei bassifondi di Londra prima del totale esaurimento del primo ministro, che \u00e8 finito nelle grinfie della giovane ninfomane.\nIl feticcio rubato.\nIl romanzo breve si svolge nel Massachusetts e ne \u00e8 protagonista il celebre naturalista Louis Agassiz, antievoluzionista e convinto razzista, dipinto con toni comico satirici come un pusillanime. Egli incontra la figlia di Saartjie Baartman, una nativa Khoi storicamente nota con l'appellativo di \"Venere Ottentotta\", e che nella Gran Bretagna del XIX secolo era stata una bizzarra attrazione di spettacoli popolari, nei quali veniva esibita per le sue peculiari caratteristiche fisiche. Nel romanzo si ipotizza che dalle sue parti intime sia stato creato un feticcio, che la figlia ed il marito di quest'ultima debbano difendere dalle brame dei Cavalieri Teutonici e dei seguaci del culto di Dagon (la divinit\u00e0 cara a Howard Phillips Lovecraft).\nWalt ed Emily.\nWalt ed Emily del titolo sono gli scrittori Walt Whitman ed Emily Dickinson, che nella finzione grazie ad una misteriosa pozione effettuano un viaggio attraverso una dimensione senza tempo, la \"Terra dei Morti\". Incontreranno personaggi di altre epoche, come Allen Ginsberg, e finiranno con l'innamorarsi l'una dell'altro e decidere infine di consumare il loro amore. Si noti che nella realt\u00e0 storica Emily Dickinson visse senza mai sposarsi e in semireclusione volontaria, e che di Walt Whitman (come anche per Allen Ginsberg) \u00e8 validamente sostenuta l'omosessualit\u00e0, mentre restano solo ipotesi sulle sue eventuali relazioni eterosessuali."}
{"id": "1753020", "revid": "1305772", "url": "https://it.wikipedia.org/wiki?curid=1753020", "title": "Castelbuono (Bevagna)", "text": "Castelbuono \u00e8 una frazione di Bevagna (PG).\nIl paese si trova a 354 ed \u00e8 occupato da 10 abitanti (dati Istat, 2001 ). Esso si trova a pochi chilometri di distanza dal capoluogo.\nStoria.\nNel 1160 il paese risulta essere tra i possedimenti di Matteolo di Monaldo . Il castello rimase indipendente (Libero Comune) fino al 1530, quando pass\u00f2 al perugino Malatesta Baglioni assieme a Bevagna: fu poi donato nel 1567 ai folignati Trinci, assieme alla vicina Limigiano."}
{"id": "1753021", "revid": "599013", "url": "https://it.wikipedia.org/wiki?curid=1753021", "title": "Stefano Toma\u0161evic", "text": ""}
{"id": "1753024", "revid": "1632387", "url": "https://it.wikipedia.org/wiki?curid=1753024", "title": "Roll the Bones", "text": "Roll the Bones \u00e8 il quattordicesimo album in studio della rock band canadese Rush, pubblicato il 3 settembre 1991.\nRegistrato tra febbraio e maggio del 1991 presso \"Le Studio\" di Morin-Heights, il McClear Place di Toronto e mixato agli Nomis Studios di Londra, \"Roll the Bones\" \u00e8 il primo disco del trio ad entrare nella US top 5 dopo \"Moving Pictures\", assestandosi al terzo posto della Billboard 200, e rappresenta uno dei maggiori successi commerciali del trio canadese. \u00c8 stato certificato disco d'oro il 25 ottobre 1991 e disco di platino il 31 agosto 2001. Ha vinto inoltre il premio Juno nel 1992 per la migliore copertina e nella categoria \"Miglior Album Hard Rock\". Dall'album sono stati estratti esclusivamente singoli promozionali.\nDescrizione.\n\"Roll the Bones\" prosegue stilisticamente il cammino intrapreso dall'album precedente, \"Presto\", ovvero torna preminente l'utilizzo della chitarra nell'arrangiamento dei brani. \"Dreamline\" e la title-track (che include persino una sezione cantata in stile rap) divennero molto popolari, ottennero numerosi passaggi radio al tempo dell'uscita dell'album, e sono diventati dei classici durante le esibizioni live. Altro pezzo di punta dell'album \u00e8 \"Bravado\". \"Where's My Thing?\" divenne la terza strumentale del trio, pubblicata 10 anni dopo \"YYZ\", che propone nuovamente sonorit\u00e0 vicine al funk; ha inoltre guadagnato una nomination al Grammy Award come \"Best Instrumental\".\nIl tema conduttore dell'album \u00e8 il destino, la sorte, la fortuna.\nSecondo Neil Peart la realizzazione di \"Roll the Bones\" \u00e8 stata una esperienza davvero positiva, che ha addirittura dato un nuovo slancio alla band. La prima ispirazione per l'album \u00e8 sorta quando Peart stava riordinando gli appunti presi negli ultimi due anni; sviluppando i pensieri le circostanze della vita sono state paragonate a delle carte da gioco: dove siamo nati, chi incontriamo nel nostro percorso, il nostro corredo genetico, entrano poi in gioco altri fattori quali la fede, la fiducia in se stessi, che sono stati paragonati alla carta jolly. I testi quindi sviluppano sotto molteplici punti di vista le interazioni del fato con la vita: il trovare o meno l'amore della vita (\"Ghost of a Chance\"); essere cresciuti in un luogo difficile, come oltre la Cortina di ferro (\"Heresy\"), pagando il prezzo delle ideologie altrui; l'incapacit\u00e0 di cambiare la propria vita o cambiare se stessi, fino a arrivare alla paranoia, alla pazzia (\"Neurotica\"); giocare fino alla fine il grande gioco della vita e alla fine esser dei vincenti, anche se spesso la vincita \u00e8 fasulla (\"The Big Wheel\"); il fallimento, spesso non dovuto a mancanza di talento, che comunque non riesce a annullare i sogni (\"Bravado\", che cita una frase di John Barth). Peart esprime inoltre la soddisfazione di esser riuscito finalmente a inserire nell'album un pezzo strumentale (\"Where's My Thing\"), dopo molto tempo. La parte ritmica in \"Heresy\" \u00e8 stata ispirata da suoni di tamburo sentiti da Peart in una vallata nel Togo. Vengono lodate le parti di chitarra di Lifeson in \"Ghost of a Chance\".\nAll Music parla di un album musicalmente in linea con la produzione pi\u00f9 recente della band, caratterizzato da testi piuttosto oscuri, probabilmente i pi\u00f9 tetri mai scritti. Vengono segnalate la sorprendente sezione rap in \"Roll the Bones\", il gradito ritorno di un pezzo strumentale; \"Dreamline\", considerato uno dei migliori brani dei Rush anni novanta; \"Neurotica\", bella ma con il testo un po' claustrofobico; \"Bravado\", \"The Big Wheel\", \"Heresy\" che presentano melodie e arrangiamenti eccellenti. Altre recensioni ritengono l'album poco incisivo: un lavoro di transizione, che tenta di anticipare i cambiamenti musicali degli anni novanta, con suoni pi\u00f9 incentrati sulla chitarra (gi\u00e0 visti in \"Presto\") e con i testi piuttosto cupi. L'album viene definito un mezzo passo falso, soprattutto nella deludente \"Where's My Thing?\", considerato un fiacco esercizio funk-rock assolutamente estraneo nel contesto dell'album, e la title-track con la sua strana - e fortunatamente breve - sezione rap.\nPrincipali edizioni e formati.\n\"Roll the Bones\" \u00e8 stato pubblicato nel corso degli anni in varie edizioni, ristampe e formati; queste le principali:"}
{"id": "1753035", "revid": "114722232", "url": "https://it.wikipedia.org/wiki?curid=1753035", "title": "\u00d3scar Esquivias", "text": "Biografia.\nNato nel quartiere di Gamonal di Burgos il 28 giugno 1972, si \u00e8 laureato in Filosofia e Lettere dall'Universit\u00e0 di Burgos. Tra il 1994 e il 1998 \u00e8 stato co-direttore letterario della rivista letteraria \"El Mono de la tinta\" fondando anche un'altra rivista letteraria, \"Calamar\" della quale dal 1999 al 2002 \u00e8 stato direttore. Con il racconto \"Inquietud en el para\u00edso\" ha ricevuto il Premio della Critica di Castilla y Le\u00f3n nel 2006. Di recente, frammenti di questo romanzo sono stati portati sulla scena dagli studenti della Scuola comunale di Teatro di Cartagena Francisco Rabal.\nDopo un anno di soggiorno a Roma, grazie ad una borsa di studio dal Ministero degli Affari Esteri, con l'obiettivo di ampliare gli studi artistici, ha scritto un romanzo su Berlioz.\nEsquivias \u00e8 uno scrittore dichiaratamente gay che ha affrontato ripetutamente la tematica omosessuale nei suoi romanzi e racconti.\nCritica.\nDel romanzo \"Inquietud en el Para\u00edso\", Santos Sanz Villanueva ha sottolineato la ricchezza di verbale e le capacit\u00e0 di dare un'autonomia letteraria alla riflessione storica. Fernando Casta\u00f1edo ha detto su \"La ciudad del Gran Rey\" che le felici intuizioni, il linguaggio ingegnoso e la solidit\u00e0 della sua trama fanno del romanzo un mondo coerente straordinario e possibile."}
{"id": "1753037", "revid": "110157", "url": "https://it.wikipedia.org/wiki?curid=1753037", "title": "Museo ebraico Yeshiv\u00e0 Marini", "text": "Il Museo ebraico Yeshiv\u00e0 Marini si trova a Livorno, in via Micali, ed \u00e8 ospitato nell'oratorio ottocentesco di una palazzina neoclassica.\n\u00c8 stato inaugurato nel 1992 e offre una documentazione sulle persecuzioni nazifasciste attuate dopo l'emanazione delle leggi razziali, affiancata da un'esposizione degli oggetti d'arte sacra provenienti dalla Sinagoga.\nL'antica Sinagoga, gravemente danneggiata nel corso dell'ultimo conflitto mondiale e quindi ricostruita integralmente sulla base del progetto di Angelo Di Castro, possedeva arredi di notevole valore ed era il simbolo dell'importanza assunta dalla numerosa comunit\u00e0 ebraica livornese.\nGran parte della collezione and\u00f2 distrutta durante la guerra, ma nel museo si conservano ancora, oltre agli arredi sacri, argenti e tessuti prodotti da maestranze livornesi, francesi e centroeuropee.\nDa segnalare il pregevole Hekh\u00e0l in legno intagliato, che scamp\u00f2 ai bombardamenti della Sinagoga; secondo la tradizione esso fu portato a Livorno dagli ebrei provenienti dalla Penisola Iberica.\nImportante \u00e8 anche la collezione di oggetti in corallo, attivit\u00e0, quella della lavorazione del corallo, verso la quale erano dediti molti appartenenti alla comunit\u00e0 ebraica livornese."}
{"id": "1753043", "revid": "767487", "url": "https://it.wikipedia.org/wiki?curid=1753043", "title": "Flavia Titiana", "text": "Biografia.\nFlavia Titiana era la figlia di un senatore, Tito Flavio Sulpiciano e spos\u00f2 Elvio Pertinace, un ricco uomo che aveva avuto una brillante carriera militare e civile. Flavia Titiana ebbe due figli: un maschio, di nome Publio Elvio Pertinace, e una femmina di cui si ignora il nome.\nPertinace fu proclamato imperatore dopo l'assassinio di Commodo, 1\u00ba gennaio 193. Mentre il nuovo imperatore stavo offrendo i consueti sacrifici sul Campidoglio, il senato romano diede a Flavia il titolo onorario di Augusta. Pertinace sembrava essere cosciente del pericolo che correva assumendo il potere, per questo rifiut\u00f2 gli attributi imperiali per la moglie ed il figlio, per proteggerli dalle conseguenze nel caso egli fosse assassinato. In effetti, dopo l'assassinio di Pertinace da parte dei pretoriani, avvenuto il 28 marzo 193, n\u00e9 a Flavia n\u00e9 ai suoi figli venne fatto del male."}
{"id": "1753045", "revid": "111325", "url": "https://it.wikipedia.org/wiki?curid=1753045", "title": "One Year War", "text": ""}
{"id": "1753049", "revid": "697352", "url": "https://it.wikipedia.org/wiki?curid=1753049", "title": "Shaw", "text": ""}
{"id": "1753052", "revid": "14475", "url": "https://it.wikipedia.org/wiki?curid=1753052", "title": "Flavia Tiziana", "text": ""}
{"id": "1753054", "revid": "116124357", "url": "https://it.wikipedia.org/wiki?curid=1753054", "title": "Gidino di Sommacampagna", "text": "Biografia.\nFu un maestro di lettere volgari al servizio di alcune corti dell'Italia settentrionale nel XIV secolo.\nVisse per lungo tempo alla corte degli Scaligeri e fu al servizio di Cangrande II della Scala e di Cansignorio.\nScrisse alcune rime, fra le quali si ricorda un sonetto composto sotto forma di tenzone insieme a Francesco di Vannozzo, ma l'opera maggiormente conosciuta \u00e8 il \"Trattato dei ritmi volgari\" dedicato ad Antonio della Scala scritto negli anni tra il 1381 e il 1384."}
{"id": "1753056", "revid": "110157", "url": "https://it.wikipedia.org/wiki?curid=1753056", "title": "Libro di Alma", "text": "Il Libro di Alma (in inglese: \"The Book of Alma\"; convenzionalmente abbreviato con \"Alma\") \u00e8 una partizione, o libro, del Libro di Mormon ed \u00e8 composto da 63 capitoli.\nNarrazione.\nIl libro narra le vicende del popolo dei Nefiti-Amulechiti, le sue contese interne ed esterne. Il nobile nefita Amlici tent\u00f2 di assumere la carica regale e con i suoi seguaci si un\u00ec ai Lamaniti, nonostante ci\u00f2, il suo disegno di supremazia fall\u00ec perdendo la guerra contro i Nefiti guidati dal condottiero Moroni (omonimo del figlio di Mormon). Il potere di giudice pass\u00f2 a Nefiha e Alma si dedic\u00f2 alla predicazione nelle terre di Gideone, di Melek, di Ammonihah, e di Sidom, insieme ad Amulec. Ammon convert\u00ec il re Lamoni e quindi molti altri Lamaniti. Alma, nel frattempo, combattuto il falso profeta Korihor e gli apostati Zoramiti, che si unirono ai Lamaniti. La guerra contro i Lamaniti fu guidata prima da Zoram (intorno all'81 a.C.) e quindi da Moroni (intorno al 74 a.C.). A Nefiha successe, nella carica di giudice, il figlio Pahoran."}
{"id": "1753060", "revid": "2096950", "url": "https://it.wikipedia.org/wiki?curid=1753060", "title": "Osvaldo Bevilacqua", "text": "Biografia.\nNato a Orte da genitori calabresi, provenienti da Squillace e Chiaravalle Centrale.\nLaureato in Economia e Commercio, ha iniziato la carriera al quotidiano Paese Sera e in seguito dirigendo a lungo il settimanale \"Turismo Domani\". Dal 1973 \u00e8 iscritto all'Ordine dei giornalisti come giornalista professionista.\nDal 1977 al 2019 ha lavorato per la Rai, fra gli altri incarichi nelle vesti di autore e conduttore di \"Sereno variabile\" (Rai 2), \"In viaggio con... Sereno Variabile\" (sempre Rai 2) e \"Occhio sul Cinema\" (Rai Cultura) e, dal 2009 al 2012, in quelle di direttore di Yes Italia. \"Sereno Variabile\", il programma che gli dar\u00e0 maggior successo, nato nel 1978 e inizialmente intitolato \"Viaggiando viaggiando\", e che \u00e8 andato in onda fino al 2019, col tempo ha sviluppato una serie di inserti che ebbero altrettanta fortuna come il filone delle \"Interviste impossibili\" con personaggi della storia, della musica e della letteratura.\nA \"Sereno variabile\" ha lavorato con quella che poi sarebbe diventata sua moglie, la giornalista Donatella Bianchi. Giornalista e teorico del giornalismo, ha insegnato giornalismo televisivo alla Libera universit\u00e0 internazionale degli studi sociali Guido Carli (Luiss) ed \u00e8 stato insignito del premio Fiuggi, tre volte del premio Chianciano e due del premio Saint-Vincent per il giornalismo.\n\u00c8 stato inoltre componente della commissione Cinema per i premi di qualit\u00e0. Dal 2010 \u00e8 ministro plenipotenziario a disposizione nel corpo diplomatico della Repubblica di San Marino. Nel 2015 \"Sereno variabile\" \u00e8 entrato nel Guinness dei primati per essere stato il programma televisivo in onda ininterrottamente da pi\u00f9 tempo con 36 anni di messa in onda ininterrotta. Inoltre \u00e8 stato calcolato che Osvaldo Bevilacqua nella sua carriera ha percorso, in tutti viaggi effettuati per il programma, 2.912.950 chilometri in Italia e in totale 13.950.000 chilometri in tutto il mondo."}
{"id": "1753061", "revid": "287204", "url": "https://it.wikipedia.org/wiki?curid=1753061", "title": "Libro di Helaman", "text": "Il libro di Helam \u00e8 il decimo libro, o suddivisione, del Libro di Mormon, ed \u00e8 composto da 16 capitoli.\nNarrazione.\nVi si narra dei giudici che durante la guerra si avvicendarono al potere (Pahoran II, Pacomeni, Helaman). Intorno al 30 a.C. Nefi inizi\u00f2 una nuova predicazione rivolta ai Nefiti. Il governo era in mano a giudici corrotti e la fede dei Nefiti si indebol\u00ec, tanto che i Lamaniti convertiti divennero pi\u00f9 osservanti di loro.\n11. Terzo libro di Nefi, il figlio di Nefi che fu il figlio di Helaman\nIl libro \u00e8 suddiviso in 30 capitoli e fu scritto dal Nefi figlio di Helaman. Vi si narra dei segni che apparvero in occasione della nascita di Cristo. Nel frattempo il popolo dei Nefiti era caduto in potere dei predoni Gadianton, che in seguito furono sconfitti, mentre i Lamaniti convertiti riacquistarono il colore chiaro della pelle. I Nefiti attraversarono periodi di prosperit\u00e0 e di disordini. Nel 34 d.C. terremoti e oscurit\u00e0 di tre giorni annunciarono la morte sulla croce di Ges\u00f9. Poco tempo dopo Cristo risorto apparve ai Nefiti e rimase con loro tre giorni. Scelse dodici discepoli e predic\u00f2 alle genti sopravvissute gli insegnamenti che aveva rivolto al popolo in palestina (discorso della montagna, discorso delle Beatitudini, ecc.). Chiar\u00ec il corretto modo di battezzare, della comunione e della preghiera. A tre dei dodici discipoli che l'avrebbero richiesto sarebbe stato donata l'immortalit\u00e0 ed essi avrebbero continuato a predicare in eterno nel mondo. Inoltre, Ges\u00f9 Cristo predisse che sarebbe giunta, in prossimit\u00e0 della sua seconda venuta, una seconda rivelazione, rivolta ai gentili che avrebbero abitato la terra americana."}
{"id": "1753065", "revid": "110157", "url": "https://it.wikipedia.org/wiki?curid=1753065", "title": "Terzo Nefi", "text": "Terzo Nefi \u00e8 l'undicesimo libro del Libro di Mormon. \u00c8 suddiviso in 30 capitoli e fu scritto dal Nefi figlio di Helaman.\nNarrazione.\nVi si narra dei segni che apparvero in occasione della nascita di Cristo. Nel frattempo il popolo dei Nefiti era caduto in potere dei predoni Gadianton, che in seguito furono sconfitti, mentre i Lamaniti convertiti riacquistarono il colore chiaro della pelle. I Nefiti attraversarono periodi di prosperit\u00e0 e di disordini. Nel 34 d.C. terremoti e oscurit\u00e0 di tre giorni annunciarono la morte sulla croce di Ges\u00f9. Poco tempo dopo Cristo risorto apparve ai Nefiti e rimase con loro tre giorni. Scelse dodici discepoli e predic\u00f2 alle genti sopravvissute gli insegnamenti che aveva rivolto al popolo in Palestina (discorso della montagna, discorso delle Beatitudini, ecc.). Chiar\u00ec il corretto significato del battezzare, della comunione e della preghiera. Tre dei dodici discepoli chiesero e ottennero da Ges\u00f9 di poter rimanere sulla terra fino al giorno della sua seconda venuta per poter continuare a predicare il vangelo. Inoltre, Ges\u00f9 Cristo predisse che sarebbe giunta, in prossimit\u00e0 della sua seconda venuta, una seconda rivelazione, rivolta ai gentili che avrebbero abitato la terra americana."}
{"id": "1753067", "revid": "682976", "url": "https://it.wikipedia.org/wiki?curid=1753067", "title": "Callidice", "text": ""}
{"id": "1753068", "revid": "767487", "url": "https://it.wikipedia.org/wiki?curid=1753068", "title": "Anima (film 1981)", "text": "Anima (\"\u0414\u0443\u0448\u0430/Dusha\") \u00e8 un film sovietico del 1981, del genere dramma musicale, scritto da Alexander Borodianski e diretto da Alexander Stefanovi\u010d. Sofia Rotaru recita nel ruolo principale, Mikhail Boyarsky e il gruppo musicale Mashina Vremeni (in russo \"macchina del tempo\").\nIl film si caratterizza per le canzoni rock cantate da Sofia Rotaru, da Mikhail Boyarsky e dai Mashina Vremeni."}
{"id": "1753070", "revid": "15861202", "url": "https://it.wikipedia.org/wiki?curid=1753070", "title": "Sindrome di Dawn", "text": ""}
{"id": "1753071", "revid": "1543377", "url": "https://it.wikipedia.org/wiki?curid=1753071", "title": "Indice di benessere economico sostenibile", "text": "L'Indice di benessere economico sostenibile (in inglese: Index of Sustainable Economic Welfare o ISEW) \u00e8 un indicatore economico alternativo a prodotto interno lordo.\n. Genuine Progress Indicator.\nL'ISEW pu\u00f2 essere determinato come:\nISEW = Cp + Gnd + Fc + Sh - DA \ndove:\nCp = consumo personale \nGnd = spesa pubblica (ad eccezione delle spesi riguardanti la sicurezza nazionale)\nFC = Formazione del capitale\nSh = servizi da lavoro domestico\nDA = costi di degrado ambientale e del capitale naturale\nStoria.\nL'indice deriva dalle idee degli economisti William Nordhaus e James Tobin rintracciabili nella loro opera \"Measure of Economic Welfare\". I primi a formulare l'indice furono nel 1989 Herman Daly e John B. Cobb. \nL'indice \u00e8 stato poi ulteriormente sviluppato ed ha portato alla definizione del Genuine Progress Indicator.\nParadigma teorico di riferimento.\nSecondo Asheim questa metodologia di misurazione del benessere implica il riferimento a tre categorie di concetti: il reddito sostenibile, il welfare equivalent income e il profitto sociale netto.\nPer reddito sostenibile si intende la definizione di reddito espressa da Hicks. La nozione hicksiana di reddito \u00e8 sostenibile per definizione, tanto da rendere superflua e ridondante l'espressione \u201creddito sostenibile\u201d.\nRispecchiando tale concetto, l'Isew sottrae al valore della produzione, misurata dal Pil, il deprezzamento del capitale naturale, del capitale materiale e le spese difensive. Il concetto di reddito implicito in questo tipo di misurazioni, tuttavia, risulta essere in realt\u00e0 ancora pi\u00f9 ampio di quello individuato da Hicks. Infatti, il welfare equivalent income si riferisce alla definizione di benessere individuata da Fisher (1906), che Daly e Cobb hanno ulteriormente ampliato includendovi il capitale naturale ed umano. Consci del fatto che il processo di crescita economica implica l'esistenza di numerose attivit\u00e0 che influiscono negativamente sul benessere, gli autori interpretano lo \"psychic income\" al netto di queste attivit\u00e0. \nNe consegue che l'Isew sottrae al consumo personale le spese effettuate ai fini della sostituzione, acquisto e manutenzione dei beni durevoli; successivamente vengono effettuate delle integrazioni e deduzioni il cui scopo \u00e8 quello di computare all'interno dell'indice esternalit\u00e0 negative o positive associate al consumo. Il profitto sociale netto, invece, esprime una misura dell'efficacia di alcune scelte di policy. Esso consiste in una versione estesa dell'analisi costi/benefici che, anzich\u00e9 avvalersi dei valori monetari espressi dal Pil, utilizza il welfare equivalent income ed il reddito sostenibile. \nIl profitto sociale netto, dunque, si definisce come la differenza tra il valore che assume l'Isew in seguito all'adozione di una determinata politica e il valore che assume l'indice in assenza di essa. L'ultimo aspetto teorico che occorre evidenziare consiste nel fatto che l'Isew, considerando congiuntamente la dimensione reddituale, la dimensione ambientale e la dimensione sociale, \u00e8 definibile a tutti gli effetti come un indicatore di sviluppo sostenibile, il cui scopo, nota Lawn (2003), \u00e8 quello di esprimere una misura quantitativa del benessere sociale, all'interno di un territorio, in un determinato periodo, considerando contemporaneamente gli effetti delle attivit\u00e0 passate e l'insieme delle attivit\u00e0 presenti."}
{"id": "1753072", "revid": "320578", "url": "https://it.wikipedia.org/wiki?curid=1753072", "title": "Indice di Benessere Economico Sostenibile", "text": ""}
{"id": "1753073", "revid": "320578", "url": "https://it.wikipedia.org/wiki?curid=1753073", "title": "ISEW", "text": ""}
{"id": "1753074", "revid": "1745361", "url": "https://it.wikipedia.org/wiki?curid=1753074", "title": "Callipoli (figlio di Alcatoo)", "text": "Callipoli () \u00e8 un personaggio della mitologia greca. Fu un principe di Megara.\nGenealogia.\nFiglio di Alcatoo.\nNon sono noti nomi di spose o progenie.\nMitologia.\nCallipoli aveva un fratello chiamato Ischepoli, questi venne ucciso durante una battuta da caccia mentre era in compagnia di Meleagro, Callipoli appena saputo dell'accaduto subito accorse cercando di avvertire il padre del misfatto. Il genitore era intento ad un sacrificio ad Apollo e venne disturbato dal figlio; egli non comprese il motivo di tale accanimento verso il rito che stava per compiere e pun\u00ec il figlio uccidendolo. Alcatoo quando apprese la realt\u00e0 and\u00f2 in esilio a farsi purificare."}
{"id": "1753075", "revid": "1745361", "url": "https://it.wikipedia.org/wiki?curid=1753075", "title": "Camblete", "text": "Nella mitologia greca, Camblete o Camblite era il nome di uno dei re della Lidia.\nMitologia.\nCamblete fu maledetto da Iardano, con un sortilegio molto potente e che fece s\u00ec che avesse sempre fame per quanto potesse mangiare e cos\u00ec inizi\u00f2 a mangiare ogni cosa gli fosse capitato vicino.\nA questa furia bulimica non ebbe scampo nemmeno sua moglie che fu da lui divorata e dopo l'assassino ed in preda al rimorso per l'atto compiuto, Camblete si uccise."}
{"id": "1753076", "revid": "204012", "url": "https://it.wikipedia.org/wiki?curid=1753076", "title": "Camblite", "text": ""}
{"id": "1753079", "revid": "1745361", "url": "https://it.wikipedia.org/wiki?curid=1753079", "title": "Calo (mitologia)", "text": "Nella mitologia greca, Calo o Talo o Perdice (Perdix) era il nome di uno dei figli di Perdice, nipote di Dedalo.\nIl mito.\nDedalo era il famoso inventore all'epoca del mito, a lui si doveva ad esempio la progettazione e la creazione del labirinto di Creta, dove poi visse il Minotauro. Con lui lavorava inizialmente proprio suo nipote Calo, abile come il nonno. Egli dimostrava tanta abilit\u00e0 da suscitare l'invidia del parente e appena ne ebbe l'opportunit\u00e0 lo uccise gettandolo gi\u00f9 dall'Acropoli di Atene, dove poi fu seppellito. \nInvenzioni.\nNei racconti si afferma che sia stato lui a inventare la sega, il compasso ed altri strumenti.\nPareri secondari.\nSecondo altre versioni Atena salv\u00f2 il ragazzo quando Dedalo lo gett\u00f2 dalla Sacra rocca di Pallade trasformandolo in un uccello, appunto una pernice.\nVoci correlate.\n "}
{"id": "1753081", "revid": "1573940", "url": "https://it.wikipedia.org/wiki?curid=1753081", "title": "Perdix", "text": "Perdix \u00e8 un genere di uccelli della famiglia dei Fasianidi.\nTassonomia.\nIl genere comprende le seguenti specie:"}
{"id": "1753082", "revid": "125250120", "url": "https://it.wikipedia.org/wiki?curid=1753082", "title": "Ken Laszlo", "text": "Biografia.\nOriginario di Mantova, Gianni Coraini, fin dall'infanzia ebbe molta dedizione per la musica, sviluppando un naturale talento. Impar\u00f2 prima a suonare il flauto, per poi terminare gli studi diplomandosi all'Accademia musicale. All'et\u00e0 di 15 anni, inizi\u00f2 la sua carriera cantando e suonando in diversi club e discoteche.\nIl suo primo successo arriv\u00f2 nel 1985: con la canzone \"Hey Hey Guy\", composta da Sandro Oliva e pubblicata dalla Memory Records. Negli anni successivi, successe lo stesso per i brani: \"Tonight\", \"Don't Cry\", \"1.2.3.4.5.6.7.8\", e \"Glasses Man\". Canzoni famose non solo in Europa, ma anche in Asia e America Latina.\nNel 2003, Ken ha avuto un discreto successo con \"Inside My Music\", un pezzo che mischia sonorit\u00e0 italo dance e house. Nel 2008 pubblica l'album \"Future Is Now\" con l'etichetta Azzurra Music. Nell'album sono contenute anche nuove versioni dei suoi brani di maggior successo \"Hey guy\" e \"Tonight\".\nLaszlo ha venduto finora oltre un milione di copie dei suoi dischi.\nMolte sue canzoni furono incise sotto vari e diversi pseudonimi come Ric Fellini, DJ NRG e Ricky Maltese.\nNel cinema.\nGianni Coraini prest\u00f2 la sua voce anche in diverse produzioni cinematografiche, fra cui spicca uno dei temi pi\u00f9 popolari dell'italo disco: \"Welcome To Rimini\" di Ric Fellini."}
{"id": "1753084", "revid": "125390755", "url": "https://it.wikipedia.org/wiki?curid=1753084", "title": "Canopo (mitologia)", "text": "Canopo () o Canobo \u00e8 un personaggio della mitologia greca. Fu il timoniere della nave di Menelao.\nGenealogia.\nNon risultano nomi di genitori, spose o progenie.\nMitologia.\nEra uno spartano originario di Amicle ed era un giovane di grande bellezza che fu desiderato da Teonoe, donna a cui non ricambi\u00f2 l'interesse. \nFu il timoniere della nave di Menelao ed un giorno, dopo essere sbarcato in Egitto, fu morso da un serpente e mor\u00ec. \nMenelao ed Elena portarono il suo cadavere in un posto che fu chiamato Canopo in suo onore e l\u00ec fu sepolto. Elena pianse per la sua morte e dalle sue lacrime nacque una pianta chiamata Elecampane.\nIn Egitto.\nCanopo \u00e8 l'eponimo della citt\u00e0 di Canopo e di un braccio della foce del Nilo vicino all'isola di Faro.\nSecondo Plutarco, per gli egizi Canopo era il timoniere di Osiride e la nave che fu dai greci chiamata Argo era la stessa nave della divinit\u00e0 egizia.\nSempre su Iside e Osiride, Plutarco aggiunge che tra le costellazioni celesti e vicino alla stella di Orione c'\u00e8 quella della stessa nave Argo."}
{"id": "1753085", "revid": "287204", "url": "https://it.wikipedia.org/wiki?curid=1753085", "title": "Canobo", "text": ""}
{"id": "1753089", "revid": "1522738", "url": "https://it.wikipedia.org/wiki?curid=1753089", "title": "Partito Comunista Rumeno", "text": "Il Partito Comunista Rumeno (, PCR) \u00e8 stato il partito unico della Repubblica Socialista di Romania dal 1947 al 1989.\nStoria.\nIl Partito Comunista Romeno venne fondato l'8 maggio 1921 a seguito di una scissione all'interno del Partito Social Democratico Romeno e il primo segretario fu Gheorghe Cristescu. Tra i fondatori sono presenti diversi intellettuali dell'epoca tra cui Lucre\u021biu P\u0103tr\u0103\u0219canu e lo storico Petre Constantinescu-Ia\u0219i. Partecip\u00f2 al III Congresso dell'Internazionale Comunista organizzato nel giugno dello stesso anno e nel 1924 fu promulgata la \"legge M\u00e2rzescu\" che ne dichiar\u00f2 l'illegalit\u00e0 a seguito dei tumulti contadini conosciuti come \"R\u0103scoala de la Tatarbunar\".\nFino alla seconda guerra mondiale la sua importanza nella scena politica rumena rest\u00f2 marginale. Dopo l'occupazione sovietica della Romania, al termine del conflitto, il numero degli iscritti al partito aument\u00f2 rapidamente, ed il PCR vinse le elezioni del 1946, elezioni tuttavia truccate da brogli sovietici, lasciando quasi senza rappresentanza tutti gli altri partiti politici.\nNel 1947 Petru Groza, all'epoca capo di un governo che comprendeva comunisti e socialdemocratici, costrinse il Re Michele I di Romania ad abdicare e proclam\u00f2 la Repubblica Popolare Rumena. Il 23 febbraio 1948 il PCR si fuse con il Partito Social Democratico Romeno cambiando nome in \"Partito dei Lavoratori Rumeno\" (in rumeno \"Partidul Muncitoresc Rom\u00e2n\"). Petru Groza rest\u00f2 Primo ministro fino al 1952, anno in cui la carica pass\u00f2 a Gheorghe Gheorghiu-Dej, capo del partito e della Romania fino al 1965.\nNel 1965 venne eletto segretario generale e presidente del partito Nicolae Ceau\u0219escu che, nel medesimo anno, lo riport\u00f2 all'originaria denominazione di Partito Comunista Rumeno.\nNella seconda met\u00e0 degli anni 1960 e anni 1970 il PCR prese gradualmente le distanze dall'Unione Sovietica, a volte creando tensioni, ma senza mai entrarne apertamente in conflitto. Negli anni a seguire, il PCR divenne uno strumento personale del dittatore Ceau\u0219escu per il controllo del paese.\nNel novembre 1989 a Bucarest si tenne il XIV ed ultimo congresso del partito, dove Nicolae Ceau\u0219escu venne rieletto all'unanimit\u00e0 segretario generale e presidente. Il partito cess\u00f2 di esistere in seguito alla rivoluzione romena del 1989, scoppiata il mese successivo.\nAlcuni ex membri del PCR hanno ricoperto alti ruoli politici in Romania: Ion Iliescu (presidente della Romania dal 1989 al 1996 e dal 2000 al 2004), come molti altri membri del suo partito, \u00e8 stato membro del Partito Comunista Rumeno.\nStemma.\nLo stemma del Partito Comunista Romeno fu di ispirazione sovietica, con un elemento essenziale, la \"falce e il martello\", che simboleggiava il \"gemellaggio\" e l'\"unione indissolubile\" dei \"contadini e proletariato.\" La corona di grano \u00e8 leggermente ellittica, in alto e contiene l'acronimo PCR. I colori sono rosso, sullo sfondo, e il colore giallo con i simboli araldici e gli acronimi.\nSegretari.\nSecondo la rivista \"Memoria\", nell'articolo \"Comunismul rom\u00e2nesc de la \u00eenceputuri p\u00e2n\u0103 la moartea lui Gh. Gheorghiu-Dej\" (Comunismo rumeno dagli inizi alla morte di Gh. Gheorghiu-Dej) di Eugen Denize i seguenti segretari erano stranieri: Elek K\u00f6bl\u0151s, ungherese, 1924-1928; Vitali Holostenko, ucraino, 1928-1931; Alexandru \u0218tefanski (Gorn), polacco, 1931-1934; Eugen Iacobovici, ebreo, 1934-1936; Boris \u0218tefanov, bulgaro, 1936-1940; Mikl\u00f3s Goldberger, ungherese, nel 1940; \u0218tefan Fori\u0219 (Istv\u00e1n F\u00f3ris), ungherese, 1940-1944"}
{"id": "1753093", "revid": "73843", "url": "https://it.wikipedia.org/wiki?curid=1753093", "title": "Quarto Nefi", "text": "Quarto Nefi \u00e8 il dodicesimo libro del Libro di Mormon. Il titolo completo dell'opera \u00e8: \"Quarto Nefi, il libro di Nefi-uno dei discepoli di Ges\u00f9 Cristo, che \u00e8 il figlio di Nefi. Racconto del popolo di Nefi, secondo la sua storia\".\nNarrazione.\nIl libro si compone di un solo capitolo e tratta della conversione di Nefiti e Lamaniti, che per duecento anni vissero in grande prosperit\u00e0 e pace seguendo i precetti di Cristo, ma in seguito sorsero nuovamente divisioni e contese, in conseguenza delle quali, intorno al 321 d.C., Ammaron nascose le tavole sacre."}
{"id": "1753094", "revid": "159980", "url": "https://it.wikipedia.org/wiki?curid=1753094", "title": "Sterna sandvicensis", "text": ""}
{"id": "1753097", "revid": "159980", "url": "https://it.wikipedia.org/wiki?curid=1753097", "title": "Sterna albifrons", "text": ""}
{"id": "1753103", "revid": "122529155", "url": "https://it.wikipedia.org/wiki?curid=1753103", "title": "Robert Stigwood", "text": "Biografia.\nNegli anni sessanta e settanta, \u00e8 stata una delle figure pi\u00f9 illustri del mondo dello spettacolo, grazie alla sua partecipazione come manager di due gruppi musicali britannici, i Cream e dei Bee Gees (australiani d'adozione); produzioni teatrali come \"Hair\" e \"Jesus Christ Superstar\"; e, produzioni cinematografiche, come il mitico \"La febbre del sabato sera\" e \u201cTommy\u201d degli Who .\nFu Stigwood a consigliare ai Bee Gees di imboccare la strada della Disco music facendone uno dei gruppi pi\u00f9 celebrati del genere."}
{"id": "1753108", "revid": "110157", "url": "https://it.wikipedia.org/wiki?curid=1753108", "title": "Unione Nazionale Africana del Kenya", "text": "L'Unione Nazionale Africana del Kenya (, KANU) \u00e8 un partito politico keniota. Sotto la guida di Jomo Kenyatta \u00e8 stato la principale forza politica responsabile della transizione del Kenya verso l'indipendenza; successivamente \u00e8 stato il partito al governo del Paese per quasi quarant'anni e partito unico del Kenya dal 1982 al 1991.\nStoria.\nLa fondazione.\nDopo la fine della seconda guerra mondiale, molti gruppi all'interno della societ\u00e0 keniota iniziarono a fare pressione sull'amministrazione coloniale britannica per ottenere una partecipazione africana al governo del paese. Gli inglesi, impreparati a queste richieste, rifiutarono di concedere quanto veniva chiesto, e al contrario introdussero forti restrizioni alla libert\u00e0 individuale dei kenioti in senso segregazionista. Gli abitanti neri di Nairobi, ad esempio, persero il diritto di circolare liberamente nella zona occidentale della citt\u00e0 (abitata dai bianchi); per entrare nell'area dovevano avere un lasciapassare rilasciato dai loro datori di lavoro. Vaste aree della colonia furono dichiarate \"natives reserves\" (\"riserve dei nativi\"), simili ai bantustan sudafricani. Per entrare e uscire dalle riserve, occorreva un vero e proprio passaporto.\nQueste misure contribuirono all'insofferenza della popolazione, dando il via a una stagione di ribellioni e disordini nel paese, che ebbe il proprio apice con la rivolta dei Mau-Mau, fra l'ottobre 1952 e il dicembre 1959. Anche le prime elezioni al Consiglio legislativo che videro la partecipazione di candidati locali (1957) non misero fine al risentimento della popolazione nera verso il governo inglese. In questo periodo, vari gruppi fondarono partiti politici e sindacati, quasi tutti su base etnica. I pi\u00f9 importanti furono il Kenya African Union (KAU - originariamente un'associazione di studenti trasformata in una organizzazione politica nel 1944), la Kikuyu Central Association e il GEMA (Gikuyu, Embu, Meru Association), precursori del KANU. Jomo Kenyatta si iscrisse al KAU nel 1947 e ne divenne il presidente, mantenendo tale carica sino al 1960.\nNel 1960, il KAU si trasform\u00f2 in KANU. Allo stesso tempo, i politici di origine kalenjin, masai, turkana e samburu si riunirono nel KADU (\"Kenya African Democratic Union\") per contrastare le etnie rappresentate nel KANU. Il KADU voleva l'indipendenza e la divisione del paese in regioni unite in una federazione; il KANU chiedeva invece uno stato indipendente unitario. La capacit\u00e0 politica e il peso dei numeri giocarono in favore del KANU; il governo inglese concesse l'indipendenza del Kenya come stato unitario il 12 dicembre 1963. Nel 1964, il KADU si dissolse, unendosi al KANU. L'unico partito di opposizione rimasto, il Kenya People's Union di Jaramogi Oginga Odinga, venne smantellato nel 1966, dopo un periodo di violente dimostrazioni contro il presidente Kenyatta.\nAlla morte di Kenyatta, il vice presidente Daniel Toroitich arap Moi \u2013 un kalenjin ex membro del KADU \u2013 divenne il nuovo presidente del partito.\nNel giugno del 1982, la costituzione del Kenya venne cambiata, trasformando il paese in uno Stato a partito unico. La situazione venne di nuovo cambiata durante quella che \u00e8 stata chiamata la primavera democratica africana. Nel dicembre 1991, il Kenya torn\u00f2 ad essere un sistema pluripartitico, almeno sulla carta. Molti partiti vennero formati, ma di fatto non ebbero la possibilit\u00e0 di scalzare il KANU dal potere.\nLe elezioni generali del 1992 e del 1997 videro la vittoria del KANU sia in parlamento che per la presidenza, ma in entrambe queste vittorie l'opposizione denunci\u00f2 brogli da parte governativa. In ogni caso, le elezioni degli anni novanta allargarono la base democratica del paese, permettendo una svolta significativa nelle successive elezioni del dicembre 2002, in cui il paese sostenne a vastissima maggioranza l'opposizione, riducendo il KANU al 6% dei consensi elettorali.\nSviluppi recenti.\nDopo la pessima risposta elettorale del 2002, il partito si spacc\u00f2 in due parti, una guidata da Uhuru Kenyatta (figlio di Jomo) e l'altra (minoritaria) con leader Nicholas Biwott, a lungo considerato l'\"eminenza grigia\" di Moi. Il nuovo governo fu molto rapido nel registrare i due nuovi partiti, lasciandoli poi lottare uno contro l'altro per il controllo di simboli e propriet\u00e0. Alla fine del 2007, il KANU non \u00e8 stato in grado di portare un candidato alle elezioni presidenziali e, alle votazioni di dicembre, \u00e8 stato battuto da rappresentanti di secondo piano dell'opposizione persino nei seggi storicamente legati al partito di Kenyatta, quali quelli della Rift Valley (zona da cui provengono molti eminenti politici del KANU). In particolare, tutti i figli dell'ex presidente Moi sono stati battuti nelle rispettive circoscrizioni d'origine. Il KANU, che si era presentato a sostegno del presidente Kibaki, ha visto l'appoggio popolare erodersi ulteriormente."}
{"id": "1753109", "revid": "287204", "url": "https://it.wikipedia.org/wiki?curid=1753109", "title": "Theresemagnanite", "text": ""}
{"id": "1753110", "revid": "78273", "url": "https://it.wikipedia.org/wiki?curid=1753110", "title": "SEAT 128 3P", "text": ""}
{"id": "1753112", "revid": "339392", "url": "https://it.wikipedia.org/wiki?curid=1753112", "title": "Carrozzeria Vignale", "text": ""}
{"id": "1753114", "revid": "278359", "url": "https://it.wikipedia.org/wiki?curid=1753114", "title": "Glomerulo renale", "text": ""}
{"id": "1753115", "revid": "287204", "url": "https://it.wikipedia.org/wiki?curid=1753115", "title": "Geografia della Guinea", "text": "La Guinea \u00e8 uno Stato situato lungo la costa atlantica dell'Africa occidentale. Ha una superficie di 245.857 km\u00b2 e confina con Guinea-Bissau a nord-ovest, Senegal a nord, Mali a nord-est, Costa d'Avorio a sud-est, Liberia e Sierra Leone a sud. A ovest si affaccia sull'Oceano Atlantico e possiede una linea di costa che si estende per 320 km.\nMorfologia.\nIl paese \u00e8 diviso in quattro regioni geografiche: una stretta cintura costiera (Bassa Guinea); gli altopiani di Fouta Djallon (Media Guinea); la savana settentrionale (Alta Guinea), e una regione a sud est caratterizzata da foreste pluviali (Forest Guinea). Il punto di massima elevazione viene raggiunto sulla vetta del Monte Nimba, al confine con Costa d'Avorio, e Liberia.\nIdrografia.\nSono molti i fiumi dell'Africa occidentale che hanno le loro sorgenti in Guinea. I principali di questi sono il fiume Niger, le cui sorgenti si trovano sui monti Loma, il Gambia e il Senegal.\nClima.\nLa regione costiera della Guinea e la maggior parte delle regioni interne hanno un clima tropicale, con una stagione delle piogge che dura da aprile a novembre. La temperatura \u00e8 relativamente elevata e uniforme, con tassi di umidit\u00e0 elevata. Le temperature medie massime sono nell'ordine dei 29 \u00b0C, quelle medie minime intorno ai 23 \u00b0C. Le precipitazioni medie si attestano sui 4.300 millimetri di pioggia annui. L'Alta Guinea ha una durata pi\u00f9 breve della stagione delle piogge e una maggiore escursione termica giornaliera.\nDati generali.\nCoordinate geografiche: \nSuperficie: \n\"totale\": 245.857 km\u00b2\nArea comparativa: la Gran Bretagna.\nConfini terrestri: \n\"totale\": 3.399 km \n\"frontiere\": Costa d'Avorio 610 km, Guinea-Bissau 386 km, Liberia 563 km, Mali 858 km, Senegal 330 km, Sierra Leone 652 km \nLinea di costa: 320 km \nMorfologia: il territorio \u00e8 generalmente piatto lungo la pianura costiera, collinare a montuoso all'interno. \nElevazioni estreme: \n\"punto pi\u00f9 basso\": Oceano Atlantico 0\u00a0m \n\"punto pi\u00f9 alto\": Monte Nimba 1.752\u00a0m \nRisorse naturali: bauxite, ferro, diamanti, oro, uranio, energia idroelettrica, pesca \nL'uso del suolo: \n\"seminativi\": 2% \n\"colture permanenti\": 0% \n\"pascoli permanenti\": 22% \n\"foreste e boschi\": 59% \n\"altro\": 17% (1993 stima) \n\"Terre irrigate\": 930 km\u00b2 (1993 stima) \nAmbiente - problematiche attuali: la deforestazione; l'insufficiente approvvigionamento di acqua potabile; desertificazione; la contaminazione del suolo e l'erosione; la sovrappopolazione nella regione delle foreste"}
{"id": "1753125", "revid": "1632387", "url": "https://it.wikipedia.org/wiki?curid=1753125", "title": "Casa romana", "text": "La casa romana, dovendo tener conto nella sua struttura architettonica del poco spazio a disposizione per la sua edificazione, contrariamente a quello che si pensa, era molto simile a quella dei nostri giorni.\nL'aumento della popolazione e lo spazio edificabile.\nNell'ipotesi che la Roma imperiale si estendesse per una superficie di circa 2.000 ettari, questa era largamente insufficiente per le abitazioni di una popolazione calcolata di quasi 1.200.000 abitanti. Esistevano una serie di edifici pubblici, santuari, basiliche, magazzini il cui uso abitativo era riservato a un esiguo numero di persone: custodi, magazzinieri, scribi ecc. Bisogna tener conto poi, nel restringimento dello spazio da utilizzare per le abitazioni, di quello occupato dal corso del Tevere, dai parchi e giardini che situati sulle pendici dell'Esquilino e del Pincio, dal quartiere Palatino, riservato esclusivamente all'imperatore e infine dal largo terreno del Campo Marzio i cui templi, palestre, tombe, portici occupavano 200 ettari dai quali per\u00f2 le abitazioni erano escluse per il rispetto dovuto agli dei.\nSe si tiene conto dell'insufficiente sviluppo tecnico dei trasporti si pu\u00f2 sostenere che i Romani fossero condannati ad abitare in limiti territoriali angusti, quali erano quelli fissati da Augusto e dai suoi successori. I Romani incapaci di adeguare il territorio abitativo all'aumento della popolazione, a meno di non frantumare l'unit\u00e0 della vita dell'Urbe, dovettero cercare come rimedio all'esiguit\u00e0 del territorio e alla strettezza delle strade cittadine lo sviluppo in altezza delle loro case.\nSolo dopo gli studi pubblicati ai primi del Novecento sugli scavi archeologici di Ostia e sui resti trovati sotto la scala dell'Ara Coeli, su quelli vicini al Palatino in via dei Cerchi, hanno consentito di avere la reale concezione della struttura della casa romana fino ad allora confusa con le case trovate negli scavi di Pompei ed Ercolano dove prevaleva la classica \"domus\" dei ricchi che era molto diversa dalle \"insulae\" che costituivano la maggioranza in Roma: tra queste ultime e le \"domus\" c'\u00e8 la stessa differenza che oggi potremmo vedere tra un palazzo e un villino in una localit\u00e0 di villeggiatura.\nL\"'insula\".\nLa casa romana poteva essere di due tipi: la domus e l'insula. La struttura architettonica della domus, un'abitazione signorile privata urbana che si distingueva dalla \"villa suburbana\", che invece era un'abitazione privata situata al di fuori delle mura della citt\u00e0, e dalla \"villa rustica\", situata in campagna e dotata di ambienti appositi per i lavori agricoli, prevede che sia costituita da mura senza alcuna finestra verso l'esterno e totalmente aperta invece verso l'interno; al contrario le case popolari hanno aperture verso l'esterno e quando l'insula \u00e8 costituita da una serie di edifici disposti a quadrilatero, si rivolge verso un cortile centrale: inoltre ha porte, finestre e scale sia verso l'esterno sia verso l'interno.\nLa domus si compone di ambienti standard, prestabiliti con stanze che si susseguono in un ordine fisso: \"fauces\", \"atrium\", \"alae\", \"triclinium\", \"tablinum\", peristilio.\nL'insula \u00e8 costituita invece dai \"cenacula\", quelli che oggi chiameremo appartamenti, composti da ambienti che non hanno una funzione d'uso prestabilita e che sono posti sullo stesso piano lungo una verticale secondo una sovrapposizione rigorosa.\nLa domus che riprende i canoni della architettura ellenistica si dispone in senso orizzontale mentre l'insula, apparsa verso il IV secolo a.C. si sviluppa in verticale per rispondere alle esigenze di una popolazione sempre pi\u00f9 numerosa raggiungendo un'altezza che meravigli\u00f2 gli antichi e noi moderni soprattutto per la sua somiglianza con le nostre abitazioni urbane.\nMa gi\u00e0 dal III secolo a.C. ci si era abituati a vedere insulae di tre piani (\"tabulata\", \"contabulationes\", \"contignationes\") tanto che Tito Livio, narrando dei prodigi che nell'inverno del 218-17 a.C. avevano preceduto l'offensiva di Annibale, racconta di un toro sfuggito al suo padrone nel Forum Boarium che, infilando un portone, era salito sino al terzo piano e si era lanciato nel vuoto terrorizzando i passanti.\nL'altezza di queste insulae era gi\u00e0 superata in et\u00e0 repubblicana e Cicerone scrive che Roma con le sue case appare come sospesa nell'aria (\u00abRomam cenaculis sublatam atque suspensam\u00bb).\nL\"'insula\" nell'et\u00e0 dell'Impero.\nCome scrive Vitruvio \u00abla maest\u00e0 dell'Urbe, l'accrescimento considerevole della sua popolazione portarono di necessit\u00e0 un'estensione straordinaria delle sue abitazioni, e la situazione stessa spinse a cercare un rimedio nell'altezza degli edifici\u00bb.\nLo stesso Augusto spaventato per l'incolumit\u00e0 dei cittadini e dai crolli ripetuti di tali case eman\u00f2 un regolamento che vietava ai privati di innalzare costruzioni che superassero i 70 piedi (poco pi\u00f9 di 20 metri). L'avidit\u00e0 dei costruttori approfitt\u00f2 dei limiti imposti dalla regolamentazione augustea per sfruttare al massimo lo spazio costruendo in altezza anche l\u00e0 dove non era necessario come osservava meravigliato Strabone che al grande porto di Tiro nel Libano le case erano quasi pi\u00f9 alte di quelle dell'Urbe. Cos\u00ec Giovenale irride a questa smania di altezza di case che si reggono su pali sottili e lunghi come flauti e il retore del II secolo, Publio Elio Aristide osserva che se si disponessero in orizzontale le case romane si arriverebbe sino alle rive del Mare Adriatico.\nL\"insula Felicles\".\nInutilmente Traiano aveva reso pi\u00f9 restrittivo il regolamento di Augusto abbassando il limite dell'altezza delle insulae a 60 piedi (circa 18 metri e mezzo) poich\u00e9 le necessit\u00e0 abitative costringevano a superare questi limiti. Ma anche la speculazione edilizia aveva la sua parte se nel IV secolo, tra il Pantheon e la Colonna Aurelia era stato innalzato un mostruoso edificio, meta di stupiti visitatori per ammirarne l'altezza raggiunta: si trattava dell'edificio di Felicula, l\"insula Felicles\" costruita duecento anni prima sotto Settimio Severo (193-211). La fama di questo straordinario edificio era giunta sino in Africa dove Tertulliano, predicando contro gli eretici valentiniani diceva che questi nel tentativo di avvicinare la creazione sino a Dio creatore avevano trasformato \u00abl'universo in una specie di grande palazzo mobiliato\u00bb con Dio sotto i tetti (\"ad summas tegulas\") con tanti piani quanti ne aveva a Roma l\"insula Felicles\".\nCerto l'esempio di questo grattacielo rimane unico nella Roma imperiale ma era molto frequente che venissero costruiti edifici di cinque, sei piani. Giovenale ci racconta di considerarsi fortunato perch\u00e9 per tornare nel proprio alloggio a Via del Pero sul Quirinale, si doveva arrampicare sino al terzo piano ma per altri non era cos\u00ec. Il poeta satirico in occasione di uno dei frequenti incendi che colpivano le zone popolari della citt\u00e0 immagina di rivolgersi a un abitante di un'insula che sta andando a fuoco e che abita molto pi\u00f9 in alto del terzo piano: \u00abGi\u00e0 il terzo piano brucia e tu non sai nulla. Dal pianterreno in su c'\u00e8 lo scompiglio, ma chi arrostir\u00e0 per ultimo \u00e8 quel miserabile che \u00e8 protetto dalla pioggia solo dalle tegole, dove le colombe in amore vengono a deporre le loro uova\u00bb.\nLe \"insulae\" di lusso.\nD'altra parte le insulae non erano tutte destinate ai ceti meno facoltosi. Vi erano infatti le insulae che al piano terra avevano un solo appartamento dalle caratteristiche molto simili a una casa signorile, \"domus\" infatti veniva chiamato, mentre ai piani superiori erano i \"cenacula\" destinate a inquilini pi\u00f9 poveri; molto pi\u00f9 diffuse erano poi le \"insulae\" che al pianterreno avevano una serie di botteghe o magazzini, le \"tabernae\" di cui sono rimaste le ossature a Ostia. Pochi erano quelli che potevano permettersi una \"domus\" al pianterreno: al tempo di Cesare, Celio pagava un affitto annuo di 30000 sesterzi. Ci si pu\u00f2 fare un'idea dell'esosit\u00e0 degli affitti del tempo se si pensa che un moggio di grano costava tra i 3 e i 4 sesterzi e che le \"largitiones\" prevedevano in 5 moggi la quantit\u00e0 necessaria a una famiglia media per sostenersi per un mese e che il salario di un manovale era, ai tempi di Cicerone, di 5 sesterzi al giorno mentre quello di un professore di retorica di una scuola pubblica, ai tempi di Antonino Pio, ad Atene oscillava dai 24.000 ai 60.000 sesterzi all'anno che era la stessa cifra iniziale, che poteva per\u00f2 arrivare sino a 200000 sesterzi annui, di un membro del \"consilium\" d'Augusto.\nLe \"tabernae\".\nLe \"tabernae\" si aprivano lungo la strada occupandone quasi tutta la lunghezza e avevano una porta centinata i cui battenti venivano abbassati e chiusi accuratamente con chiavistelli ogni sera. A chi le osservava dall'esterno apparivano come dei comuni magazzini o come la bottega di un artigiano o di un mercante, ma entrando si poteva notare in fondo una scala in muratura di tre, quattro gradini che si univa a una scala di legno che portava a un soppalco che prendeva luce da una finestra oblunga collocata sopra l'ingresso della taberna: questa era la casa del bottegaio le cui condizioni economiche spesso erano inferiori a quelle degli stessi inquilini delle cenacula degli ultimi piani, dovendo adattarsi a vivere in un unico ambiente dove si cucinava, si dormiva, si lavorava. L'espressione latina giuridica \"percludere inquilinum\", bloccare un locatario, sembra derivasse dal modo con cui il proprietario costringesse gli abitanti delle tabernae, debitori dell'affitto, a pagarlo, togliendo la scala di legno che portava alla loro stanzuccia.\nI crolli e gli incendi.\nSe le insulae per molti aspetti erano simili ai nostri \"palazzoni\" moderni in effetti erano per\u00f2 esteticamente pi\u00f9 apprezzabili: le pareti erano ornati con combinazioni di legno e stucco, gli ambienti avevano grandi finestre e porte, le file delle tabernae erano coperte da un portico, e l\u00e0 dove la larghezza della strada lo permetteva, vi erano anche delle logge (\"pergulae\") poggianti su i portici o balconi (\"maeniana\") in legno o in mattoni. Spesso piante rampicanti avvolgevano le balaustre dei balconi su cui si potevano vedere anche vasi di fiori, quasi dei piccoli giardini come racconta Plinio il Vecchio\nA questo gradevole aspetto esteriore, non corrispondeva un'altrettanta solidit\u00e0 delle insulae che non avevano una base proporzionale alla loro altezza e che inoltre venivano edificate da costruttori disonesti che economizzavano sullo spessore dei muri e dei pavimenti e sulla qualit\u00e0 dei materiali. Ci racconta Giovenale:\n&lt;poem&gt;\u00abChi teme o mai tem\u00e9 che gli crollasse\nla casa nella gelida Preneste\no tra i selvosi gioghi di Bolsena [...]?\nMa noi in un'urbe viviam che quasi tutta\nsi sostiene su esili puntelli;\nquesto rimedio gli amministratori\nalle mura cadenti oppongono solo,\ne poi, quando tappato hanno alle vecchie\ncrepe gli squarci, voglian che si dorma\nplacidi sotto gli imminenti crolli.\u00bb&lt;/poem&gt;\nAi frequenti crolli si univano gli incendi che si propagavano celermente sia per la quantit\u00e0 di legno che veniva usata per alleggerire le strutture e di travi per sostenere i pavimenti sia per l'angustia dei vicoli.\nIl plutocrate Crasso di questi eventi ne aveva fatto oggetto di speculazione edilizia: avuta notizia di questi disastri si presentava sui luoghi e, dopo aver consolato l'afflitto proprietario dell'edificio crollato o andato in fumo, gli offriva di acquistare il suolo su cui sorgeva naturalmente a un prezzo molto pi\u00f9 basso del valore reale; con una sua squadra di muratori appositamente addestrati ricostruiva in tempi brevi un'altra insula da cui ricavare enormi profitti.\nSebbene fin dai tempi di Augusto, Roma disponesse di un corpo di pompieri e di vigili, cos\u00ec frequenti erano gli incendi che, come dice Ulpiano, nella Roma imperiale non passasse giorno senza parecchi incendi (\"plurimis uno die incendiis exortis\").\nQuando si verificavano questi sciagurati eventi, i poveri erano in un certo senso favoriti rispetto ai ricchi delle domus: quelli infatti si mettevano pi\u00f9 rapidamente in salvo non avendo oggetti preziosi o mobili, quasi assenti nei loro alloggi, da mettere in salvo. Non che i ricchi avessero una gran quantit\u00e0 di mobilia da preservare dal fuoco, ma piuttosto oggetti d'arte preziosi per la loro manifattura, quelli che noi chiameremo soprammobili.\nIl mobilio della casa.\nPer i Romani la maggior parte del mobilio consisteva nei letti. Mentre il povero aveva per letto un giaciglio di mattoni accostato al muro, il ricco disponeva di una serie di letti su i quali non solo si dormiva, ma si mangiava, si scriveva, si riceveva.\nI pi\u00f9 diffusi erano dei lettini a una piazza (\"lectuli\"); vi erano poi quelli a due piazze per gli sposi (\"lectus genialis\"), a tre piazze per la sala da pranzo (\"triclinia\"), arrivando fino a sei piazze per i pi\u00f9 facoltosi che volevano stupire i propri ospiti. I letti potevano essere in bronzo, pi\u00f9 spesso in legno lavorato o in legni pregiati esotici che lucidati emanavano tanti colori come le piume di un pavone (\"lecti pavonini\").\nMolto diversi dai nostri tavoli a quattro gambe erano quelli romani (\"mensae\") spesso costituiti da ripiani di marmo poggianti su un piede su i quali venivano esposti per essere ammirati gli oggetti pi\u00f9 preziosi (\"cartibula\"), o da tavolini tondi in legno o bronzo con tre o quattro gambe mobili. Non mancavano tavoli semicircolari contro le pareti o tavoli pieghevoli. \nMolto pi\u00f9 rare erano le sedie, di cui i romani non sentivano la necessit\u00e0, poich\u00e9 usavano prevalentemente i letti. Vi era una particolare sedia, una specie di seggiolone (\"thronus\") ma era destinato agli dei. La sedia con la spalliera pi\u00f9 o meno inclinata (\"cathedra\") era usata dalle grandi dame romane che Giovenale accusa di mollezza. I resti di questa particolare sedia sono stati ritrovati nella sala di ricevimento del palazzo di Augusto e nello studio di Plinio il Giovane dove egli riceveva i suoi amici. Successivamente divenne la sedia del maestro nella \"schola\" e del prete cristiano. Le sedie erano sprovviste di imbottitura ma si ovviava con i cuscini presenti un po' ovunque anche sui letti. I romani sedevano di solito su dei banchi (\"scamna\") o preferivano usare degli sgabelli senza spalliera e braccioli (\"subsellia\") che portavano con s\u00e9.\nEra presente anche un armadio che veniva perlopi\u00f9 utilizzato per riporre oggetti di fattura pregevole. I panni venivano conservati nelle \"arcae vestiariae\" ovvero cassapanche di legno.\nTappeti, coperte, arazzi, stuoie, trapunte completavano l'arredamento della casa romana stesi sul letto o sulle \"sellae\", dove brillava il vasellame in argento dei ricchi, spesso istoriato d'oro dai maestri cesellatori e incastonato di pietre preziose, ben diverso quello dei poveri in semplice argilla. Le tende abbondavano con diverse finalit\u00e0 di impiego per proteggersi dal freddo, dal vento, dalla polvere, dal caldo, da occhi indiscreti.\nNon mancava poi un forziere, ben in vista per essere ammirato, ma sorvegliato da uno schiavo \"atriensis\".\nIlluminazione e riscaldamento.\nL'illuminazione della casa romana lasciava molto a desiderare, non perch\u00e9 non vi fossero finestre per illuminare e ventilare gli ambienti, ma perch\u00e9 spesso le finestre delle case romane erano sprovviste del \"lapis specularis\", una sottile lastra di vetro o di mica, di cui non sono stati ritrovati frammenti neppure nelle domus signorili di Ostia. Il \"lapis specularis\" veniva usato per chiudere una serra, o una sala da bagno o una portantina, ma per le finestre delle case signorili si utilizzavano tele o pelli che lasciavano passare il vento e la pioggia oppure battenti in legno che riparavano meglio dal freddo o dal calore ma che non lasciavano passare la luce. Plinio il Giovane racconta come per ripararsi dal freddo era costretto a vivere allo scuro tanto che neppure si vedeva il bagliore dei lampi.\nMolto precaria era la condizione delle insulae per quanto riguarda il riscaldamento, essendo impossibile accendere un fuoco come facevano i contadini nelle loro capanne con un'apertura in alto per far uscire il fumo e le scintille, n\u00e9 esisteva nell\"insula\", come si \u00e8 per molto tempo creduto, un riscaldamento centralizzato.\nGli impianti di riscaldamento romani erano costituiti dagli \"ipocausti\", uno o due fornelli alimentati secondo l'intensit\u00e0 o la durata della fiamma da legna, carbone vegetale o fascine e da un canale attraverso il quale passava il calore assieme alla fuliggine e al fumo che arrivavano nell'ipocausto adiacente, formato da piccole pile di mattoni (\"suspensurae\") attraverso il quale circolava il calore che scaldava il pavimento delle stanze sospese sopra lo stesso ipocausto.\nLe \"suspensurae\" non ricoprivano mai l'intera superficie degli \"ipocausti\" (\"hypocausta\") per cui per scaldare il pavimento di una stanza occorrevano pi\u00f9 ipocausi. Era quindi impossibile che questo sistema di riscaldamento potesse essere applicato in modo centralizzato a edifici a diversi piani mentre poteva essere utilizzato per riscaldare un vano unico e isolato come si vede nelle stanze da bagno delle ville pompeiane o nel \"calidarium\" delle terme.\nN\u00e9 esistevano camini nell\"insula\". A Pompei solo in due casi in negozi di fornai sono state trovate qualcosa di simile alle nostre canne fumarie: una per\u00f2 era troncata e un'altra arrivava non al tetto ma a una stufa di un vano superiore.\nLa mancanza di un sistema efficace di riscaldamento costringeva per riscaldarsi a usare bracieri portatili o montati su ruote con il pericolo costante di asfissia per i gas di monossido di carbonio.\nGli impianti idraulici.\nCome \u00e8 sbagliato pensare che l'insula godesse di un impianto di riscaldamento centrale cos\u00ec \u00e8 falso credere che nelle case dei romani vi fosse la comodit\u00e0 di avere a propria disposizione l'acqua corrente.\nNon bisogna dimenticare infatti che la fornitura dell'acqua a spese dello stato era stata concepita fin dall'inizio come un servizio pubblico, \"ad usum populi\", a vantaggio della collettivit\u00e0 e non dell'interesse privato.\nQuattordici acquedotti che portavano all'Urbe un miliardo di litri d'acqua al giorno, 247 vasche di decantazione (\"castella\"), le numerose fontane ornamentali, le grosse canalizzazioni delle case private hanno fatto pensare che nelle case romane vi fosse una distribuzione di acqua corrente. Ma non era cos\u00ec: anzitutto solo con il principato di Traiano l'acqua (\"aqua Traiana\") di sorgente fu portata sulla riva destra del Tevere dove la gente sino ad allora si era dovuta servire di quella dei pozzi. Poi anche nella riva sinistra le derivazioni collegate ai castella, venivano concesse dietro pagamento di un canone solo a titolo strettamente personale e per le terre agricole.\nVi era molto rigore nella concessione di questi attacchi costosissimi all'acquedotto tanto che dopo poche ore dalla morte di chi ne usufruiva venivano immediatamente soppresse dall'amministrazione.\nQueste derivazioni poi riguardavano come al solito le case signorili della domus o dei pianterreni: nessuna colonna portante che possa far pensare che l'acqua fosse portata ai piani superiori \u00e8 stata mai trovata negli scavi archeologici. I testi antichi testimoniano questa situazione: nelle commedie di Plauto il padrone di casa si preoccupa di avere sempre una riserva d'acqua.\nNelle \"Satire\" di Giovenale si indicano i portatori d'acqua (\"aquarii\") come collocati all'ultimo gradino della schiavit\u00f9 ma ritenuti cos\u00ec necessari che la legge della successione stabiliva che essi, con i portieri (\"ostiarii\") e gli spazzini (\"zetarii\"), dovessero passare di propriet\u00e0 assieme all'edificio.. I vigili del fuoco poi imponevano ai padroni di casa di far trovare sempre delle riserve d'acqua pronte per spegnere gli eventuali incendi, obbligo questo inutile se vi fosse stata l'acqua corrente nelle insulae, che, proprio per questa mancanza, specie nei piani pi\u00f9 alti, dove ce ne era pi\u00f9 bisogno, difettavano della pulizia necessaria, complicata dalla mancanza di fognature.\nIl sistema fognario.\nA tutti \u00e8 noto il sistema fognario romano con la famosa Cloaca Massima, la pi\u00f9 antica delle fogne romane, ancora funzionante, iniziate a costruire nel VI secolo a.C. e continuamente estese sotto la Repubblica e l'Impero. Il sistema fognario fu merito soprattutto di Agrippa, che fece riversare nel sistema fognario anche l'acqua in eccesso degli acquedotti e che lo rese cos\u00ec spazioso che poteva essere percorso in barca.\nI Romani, tuttavia, non la utilizzarono al massimo delle sue potenzialit\u00e0, servendosene solo per eliminare i liquami delle abitazioni al pianterreno e delle latrine pubbliche. Mancano prove certe dagli scavi archeologici che i piani alti delle \"insulae\" fossero collegati al sistema fognario e i pi\u00f9 poveri dovevano necessariamente, pagando una modesta somma, far uso delle latrine pubbliche gestite da appaltatori del fisco (\"conductores foricarum\"). Contrariamente a quello che si pu\u00f2 pensare, le latrine pubbliche erano dei locali arredati con una certa ricercatezza. Vi era un emiciclo o un rettangolo attorno al quale scorreva acqua in continuazione in canali davanti ai quali erano una ventina di sedili in marmo forniti di fori su cui si incastrava tra due braccioli raffiguranti dei delfini la tavoletta adatta alla bisogna. L'ambiente era riscaldato e ornato persino con statue.\nI pi\u00f9 poveri o avari si servivano invece degli orci, sbeccati per l'uso e collocati davanti al laboratorio di un gualchieraio, che usava cos\u00ec gratuitamente l'urina per il suo lavoro.\nPoteva esserci poi un recipiente apposito, se il proprietario aveva dato il consenso, collocato nel vano della scala, il \"dolium\", dove inquilini potessero svuotare i loro vasi. Da Vespasiano in poi i commercianti di concimi acquistarono il diritto di svuotarli periodicamente.\nNella Roma imperiale esistevano anche dei pozzi neri (\"lacus\") che deturpavano la citt\u00e0 non solo per gli evidenti motivi, ma anche perch\u00e9 spesso le donne di malaffare vi gettavano o esponevano i loro neonati. Non si riusc\u00ec a liberarsi di questa sconcezza, se ancora sussisteva nella Roma del grande imperatore Traiano.\nPer quelli poi che non volevano affaticarsi ad andare ai luoghi di scarico o fare le ripide scale della loro \"insula\", il metodo pi\u00f9 facile per sbarazzarsi delle loro deiezioni era quello di buttarle in strada dalla finestra, con quale soddisfazione dei passanti \u00e8 facile immaginare. Ma nella Roma dei giurisperiti si cerc\u00f2 in tutti i modi di cogliere questi sciagurati sul fatto organizzando delle sorveglianze apposite e di punirli duramente con le leggi che, tanto il reato era sentito dall'opinione pubblica, videro la dotta consulenza del grande giurista Ulpiano."}
{"id": "1753129", "revid": "204012", "url": "https://it.wikipedia.org/wiki?curid=1753129", "title": "Cardiomiopatie", "text": ""}
{"id": "1753133", "revid": "61051", "url": "https://it.wikipedia.org/wiki?curid=1753133", "title": "Servi\u00e7o de Avia\u00e7\u00e3o Militar", "text": ""}
{"id": "1753139", "revid": "486946", "url": "https://it.wikipedia.org/wiki?curid=1753139", "title": "Difesa Bogo-Indiana", "text": ""}
{"id": "1753143", "revid": "117598472", "url": "https://it.wikipedia.org/wiki?curid=1753143", "title": "Geografia del Mali", "text": "Il Mali \u00e8 una nazione dell'Africa occidentale priva di sbocchi sul mare. \nSi estende per 1.241.238 km\u00b2, ed \u00e8 paragonabile per dimensioni al Sudafrica, pi\u00f9 di quattro volte l'Italia. Le frontiere del Mali si estendono per un totale di 7.243 km di confini terrestri lambendo sette stati: l'Algeria per 1.376 km a nord e nord-est, il Niger (821 km) ad est, il Burkina Faso (1000 km) a sud-est, la Costa d'Avorio (532 km) a sud, la Guinea (858 km) a sud-ovest, il Senegal (419 km) e la Mauritania (2237 chilometri) a ovest.\nTopografia.\nIl territorio del Mali comprende tre zone naturali: la regione sudanese del sud coltivate, il Sahel nella zona centrale semiarida, e il nord arido in pieno Sahara. Le regioni meridionali sono prevalentemente coperte da savane e il terreno \u00e8 pianeggiante. Nel nord diviene leggermente ondulato, e l'altipiano si snoda tra i 200 e i 500 metri di altezza sul livello del mare. Ci sono colline aspre nel nord-est con altezze fino ai 1000 metri. Il deserto e le regioni semi-aride coprono circa il 65 per cento della superficie del paese. \nDa un punto di vista altimetrico il punto pi\u00f9 basso \u00e8 lungo il fiume Senegal (23 m) e il suo punto pi\u00f9 alto \u00e8 Hombori Tondo (1155 m). \nIdrografia.\nIl fiume Niger crea un grande e fertile delta interno navigabile nel Mali centro meridionale. Il fiume Niger (con i 1.693 km percorsi nel Mali) e il fiume Senegal sono i due pi\u00f9 grandi fiumi del paese. Il Niger \u00e8 generalmente descritto come la linfa vitale del Mali, una fonte di cibo, acqua potabile, irrigazione, e mezzo di trasporto. \nClima.\nIl clima del Mali varia da subtropicale a sud, ad arido del nord. Il clima \u00e8 prevalentemente arido, con 4-5 mesi di stagione piovosa. A Bamako, la capitale posta ad un'altitudine di 340 metri sopra il livello del mare, generalmente le temperature variano dai 16 \u00b0C ai 39 \u00b0C.\nGennaio \u00e8 il mese relativamente pi\u00f9 freddo, con temperature che vanno dai 16 \u00b0C ai 33 \u00b0C; aprile \u00e8 il pi\u00f9 caldo, con temperature media comprese tra i 34 \u00b0C ai 39 \u00b0C.\nLe precipitazioni medie annue a Bamako sono di 1.120 millimetri. I mesi pi\u00f9 secchi sono dicembre e gennaio, solitamente privi di precipitazioni. Il pi\u00f9 piovoso \u00e8 agosto, con medie di 220 millimetri di pioggia. La maggior parte del paese riceve scarse precipitazioni, e la siccit\u00e0 \u00e8 un problema ricorrente. Inondazioni del fiume Niger si verificano regolarmente durante la stagione delle piogge (generalmente tra giugno/luglio a novembre/dicembre).\nLe risorse naturali.\nRisorse naturali sono bauxite, rame, diamanti, oro, gesso, ferro, caolino, calcare, litio, manganese, fosfati, sale, argento, uranio e zinco, ma non tutti i depositi sono sfruttati economicamente, e alcuni di essi non sono commercialmente redditizi. \nUso del suolo.\nIl sessantacinque percento del Mali \u00e8 desertico o semi desertico. Secondo le stime, nel 1998, solo il 3,8 percento pu\u00f2 essere classificato come seminativo, e meno dello 0,1 percento presenta coltivazioni permanenti. Il Mali possiede 1.380 chilometri quadrati di terre irrigue.\nProblematiche ambientali.\nMali deve affrontare numerose sfide ambientali, tra cui la desertificazione, la deforestazione, l'erosione del suolo, la siccit\u00e0, e l'insufficiente approvvigionamento di acqua potabile. Quello della deforestazione \u00e8 individuabile come uno dei problemi pi\u00f9 gravi. Secondo il Ministero dell'ambiente e dei trasporti, la popolazione del Mali consuma 6 milioni di tonnellate di legno l'anno per usi diversi. Per far fronte a questa richiesta, 400.000 ettari di copertura vegetale vengono persi ogni anno, praticamente una regione vasta come il Molise, che aggrava la sostenibilit\u00e0 ambientale delle aree semidesertiche e di savana che vedono l'avanzata del Sahara."}
{"id": "1753164", "revid": "124172201", "url": "https://it.wikipedia.org/wiki?curid=1753164", "title": "Miocardiopatia alcolica", "text": "Per miocardiopatia alcolica in campo medico si intende una malattia cardiaca dovuta ad un abuso di alcool; si tratta di una particolare forma di cardiomiopatia dilatativa.\nSintomatologia.\nI sintomi e i segni clinici manifestati sono dispnea, ortopnea, astenia, anoressia, epatomegalia, angina, sincope, depressione, fibrillazione atriale, dispnea parossitica notturna, tachicardia. Inoltre le estremit\u00e0 del corpo al contatto appaiono di temperatura molto inferiore al normale. Il cuore appare ingrossato mentre la gittata cardiaca viene a diminuirsi.\nEziologia.\nLa malattia \u00e8 dovuta ad una prolungata assunzione di alcool, secondo studi la quantit\u00e0 minima assunta dall'individuo deve essere di 80g, e la durata di assunzione almeno decennale. Tale causa, anche se la pi\u00f9 frequente non \u00e8 l'unica, le altre mostrano un progressivo deterioramento morfologico.\nEsami.\nDiversi esami vengono effettuati per una corretta diagnosi:\nTerapie.\nIl trattamento \u00e8 sia di tipo nutrizionale che farmacologico e nei casi pi\u00f9 gravi chirurgico:\nTrattamento nutrizionale.\nViene proibito il consumo di alcool e si deve correggere ogni possibile deficit vitaminico. Si deve poi utilizzare una dieta ricca di liquidi e di sodio\nTrattamento farmacologico.\nSi utilizzano vasodilatatori per facilitare la circolazione sanguigna, diuretici dell'ansa, beta-bloccanti e nei casi pi\u00f9 gravi lo spironolattone o in alternativa l'eplerenone.\nTrattamento chirurgico.\nSoltanto nei casi pi\u00f9 gravi, viene consigliato il trapianto ortotopico. Prima di agire si deve essere certi che la persona sia definitivamente uscita dalla dipendenza di alcool.\nPrognosi.\nMiglioramenti riscontrati nei 50% delle persone in conseguenza della scomparsa dell'assunzione, ma la mortalit\u00e0, in seguito ad alcuni anni dall'insorgenza, si attesta a seconda del pronto intervento da un 40% dei casi raggiungendo quote pi\u00f9 alte fino all'80%"}
{"id": "1753170", "revid": "287204", "url": "https://it.wikipedia.org/wiki?curid=1753170", "title": "Geografia del Niger", "text": "Il Niger (ufficialmente Repubblica del Niger, in francese \"R\u00e9publique du Niger\") \u00e8 uno Stato senza sbocco al mare dell'Africa occidentale. Confina a nord-ovest con l'Algeria, a nord-est con la Libia, ad est con il Ciad, a sud con la Nigeria e il Benin e ad ovest con il Burkina Faso e il Mali. La capitale \u00e8 Niamey. Il Paese prende il nome dal fiume Niger, che scorre attraverso la parte sud-occidentale del territorio. Il nome Niger, a sua volta, deriva dal termine \"gher n-gheren\", che significa \u00abfiume tra i fiumi\u00bb in lingua tamashek.\nMorfologia.\nIl Niger si estende per circa km da nord a sud e per circa km da est ad ovest. Tende ad avere una morfologia piuttosto monotona, intersecata da numerose depressioni e dominata da aridi altopiani nel nord. Le precipitazioni aumentano procedendo verso sud, tanto che il Paese pu\u00f2 essere suddiviso grosso modo in tre zone distinte - una zona desertica nel nord, una zona intermedia, dove pastori nomadi si dedicano all'allevamento del bestiame, al centro, e una zona coltivata nel sud. \u00c8 in questa zona meridionale che si concentra la maggior parte della popolazione, sia nomade che sedentaria.\nGli altopiani del nord sono intersecati dalle valli (\"kori\") del massiccio dell'A\u00efr, che costituisce un prolungamento del massiccio dell'Ahaggar (Hoggar) dell'Algeria, e consiste in una catena montuosa che si estende da nord a sud nel centro del Niger, con raggruppamenti di montagne che formano \u00abisole\u00bb separate: da nord a sud si susseguono i monti Tazerza\u00eft, dove il Mont Gr\u00e9boun raggiunge un'altitudine di metri, Tamgak, Takolokouzet, Angornakouer, Bagzane e Tarouadji. Verso nord-est vi \u00e8 una serie di altopiani che formano una sorta di ponte tra il massiccio dell'Ahaggar dell'Algeria e quello del Tibesti del Ciad. Da ovest ad est si hanno gli altopiani di Djado, Mangu\u00e9ni e Tchiga\u00ef.\nSu ogni lato dell'A\u00efr si estendono le distese sabbiose del Sahara nigerino. Ad ovest la regione del Talak comprende le aree di Tamesna a nord (dove le valli dei fiumi fossili sono state colmate dalle dune di sabbia mobili) e di Azaoua a sud. Ad est dell'A\u00efr si trova la regione del T\u00e9n\u00e9r\u00e9, coperta in parte da distese di sabbia (\"erg\") e in parte da distese di massi (\"reg\").\nGli altopiani del sud, che formano una fascia lunga circa km, possono essere suddivisi in tre regioni. Ad ovest vi \u00e8 la regione di Djerma Ganda, con le sue grandi vallate colmate dalla sabbia e i \"dallol\" (valli fossili di fiumi che costituivano affluenti del Niger in epoche passate) che scendono dall'A\u00efr e dall'Adrar degli Ifoghas del vicino Mali. La regione centrale \u00e8 costituita dalle aree rocciose di Adar Doutchi e Majia; \u00e8 la regione dei \"gulbi\" (valli inaridite di antichi affluenti del fiume Sokoto) e del Tegama - un tavolato di arenaria che termina, verso l'A\u00efr, con la scarpata di Tiguidit. Ad est il substrato roccioso riappare nelle regioni di Damagarim, Mounio e Koutous, a nord delle quali si trova la regione di Damergou, costituita da argille. Nella regione di Manga, ad est, compaiono tracce di antichi corsi d'acqua nella pianura sabbiosa.\nIdrografia.\n\u00c8 utile fare una distinzione tra il sistema idrografico antico, che consentiva ad agricoltori, pescatori e pastori di vivere nella regione dell'A\u00efr circa 5000 o 6000 anni fa, e la pi\u00f9 semplice rete idrografica attuale, che \u00e8 alla base della marcata differenza paesaggistica tra le parti settentrionali e meridionali del Paese. Il sistema idrografico attuale \u00e8 costituito ad ovest dal bacino del fiume Niger e ad est dal bacino del lago Ciad; tra i due si incontrano vestigia della scomparsa rete idrografica passata, come i \"dallol\" e i \"gulbi\".\nAd ovest il fiume Niger attraversa circa 525 chilometri del territorio del Niger. A causa del cambiamento della portata, che si verifica a seguito della dispersione delle sue acque nella regione del delta interno del Mali, il fiume riesce a scorrere oltre Niamey solamente in gennaio e febbraio, quando \u00e8 in piena. Negli altri periodi dell'anno esso \u00e8 alimentato da alcuni corsi d'acqua temporanei provenienti dalla riva destra, il Gorouol, il Dargol, il Sirba, il Goroubi, il Diamangou, il Tapoa e il M\u00e9krou; gli ultimi due scorrono attraverso il parco nazionale \u00abW\u00bb (cos\u00ec chiamato perch\u00e9 il Niger scorre attraverso l'area formando una sorta di \u00abW\u00bb). Sulla riva sinistra, procedendo verso est, si incontrano i \"dallol\", i resti di antichi corsi d'acqua ormai prosciugati. Questi, che scorrono generalmente da nord a sud, costituiscono tuttora serbatoi di umidit\u00e0, anche se sono pochi quelli che ancora apportano acqua al Niger. I pi\u00f9 noti tra questi wadi sono il Dallol Bosso, il Dallol Foga e il Dallol Maouri. Altri resti di corsi d'acqua scomparsi sono i \"kori\", che scendono dall'A\u00efr e dagli antichi affluenti che avevano le loro sorgenti nell'Adrar degli Ifoghas per andare a confluire in quello che oggi \u00e8 lo wadi Ti-m-Meghso\u00ef. Attualmente nessuno dei \"kori\" ha acqua nel suo letto, ma l'acqua \u00e8 ancora presente sotto le loro sabbie. Altri resti dell'antica rete idrografica sono i \"gulbi\", nei quali in certi periodi dell'anno scorre ancora dell'acqua, causando danni occasionali.\nAd est si trova il bacino del lago Ciad, un grande lago poco profondo che attualmente, nei periodi di massima estensione, copre una superficie di circa km\u00b2; di questi, appartengono al Niger circa km\u00b2. La sua estensione si riduce notevolmente durante la stagione secca. Il fiume Komadougou Yob\u00e9, che si getta nel Ciad provenendo da ovest, delimita parte della frontiera tra Niger e Nigeria. Il livello delle acque del Ciad inizia a risalire in agosto: nel periodo che va da gennaio a maggio esso \u00e8 costituito solamente da alcune pozze stagnanti.\nOltre al sistema idrografico descritto, non dobbiamo dimenticare i diversi bacini nei quali si va a raccogliere l'acqua piovana, formando laghi o pozze permanenti; questi si trovano a Keita e Adouna nella regione dell'Ader Doutchi, a Madarounfa nel \"gulbi\" di Maradi e a Guidimouni ad est di Zinder. In alcuni punti la falda freatica pu\u00f2 essere sfruttata con la costruzione di pozzi artesiani.\nClima.\nIl Niger si estende a sud del tropico del Cancro e i due terzi settentrionali del suo territorio sono ricoperti da arido deserto. Nella parte meridionale del Paese il clima \u00e8 del tipo noto come saheliano, caratterizzato da un'unica breve stagione delle piogge. In gennaio e febbraio l'equivalente continentale degli alisei di nord-est, l\"harmattan\", soffia verso sud-ovest dal Sahara verso l'equatore. Generalmente carico di polvere, arido e disidratante, l\"harmattan\" ostacola le normali condizioni di vita ai margini meridionali del deserto. Da aprile a maggio gli alisei meridionali che soffiano dall'Atlantico raggiungono l'equatore e vengono dirottati verso il Sahara dove si scontrano con l\"harmattan\", portando alla formazione di una linea dei groppi e segnando l'inizio della stagione delle piogge. Le piogge durano da uno a quattro mesi, a seconda della latitudine; agosto \u00e8 il mese pi\u00f9 piovoso ovunque, tranne nell'estremo nord del Paese, dove le precipitazioni sono imprevedibili.\nIl Niger si trova in una delle regioni pi\u00f9 calde del globo. Le temperature aumentano da febbraio a maggio e diminuiscono durante la stagione delle piogge \u00abinvernale\u00bb, innalzandosi di nuovo leggermente prima di toccare le medie minime annuali a dicembre o gennaio. A maggio (il mese pi\u00f9 caldo), le temperature pomeridiane sono alte ovunque e vanno da un minimo di circa 42 \u00b0C a N'Guigmi sul lago Ciad a 45 \u00b0C a Bilma e Agadez, entrambe nel deserto settentrionale. A gennaio, le temperature pomeridiane si aggirano sui 35 \u00b0C nella maggior parte delle stazioni, ma di notte, nel deserto, possono scendere fino al livello di congelamento. L'escursione termica giornaliera \u00e8 maggiore nella parte settentrionale del deserto che in quella meridionale, e diventa pi\u00f9 estrema durante la stagione secca.\nLe precipitazioni variano in base alla localit\u00e0 e alla stagione. L'isoieta (la linea sulla mappa che collega i punti caratterizzati dalle stesse precipitazioni) di 250 mm segue una linea che da Tahoua a Gour\u00e9, segnando in effetti il limite settentrionale della regione abitata dai pastori nomadi, in quanto la pioggia consente ad una scarsa vegetazione di crescere. All'estremit\u00e0 meridionale del Paese l'isoieta di 750 mm segna il limite meridionale di questa zona, dopo la quale ha inizio il dominio delle terre agricole del sud. Nel corso della stessa stagione delle piogge le precipitazioni possono avere un andamento pi\u00f9 irregolare per quanto riguarda la distribuzione sul territorio, mentre da un anno all'altro pu\u00f2 variare anche la quantit\u00e0 totale di precipitazioni; inoltre, la stagione delle piogge stessa pu\u00f2 iniziare prima o dopo, mettendo a repentaglio le colture.\nFlora e fauna.\nLa vegetazione della zona desertica si raggruppa attorno alle oasi, dove crescono la palma da dattero e il mais coltivato. Tra i rappresentanti della fauna, che qui devono essere in grado di sopportare la fame e la sete, figura il dromedario.\nNella zona del Sahel, dove compaiono la palma dum e il \"cram-cram\" (\"Cenchrus biflorus\", un'erba spinosa), la vegetazione ha un ciclo vitale breve e viene sfruttata principalmente per il pascolo. Qui vivono lo struzzo e alcune specie di gazzella.\nLa vegetazione della zona coltivata comprende alberi di acacia, palme dum e palme \"Borassus\", nonch\u00e9 baobab. La fauna selvatica, ormai in gran parte scomparsa, comprende antilopi, elefanti e facoceri; le giraffe sopravvivono nelle regioni di Ouallam e di Damergou, mentre sulle rive del Niger si trovano ancora ippopotami e coccodrilli. L'estremit\u00e0 sud-occidentale del Paese \u00e8 una regione di savana dove si trovano baobab, kapok e tamarindi. La fauna originaria \u00e8 protetta entro i confini del parco nazionale \u00abW\u00bb, dove si possono vedere antilopi, leoni, bufali, ippopotami ed elefanti.\nInsediamenti umani.\nLa parte meridionale del territorio del Niger \u00e8 situata nella vasta regione dell'Africa nota come Sudan, in cui, in passato, sorsero grandi stati, come l'impero del Ghana, l'impero del Mali e quello songhai, nonch\u00e9 gli stati hausa, l'impero di Sokoto e il regno del Bornu. La parte settentrionale del Paese, invece, \u00e8 tuttora dominio dei tuareg. Il Paese comprende una moltitudine di regioni storiche, i cui nomi permangono ancora oggi nonostante l'istituzione di divisioni amministrative moderne. Tutte queste regioni storiche, comunque, non trovano una corrispondente controparte politica: la regione degli hausa, per esempio, \u00e8 stata suddivisa in due dall'attuale confine tra Niger e Nigeria. Nella maggior parte delle regioni, inoltre, avvengono tutt'oggi contatti tra popoli diversi: ad esempio tra hausa e tuareg nella regione dell'Adar Doutchi, tra tuareg e kanuri in quella del Damergou e tra hausa e zarma (chiamati anche zerma o djerma) nell'area dell'Ar\u00e9oua.\nCirca un quinto della popolazione vive in citt\u00e0. La popolazione rurale comprende sia nomadi che abitanti sedentari. Nel Paese vi sono circa villaggi, di cui circa la met\u00e0 conta solo poche centinaia di abitanti; nella regione occupata dal deserto i villaggi sono praticamente assenti. I pastori fulani (o peul), allevatori di bovini, e tuareg, che invece allevano capre, pecore e dromedari, tendono a spostarsi, durante l'inverno, attraverso la regione settentrionale del Paese. Entrambi convergono nella regione di Ingall per consentire al bestiame di leccare il terreno ricco di sali minerali nei mesi di agosto e settembre, ma si spostano a sud durante la stagione secca. Sia i fulani che i tuareg vivono in gruppi tribali, in rifugi temporanei o portatili, e ricavano sussistenza dalle proprie mandrie. I fulani mangiano soprattutto latte e suoi derivati, mentre i tuareg vivono soprattutto di carne e datteri.\nI popoli sedentari, come gli hausa, i songhai-zarma e i kanuri, che abitano i bacini del Niger e del Ciad, vivono in gran parte di agricoltura. Coltivano miglio, riso, mais, arachidi e cotone. Sono anche ottimi fabbri e calzolai, mentre sulle sponde del lago Ciad e del Niger i buduma e i sorko sono pescatori. I popoli sedentari vivono in abitazioni che variano da capanne fatte di paglia a quelle fatte di \"banco\" (fango indurito), sebbene i wogo vivano in tende costruite con delicati tappeti.\nAttualmente i popoli nomadi tendono a sedentarizzarsi, mentre le popolazioni gi\u00e0 sedentarie stanno espandendo le loro terre coltivate verso il nord. La vita rurale, soprattutto nella sua forma sedentaria, tende a rallentare il suo ritmo durante la lunga stagione secca: \u00e8 proprio in questo periodo dell'anno che hanno luogo le migrazioni verso le citt\u00e0 o gli altri Paesi.\nPi\u00f9 o meno nel XV secolo vennero fondate citt\u00e0 come Agadez o Zinder, luoghi di sosta o depositi lungo le rotte carovaniere transahariane. Con il progressivo sviluppo del commercio costiero, tuttavia, queste citt\u00e0 del nord persero la loro importanza economica, mentre altri centri, come Birni N'Konni e Tessaoua, andarono in rovina durante il XIX secolo a causa dell'espansione coloniale europea.\nIn Niger vi sono quattro citt\u00e0 principali. Niamey, la capitale, ha registrato una rapida crescita. \u00c8 una citt\u00e0 cosmopolita e ha una popolazione variegata. In essa convivono stili di vita rurali sia europei che africani, compresa tutta una serie di varianti intermedie, di cui quello degli \"\u00e9volu\u00e9s\" (africani istruiti) \u00e8 il pi\u00f9 caratteristico. Zinder, il cui nome africano \u00e8 Damagaram, \u00e8 una citt\u00e0 pi\u00f9 antica di Niamey; questa citt\u00e0 hausa fu la capitale del Niger fino al 1926 e ospita numerosi abili artigiani, in particolare conciatori di pelli e tintori. La citt\u00e0 ha registrato una certa crescita industriale e ha stretti legami con la Nigeria. Maradi, situata nel cuore della regione delle arachidi, vicino alla frontiera nigeriana, si \u00e8 sviluppata rapidamente: molte aziende europee hanno stabilito filiali qui; la citt\u00e0 \u00e8 particolarmente rinomata per le sue capre rosse, le cui pelli vengono esportate in Europa e nelle Americhe. Tahoua si \u00e8 sviluppata ai margini del deserto. \u00c8 un grande mercato di bestiame dove si incontrano pastori e agricoltori. Tutte le citt\u00e0 del Paese sono poco pi\u00f9 che modesti centri amministrativi e commerciali, ma a seguito della scoperta di minerali di uranio Agadez ha registrato una crescita sorprendente."}
{"id": "1753190", "revid": "599013", "url": "https://it.wikipedia.org/wiki?curid=1753190", "title": "San Cleto", "text": ""}
{"id": "1753191", "revid": "287204", "url": "https://it.wikipedia.org/wiki?curid=1753191", "title": "Flavia Domitilla", "text": ""}
{"id": "1753192", "revid": "246675", "url": "https://it.wikipedia.org/wiki?curid=1753192", "title": "Marcel Reich Ranicki", "text": ""}
{"id": "1753195", "revid": "14691", "url": "https://it.wikipedia.org/wiki?curid=1753195", "title": "Adansi North District", "text": ""}
{"id": "1753196", "revid": "14691", "url": "https://it.wikipedia.org/wiki?curid=1753196", "title": "Adansi South District", "text": ""}
{"id": "1753197", "revid": "339392", "url": "https://it.wikipedia.org/wiki?curid=1753197", "title": "Afigya-Sekyere District", "text": ""}
{"id": "1753198", "revid": "38120", "url": "https://it.wikipedia.org/wiki?curid=1753198", "title": "Farina di castagne della Lunigiana", "text": "La farina di castagne della Lunigiana \u00e8 un particolare tipo di farina di castagne caratterizzata da una consistenza molto fine e dal colore avorio-crema che si ottiene grazie ad un'antichissima tecnica di affumicatura che ha luogo nei tipici metati alimentati costantemente con legna di castagno e alla molinatura fatta con macina a pietra. Ha ottenuto il riconoscimento Denominazione di Origine Protetta - Protezione Transitoria Nazionale nel 2006, in attesa del riconoscimento europeo.\nLa zona di produzione si estende nella provincia di Massa Carrara ed in particolare ai comuni di Aulla, Bagnone, Casola in Lunigiana, Comano, Filattiera, Fivizzano, Fosdinovo, Licciana Nardi, Mulazzo, Podenzana, Pontremoli, Tresana, Villafranca in Lunigiana e Zeri.\nLa quantit\u00e0 prodotta \u00e8 pari a 70 quintali annui ed il 14 novembre data di start up per la commercializzazione."}
{"id": "1753199", "revid": "14691", "url": "https://it.wikipedia.org/wiki?curid=1753199", "title": "Ashanti (regione)", "text": ""}
{"id": "1753202", "revid": "125818364", "url": "https://it.wikipedia.org/wiki?curid=1753202", "title": "Olga Charvatov\u00e1", "text": "In seguito alla divisione della Cecoslovacchia, nel 1993 ha assunto la nazionalit\u00e0 ceca.\nSciatrice eclettica in attivit\u00e0 tra la fine degli anni settanta e il decennio successivo, fu una delle prime atlete dell'Europa orientale a ottenere lusinghieri risultati in Coppa del Mondo, conquistando due vittorie (una in combinata e una in slalom speciale). Il 16 febbraio 1984 raggiunse l'apice della carriera vincendo la medaglia di bronzo in discesa libera ai XIV Giochi olimpici invernali di in Jugoslavia (ora Bosnia ed Erzegovina), giungendo alle spalle delle svizzere Michela Figini e Maria Walliser.\n\u00c8 madre di Kl\u00e1ra K\u0159\u00ed\u017eov\u00e1, a sua volta sciatrice alpina di alto livello.\nBiografia.\nStagioni 1977-1982.\nOlga Charvatov\u00e1 ottenne i primi risultati di rilievo agli Europei juniores, vincendo l'argento in slalom gigante nel 1977; l'anno dopo esord\u00ec ai Campionati mondiali: a Garmisch-Partenkirchen 1978 fu 9\u00aa nella combinata.\nIn Coppa del Mondo ottenne il primo risultato di rilievo il 12 dicembre 1978 a Piancavallo (10\u00aa in slalom gigante); nella stessa stagione vinse un'altra medaglia, il bronzo in slalom speciale, agli Europei juniores del 1979. Il 3 gennaio 1982 a Maribor conquist\u00f2 il primo podio in Coppa del Mondo (3\u00aa in slalom speciale) e poco pi\u00f9 tardi partecip\u00f2 ai Mondiali di Schladming, piazzandosi 9\u00aa nello slalom speciale e 5\u00aa nella combinata).\nStagioni 1983-1986.\nIl 21 gennaio 1983, a Schruns, ottenne la prima vittoria in Coppa, in combinata; l'anno dopo prese parte ai XIV Giochi olimpici invernali di : in quella sua unica presenza olimpica vinse la medaglia di bronzo nella discesa libera e si classific\u00f2 8\u00aa nello slalom gigante e 10\u00aa nello slalom speciale.\nNel 1985 ai Mondiali di Bormio, sua ultima partecipazione iridata, fu 11\u00aa nello slalom speciale; nella stagione successiva conquist\u00f2 l'ultima vittoria in Coppa, il 4 febbraio in slalom speciale a Piancavallo, e si conged\u00f2 dall'attivit\u00e0 agonistica con un ultimo podio: 2\u00aa nello slalom gigante di Bromont del 22 marzo.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:SL = slalom specialeK = combinata"}
{"id": "1753212", "revid": "767487", "url": "https://it.wikipedia.org/wiki?curid=1753212", "title": "Killer Barbies", "text": "Killer Barbies \u00e8 un gruppo musicale spagnolo di genere punk rock, guidato dalla cantante e chitarrista Silvia Superstar (vero nome Silvia Garcia Pintos).\nStoria delle Killer Barbies.\nLe Killers Barbies nacquero a Vigo (Spagna) nel 1994, e nel 1995 usc\u00ec il loro primo album dal titolo \"Dressed To Kiss\" per la Subterfuge Records.\nNel 1996 la band partecip\u00f2 al film diretto da Jess Franco \"Killer Barbys\" che vide poi un seguito nel secondo film del 2004 dal titolo \"Killer Barbys vs. Dracula\". Nell'occasione il nome del gruppo fu ritoccato (\"Killer Barbys\" anzich\u00e9 \"Killer Barbies\") perch\u00e9 la Mattel non concesse di usare quello originale.\nNel 2004 la canzone \"Have Fun\" \u00e8 usata per l'entrata di Candy Cane nel gioco Rumble Roses e nello stesso gioco, in un'intervista Candy afferma di far parte del gruppo punk Le Killer Bambies. A questo seguirono la canzone \"Crazy!\" che fu usata in Rumble Roses XX per l'entrata del team Cane/Spencer e le canzoni \"Baby With Two Heads\" e \"Down the Street\" fanno parte della colonna sonora di \"FlatOut\"."}
{"id": "1753213", "revid": "1745361", "url": "https://it.wikipedia.org/wiki?curid=1753213", "title": "Enrosadira", "text": "L'enrosadira \u00e8 il fenomeno per cui la maggior parte delle cime delle Dolomiti assume un colore rossastro, che passa gradatamente al viola, soprattutto all'alba e al tramonto. Con lo stesso termine si identifica anche un vino rosso trentino della valle dei Laghi come anche una variet\u00e0 di lampone.\nEtimologia.\nIl termine \"enrosadira\", che letteralmente significa \"diventare di color rosa\", deriva dalla parola ladina \"rosad\u00fcra\" o \"enrosad\u00f6ra\".\nDescrizione.\nQuesto fenomeno \u00e8 ben visibile nelle sere d'estate, quando l'aria \u00e8 particolarmente limpida e i crepuscoli sono pi\u00f9 lunghi. Il fenomeno dell'enrosadira pu\u00f2 manifestarsi in modo significativamente diverso nei vari periodi dell'anno, e pu\u00f2 variare sensibilmente tra un giorno e l'altro in funzione dei fenomeni meteorologici. La tinta assunta dalle cime delle montagne varia dal rosa all'arancione, fino al viola.\nQueste variazioni di tinte e durata dell'enrosadira, sono quindi dovute alle diverse posizioni del sole durante l'anno e alle condizioni dell'atmosfera. Tale fenomeno si manifesta su tutte le Dolomiti; in particolar modo all'alba l'enrosadira appare sulle crode rivolte a est, mentre al tramonto sono le pareti rivolte a ovest a colorarsi.\nIl fenomeno \u00e8 incrementato dalla riflettivit\u00e0 delle pareti rocciose delle Dolomiti, (formate dalla dolomia contenente dolomite, un composto di carbonato di calcio e magnesio). Aspetti analoghi del fenomeno sono visibili in generale sulle montagne calcaree, come sul Gran Sasso d'Italia o anche sugli altopiani carbonatici del Supramonte sardo.\nLeggenda.\nLa \"leggenda di Re Laurino\", un re dei nani che aveva sul Catinaccio (in tedesco \"Rosengartengruppe\") uno splendido giardino di rose (il significato della parola tedesca \"Rosengarten\" \u00e8 appunto giardino di rose), offre una spiegazione alternativa e suggestiva al fenomeno.\nUn giorno il principe del Latemar incuriosito dalla vista delle rose, si inoltr\u00f2 nel regno di re Laurino, ne vide la figlia Ladina, se ne innamor\u00f2 e la rap\u00ec per farne la sua sposa. Laurino, disperato, lanci\u00f2 una maledizione sul suo giardino di rose colpevole di aver tradito la posizione del suo regno: n\u00e9 di giorno, n\u00e9 di notte alcun occhio umano avrebbe potuto pi\u00f9 ammirarlo.\nLaurino dimentic\u00f2 per\u00f2 l'alba e il tramonto quando, ancora oggi, il giardino e i suoi colori divengono visibili e apprezzati.\nNella musica.\nIl gruppo symphonic metal finlandese Nightwish ha omaggiato il fenomeno naturale con una canzone, \"Alpenglow\", tratta dall'album \"Endless Forms Most Beautiful\" del 2015."}
{"id": "1753216", "revid": "6923", "url": "https://it.wikipedia.org/wiki?curid=1753216", "title": "Iveco-Fiat S.p.A.", "text": ""}
{"id": "1753218", "revid": "6923", "url": "https://it.wikipedia.org/wiki?curid=1753218", "title": "VanHool", "text": ""}
{"id": "1753237", "revid": "20654", "url": "https://it.wikipedia.org/wiki?curid=1753237", "title": "Franziskus A. von Bettinger", "text": ""}
{"id": "1753238", "revid": "1833487", "url": "https://it.wikipedia.org/wiki?curid=1753238", "title": "Calamaio", "text": "Il calamaio, derivato dal greco antico \"calamos\" (\u03ba\u03ac\u03bb\u03b1\u03bc\u03bf\u03c2), \u00e8 un piccolo recipiente, spesso di vetro, porcellana, argento, ottone o peltro.\nDescrizione.\nPosto vicino alla persona che deve scrivere, contiene l'inchiostro utilizzato per la scrittura per mezzo del calamo o penna rappresentata da un'asticella appuntita o da una estremit\u00e0 di una penna di un grande uccello o da un pennino infisso su di un'asticella.\nIl calamaio serve anche per contenere l'inchiostro per riempire le penne stilografiche.\nL'inchiostro contenuto nel calamaio \u00e8 un liquido colorato (spesso nero) con vari pigmenti quali: nerofumo, bacche vegetali, minerali vari, con il quale si tracciano i segni ideografici o sillabici su superfici sottili, di colore chiaro o bianco, quali i papiri, la carta o la pergamena.\nUn calamaio spesso ha un coperchio per evitare l'evaporazione, la fuoriuscita accidentale o l'eccessiva esposizione all'aria dell'inchiostro.\nIl nome del calamaio deriva dal greco antico \"calamos\" (\u03ba\u03b1\u03bb\u03b1\u03bc\u03bf\u03c2), come gi\u00e0 detto, che era il nome che si dava all'asticella appuntita e alla parte terminale della penna (d'uccello) usati per scrivere e che, come tali, venivano intinti nel calamaio. \nDallo stesso termine deriva la parola calamita data ai magneti naturali utilizzati per la realizzazione delle prime bussole; ci\u00f2 era dovuto al fatto che l'ago di dette bussole era appoggiato su di una leggera asticella (appunto un \"calamo\") per farlo galleggiare nell'acqua e cos\u00ec ruotare indicando il nord magnetico. \nAlcuni esperti inoltre sostengono che il termine derivi dal termine copto \"kalamrk\", ovvero calamaro, animale acquatico ripieno dell'inchiostro tipico dei calamai."}
{"id": "1753239", "revid": "287204", "url": "https://it.wikipedia.org/wiki?curid=1753239", "title": "Nerophis", "text": "Nerophis \u00e8 un genere di pesci della famiglia Syngnathidae."}
{"id": "1753240", "revid": "256896", "url": "https://it.wikipedia.org/wiki?curid=1753240", "title": "Nerophis maculatus", "text": "Nerophis maculatus, conosciuto comunemente come pesce ago macchiato, \u00e8 un pesce della famiglia Syngnathidae.\nDistribuzione e habitat.\nQuesta specie \u00e8 diffusa nell'Oceano Atlantico orientale, dal Portogallo alle Azzorre, e nel Mar Mediterraneo, pi\u00f9 frequente nel Mar Adriatico e nel Mediterraneo occidentale. Abita acque costiere poco profonde.\nDescrizione.\nPresenta un corpo sottile e allungato, cilindrico, con pinna caudale poco sviluppata mentre mancano le pinne ventrali, pettorali e l'anale. La pinna dorsale \u00e8 piccola e trasparente. La testa \u00e8 vagamente cavallina, allungata. \nLa livrea \u00e8 semplice ma piuttosto variabile: tendenzialmente prevede un visibile dimorfismo sessuale: il maschio \u00e8 bruno-rossastro con macchie gialle, la femmina \u00e8 bruno-verde con screziature rosse. \nRaggiunge una lunghezza di 30 cm.\nRiproduzione.\n\u00c8 specie ovovivipara: la femmina depone le uova in una tasca addominale del maschio, che cova le uova fino alla schiusa, \"partorendo\" piccoli gi\u00e0 formati.\nAlimentazione.\nSi nutre di plancton e invertebrati."}
{"id": "1753251", "revid": "14691", "url": "https://it.wikipedia.org/wiki?curid=1753251", "title": "Daniel Arap Moi", "text": ""}
{"id": "1753255", "revid": "36426", "url": "https://it.wikipedia.org/wiki?curid=1753255", "title": "Tabernacolo dei Battilani", "text": "Il Tabernacolo dei Battilani si trova a Firenze all'incrocio tra via delle Ruote e via Santa Reparata.\nStoria e descrizione.\nI \"battilani\" erano i cardatori di lana (i \"battilana\"), che avevano la sede della propria corporazione (i \"Ciompi\") in via delle Ruote nel vicino oratorio di Santa Maria dei Battilani.\nIl tabernacolo, che si trova all'incrocio pi\u00f9 vicino, risale alla fine del Cinquecento. Inserito in una ricca cornice in pietra bigia, ha il carattere degli altari controriformati, che in quegli anni Vasari andava erigendo nelle principali chiese fiorentine. Su un basamento in cui ricorrono, separate, le due mani dello stemma dei Battilani che reggono nel primo caso un pettine e nel secondo un graticcio, come si vedono anche sul portale di via delle Ruote 17. Due semicolonne tuscaniche scanalate reggono un cornicione con timpano triangolare, inquadrando la nicchia centinata dell'affresco, con due patere nei pennacchi. \nL'affresco, attribuito a un pittore fiorentino della cerchia di Alessandro Allori, rappresenta la \"Madonna Assunta tra angeli, con i santi Giovanni Battista e Jacopo\". Negli sguanci sono rappresentati angeli che lanciano fiori, e medaglioni a monocromo con scene oggi poco leggibili. \nL'insieme (gi\u00e0 oggetto di un intervento curato da Cesare e Lamberto Benini nel 1935) \u00e8 stato restaurato nel 2004 nell'ambito della campagna promossa dagli Amici dei Musei Fiorentini, il dipinto in memoria di Marco Rubichini, l'edicola a cura dell'Unicoop Firenze."}
{"id": "1753258", "revid": "307923", "url": "https://it.wikipedia.org/wiki?curid=1753258", "title": "Quinquagesimo Ante Anno", "text": " Quinquagesimo Ante Anno \u00e8 un'enciclica di papa Pio XI, promulgata il 23 dicembre 1929, e scritta in occasione della chiusura dell'anno del suo 50\u00b0 di sacerdozio. Il Pontefice ricorda i principali avvenimenti dell'anno appena trascorso, tra cui la stipulazione del Trattato e del Concordato con l'Italia (i Patti Lateranensi), che, dice Pio XI \"\u00ab formano un insieme talmente inscindibile e inseparabile, che o tutti e due restano, o ambedue necessariamente vengono meno \u00bb\"."}
{"id": "1753260", "revid": "110157", "url": "https://it.wikipedia.org/wiki?curid=1753260", "title": "Civica Margherita", "text": "La Civica Margherita (nome ufficiale \"La Margherita \u2013 per il governo del Trentino\") \u00e8 stato un partito politico della provincia autonoma di Trento, fondato nel 1998 e confluito nel 2008 nell'Unione per il Trentino.\nStoria.\n\u00c8 stata ideata da Lorenzo Dellai (all'epoca del Partito Popolare Italiano) e da Gaetano Turrini (all'epoca organizzatore ed ispiratore di un universo di liste civiche), ed \u00e8 stata il modello de La Margherita a livello nazionale.\nAlle elezioni regionali del Trentino-Alto Adige del 22 novembre 1998 nel collegio di Trento (l'intera provincia) ha ottenuto 62.684 voti, il 22,02%, e otto seggi in consiglio provinciale. Nel febbraio 1999 Dellai \u00e8 stato eletto presidente della provincia.\nAlle elezioni provinciali del 26 ottobre 2003 la Civica Margherita ha ottenuto 69.856 voti, il 25,88%, e 12 consiglieri. Dellai \u00e8 stato quindi riconfermato presidente della giunta.\nCon l'assemblea del 29 ottobre 2006, viene eletto coordinatore del partito il consigliere provinciale Giorgio Lunelli, che rimarr\u00e0 in carica fino allo scioglimento.\nAlle elezioni politiche del 2008 Claudio Molinari, sindaco di Riva del Garda della Civica Margherita, \u00e8 stato l'unico senatore del Partito Democratico ad essere eletto in Trentino, con il simbolo \"SVP-Insieme per le autonomie\".\nLa Civica Margherita, che a differenza de La Margherita nazionale non si era sciolta nel Partito Democratico, ha deciso nell'aprile 2008 di dare vita ad un nuovo partito regionale: l'Unione per il Trentino."}
{"id": "1753268", "revid": "121822899", "url": "https://it.wikipedia.org/wiki?curid=1753268", "title": "Divini Illius Magistri", "text": "Divini Illius Magistri \u00e8 un'enciclica di papa Pio XI, promulgata il 31 dicembre 1929 e dedicata al tema dell'educazione cristiana della giovent\u00f9. \nScopo dell'educazione, secondo il Pontefice, \u00e8 indicare quella serie di comportamenti che portano l'uomo a realizzare lo scopo soprannaturale per cui \u00e8 stato creato. Pertanto, solo l'educazione \u00abcristiana\u00bb \u00e8 da considerarsi \u00abvera educazione\u00bb. In questo quadro, sotto la direzione della Chiesa, il ruolo della famiglia risulta essere fondamentale. Anche lo Stato viene riconosciuto come parte in causa nell'educazione dei giovani, bench\u00e9 l'accento sia qui posto sulla sua subordinazione al ruolo primario della Chiesa. \nAlla Divini Illius Magistri seguir\u00e0, sulla stessa linea, la lettera enciclica Non Abbiamo Bisogno, in cui Pio XI definir\u00e0 la volont\u00e0 di un monopolio fascista in campo educativo \u00abstatolatria pagana\u00bb."}
{"id": "1753271", "revid": "122243081", "url": "https://it.wikipedia.org/wiki?curid=1753271", "title": "Sant'Arsenio", "text": ""}
{"id": "1753273", "revid": "363629", "url": "https://it.wikipedia.org/wiki?curid=1753273", "title": "Lega italiana per la lotta contro l'AIDS", "text": "La Lega italiana per la lotta contro l'AIDS, abbreviato in LILA, \u00e8 una Onlus che si batte per la prevenzione della diffusione del virus dell'Hiv e che assiste le persone malate di AIDS.\nStoria e organizzazione.\nLa LILA nasce nel 1987 come una federazione di associazioni e gruppi con oltre 20 sedi che, nate su gran parte del territorio nazionale e coordinate dalla sede centrale, agiscono a livello locale non solo attraverso la lotta contro la malattia, la sua prevenzione ed un costante supporto alle persone sieropositive, ma anche attraverso un attento e scrupoloso lavoro di informazione riguardo all'Hiv e di lotta contro l'emarginazione e la violazione dei diritti delle persone affette dal virus.\nAttivit\u00e0.\nL'associazione, nelle sue sedi locali, organizza numerose attivit\u00e0 gestite da volontari sieropositivi e sieronegativi, per i quali periodicamente vengono organizzati corsi di formazione, attivit\u00e0 formative riguardo agli aspetti sanitari, psicologici, sociali, di consulenza e di aiuto riguardanti la malattia, attivit\u00e0 di counseling, assistenza legale, gruppi di autoaiuto autogestiti dai membri delle rispettive sedi ed eventi in locali, durante concerti o manifestazioni, col duplice obiettivo di raccogliere fondi per l'associazione e di sensibilizzare il pubblico sui temi legati al virus dell'hiv.\nProgetti.\n\"Accaiv\u00f9\", \"Alla Salute\", \"Progetto Scuole\",\"Insieme per il Futuro\" sono alcuni dei progetti che le diverse sedi LILA hanno intrapreso per la creazione di percorsi, distribuzione di materiali informativi e l'organizzazione di eventi che hanno coinvolto gli studenti delle scuole medie superiori.\n\"Con gli operatori della notte\" ed \"Obiettivo Notte\" sono alcuni dei progetti che hanno concentrato l'attenzione sul mondo notturno ed i luoghi di aggregazione giovanili dove, a causa dei possibili rischi legati ad una sessualit\u00e0 ed al consumo ricreativo di sostanze inconsapevoli, sale il rischio di contagio della malattia.\n\"Aids e Immigrazione\" e \"Passaporto per la solidariet\u00e0\" sono progetti di informazione, prevenzione, sostegno e cura rivolti alla popolazione extracomunitaria che vive una condizione di disagio e pericolo rispetto alla malattia."}
{"id": "1753274", "revid": "15865113", "url": "https://it.wikipedia.org/wiki?curid=1753274", "title": "Ipertesti", "text": ""}
{"id": "1753275", "revid": "6923", "url": "https://it.wikipedia.org/wiki?curid=1753275", "title": "Pordenone", "text": "Pordenone (IPA: , , \"Pordenon\" in veneto e in friulano) \u00e8 un comune italiano di abitanti del Friuli-Venezia Giulia.\nPrincipale citt\u00e0 del Friuli occidentale (o \"destra Tagliamento\"), sorta sulla sponda occidentale del fiume Noncello (il cui breve corso termina poco oltre nel fiume Meduna, principale affluente del Livenza), al centro di un'area urbana di circa abitanti costituita con il comune di Cordenons, a est, e quello di Porcia, a ovest, la sua passata vocazione portuale si evidenzia nel nome \"Portus Naonis\" (in latino \"porto del [fiume] Naone\" [o \"Noncello\"]).\nGi\u00e0 capoluogo dell'omonima provincia, \u00e8 sede dell'omonimo ente di decentramento regionale (EDR), istituito con Legge regionale 29 novembre 2019, n. 21 (\"Esercizio coordinato di funzioni e servizi tra gli enti locali del Friuli Venezia Giulia e istituzione degli Enti di decentramento regionale\"), ed operativo dal 1\u00ba luglio 2020.\nAnche dopo la soppressione della provincia, il comune di Pordenone ha mantenuto le prerogative connesse alla qualifica di \"capoluogo di provincia\".\nGeografia fisica.\nTerritorio.\nIl territorio di Pordenone si trova nella bassa pianura friulana della Pianura padano-veneta, a Sud delle Prealpi Carniche. La collocazione del primo insediamento non \u00e8 casuale: si trovava infatti su un percorso alternativo alla via Postumia, detto \"stradalta\", che metteva in comunicazione le citt\u00e0 romane di \"Opitergium\" (Oderzo) e \"Iulia Concordia\" (Concordia Sagittaria) con \"Bellunum\" (Belluno) e \"Iulium Carnicum\" (Zuglio) e la regione del Norico.\nLa bassa pianura pordenonese \u00e8 caratterizzata da abbondanza di acque e dal fenomeno delle risorgive.\nClima.\nPordenone appartiene alla zona climatica \"E\".\nStoria.\nAntichit\u00e0.\nIn epoca romana il nucleo urbano era situato nell'alto corso del fiume Noncello, pressappoco nel luogo dove oggi sorge la frazione di Torre. Le origini romane della citt\u00e0 trovarono conferma nelle scoperte avvenute nel ventesimo secolo. Il conte Giuseppe di Ragogna, aristocratico possidente del castello di Torre, rinvenne, a seguito di una campagna di scavi (1940-1948; 1950-1952), i resti di una villa romana, adibita anche a sito di lavorazione e stoccaggio di prodotti agricoli e merci (la ricchezza dei reperti ritrovati, quali lacerti di affreschi di mano sapiente e materiale musivo di raffinata fattura, rispecchiano l'elevata agiatezza dei committenti). Il luogo venne scelto probabilmente per la presenza, pi\u00f9 a nord, di un ampio guado fluviale, raggiungibile facilmente a piedi dalla \"villa\", presso la quale probabilmente esisteva anche un piccolo approdo fluviale.\nMedioevo.\nCon l'inizio del periodo alto-medievale (dal VI secolo) le vie fluviali assunsero maggiore importanza e il nucleo della citt\u00e0 si spost\u00f2, di conseguenza, verso valle, in una posizione che permettesse l'approdo di barche di stazza maggiore. La citt\u00e0 si svilupp\u00f2 quindi sulla sponda destra del fiume Noncello, presso una insenatura che approfittava di una \"motta\" (collinetta, terrapieno) circondata a ovest dalla roggia Codafora e a nord-est da quella dei Molini.\nCome il resto del Friuli fu parte del Ducato del Friuli longobardo e successivamente della Marca del Friuli, anche se tutto il periodo che va dall'epoca romana fino a circa il X secolo \u00e8, comunque, poco documentato. Recenti ritrovamenti nell'area del duomo di San Marco, e in particolare nell'area antistante il municipio e sotto il Palazzo Ricchieri, mostrano che Pordenone fu abitata, all'incirca sotto il regno di Berengario, da popolazioni provenienti dalla Carinzia, che all'epoca era di cultura slava (Carantani). Il primo probabile riferimento all'abitato di Pordenone si ha nel 1204 nel diario di viaggio di Wolger, vescovo di Passau, che sarebbe diventato patriarca di Aquileia.\nPer un breve periodo in cui la citt\u00e0 fu parte integrante della Patria del Friuli, all'inizio del XIII secolo, probabilmente dopo il 1221, i Babenberg, duchi di Austria e di Stiria e gi\u00e0 signori di Cordenons, ottennero dai signori di Castello, vassalli del Patriarca, il dominio su Pordenone. \u00c8 curioso osservare che i reali di Spagna, da ultimo Filippo VI di Spagna, si fregiano tutt'oggi del titolo di signori di Pordenone, duca di Carinzia e Stiria. I Babenberg diedero in concessione a signori locali, tra cui i di Ragogna, i compiti di amministratori ed esattori. Con l'estinzione nel 1246 della famiglia dei Babenberg, i loro possedimenti tornarono all'imperatore Federico II.\nPordenone venne conquistata da re Ottocaro II di Boemia durante la sua occupazione dei ducati d'Austria, di Stiria, Carinzia e Carniola tra il 1257 e il 1270. Nel 1270 Ottocaro si proclam\u00f2 \"dominus Portusnaonis\", sottolineando l'importanza che dava al dominio pordenonese. Quando nel 1276 Ottocaro, sconfitto, fu costretto a restituire all'imperatore Rodolfo I d'Asburgo tutte le terre austriache e i domini vicini, anche Pordenone torna in mani imperiali, tanto che nel 1282 Pordenone divenne patrimonio personale della Casa d'Austria, rappresentando \"de facto\" un'enclave dell'arciducato d'Austria nel territorio del patriarcato di Aquileia.\nIl castello di Torre e il piccolo territorio circostante, dopo le incursioni di Gregorio da Montelongo nel 1262, divennero invece propriet\u00e0 dei patriarchi di Aquileia, che, successivamente, li concedono in feudo ai nobili di Prata e poi permutati con i signori di Ragogna.\nIl villaggio di Vallenoncello appartenne per un lungo periodo al vescovo di Salisburgo.\nTra il XIII e XIV secolo la frammentazione politica della zona si accentu\u00f2 ulteriormente perch\u00e9 Corva (attuale frazione di Azzano Decimo) venne data ai di Prata che acquisiranno anche alcune parti di Fiume Veneto.\nNel 1291 il duca Alberto I d'Asburgo concede alla citt\u00e0 un primo statuto che rimase in vigore fino al 1438, quando fu steso un nuovo statuto pi\u00f9 adeguato alle nuove necessit\u00e0 del comune. Questo secondo testo rimase in vigore fino all'inizio del Cinquecento. Nel XIV secolo l'insediamento di Pordenone si ingrand\u00ec notevolmente grazie ai fiorenti traffici commerciali fluviali e, nel 1314, le venne conferito lo status di citt\u00e0. Il 23 agosto 1318 un furioso incendio devast\u00f2 la citt\u00e0 che fino ad allora era costruita quasi completamente in legno. Dopo questo disastro fu presa la decisione di ricostruire la citt\u00e0 con edifici in pietra. Nel 1347 fu inaugurato il campanile, edificato accanto al duomo di San Marco. Il pordenonese rimase sempre un territorio di interesse per i Patriarchi, che pi\u00f9 volte tentarono di conquistarlo. L'attuale stemma della citt\u00e0 venne concesso all'inizio del 1400 da Guglielmo I d'Asburgo. Lo stemma \u00e8 quasi uguale a quello che era stato concesso in precedenza da Ottocaro.\nDurante l'invasione veneziana del 1420 che port\u00f2 all'annessione dello stato patriarcale di Aquileia alla repubblica di Venezia i possedimenti asburgici non verranno toccati. Pordenone continua quindi a essere un'enclave austriaca. Nel 1499 il Friuli sub\u00ec la peggiore invasione turca della sua storia. I turchi (che erano in realt\u00e0 soprattutto bosniaci) seminarono morte e devastazione anche nei dintorni di Pordenone, mentre la citt\u00e0 stessa riusc\u00ec a salvarsi grazie alle sue mura. I turchi infatti non erano in grado di sostenere un assedio.\nLa citt\u00e0 sub\u00ec - come quasi tutte le citt\u00e0 del tempo - anche molte pestilenze ed epidemie (nel 1444, 1485, 1527, 1556 e 1576), la peggiore delle quali avvenne nel 1630, quando mor\u00ec quasi la met\u00e0 della popolazione.\nEt\u00e0 moderna.\nIl 20 aprile 1508 il capitano di ventura Bartolomeo d'Alviano \"guida le armi venete alla conquista di Pordenone\", togliendola agli Asburgo per conto della repubblica di Venezia. Venezia mantenne la citt\u00e0 solo per un biennio poich\u00e9 nel 1509 la perse nuovamente. Tuttavia, nel 1514, lo stesso Bartolomeo d'Alviano la riport\u00f2 definitivamente sotto il controllo della Serenissima. Il passaggio definitivo dagli Asburgo a Venezia, tuttavia, avvenne solo con la Dieta di Worms del 3 maggio 1521. Venezia non govern\u00f2 direttamente la citt\u00e0, preferendo concederla in feudo a Bartolomeo d'Alviano, che la resse a signoria. Alla sua morte, avvenuta nel 1515, gli succedette la consorte Pantasilea Baglioni, sorella del capitano di ventura Giampaolo Baglioni, e quindi il figlio Livio (notevole il suo presunto ritratto a opera del Pordenone nel duomo della citt\u00e0), morto in battaglia nel 1537.\nIn quell'anno Pordenone e i territori limitrofi passarono sotto il diretto controllo della Repubblica di Venezia e vi rimasero per pi\u00f9 di due secoli e mezzo. La Serenissima mantenne gli statuti della citt\u00e0 e ne riconobbe, per lo meno su carta, i privilegi gi\u00e0 acquisiti durante la signoria degli Asburgo; provvide inoltre a riattivare l'economia pordenonese realizzando un nuovo porto e potenziando le attivit\u00e0 manifatturiere.\nEt\u00e0 contemporanea.\nSituata tra Udine e Venezia, collegata alla linea ferroviaria e stradale Venezia-Pordenone-Udine e Gorizia, Pordenone nei secoli diciottesimo e diciannovesimo trov\u00f2 un perfetto equilibrio fra una cultura conservatrice tradizionale di impianto veneto e un soffio innovatore arrivato dal mondo francese e da quello austro-ungarico: il fronte dei conservatori, pur ammiccando al progresso di altre Nazioni, manteneva uno stretto rapporto sociale e culturale con Venezia e il mondo della tradizione tramandato, mentre dal lato opposto i progressisti cercavano di staccarsi dal passato per abbracciare le nuove idee arrivate in particolare con la campagna napoleonica del 1797.\nCon la caduta di Venezia Pordenone sub\u00ec un primo ritorno all'Austria, seguito dalla parentesi napoleonica. A seguito della capitolazione di Bonaparte e delle decisioni prese nel congresso di Vienna la citt\u00e0 ritorn\u00f2 a fare parte dell'Impero d'Austria e fu aggregata con il resto del Friuli e del Veneto al regno Lombardo-Veneto: fu cos\u00ec inclusa dagli austriaci nella provincia del Friuli che aveva come capoluogo Udine. La realizzazione della strada Pontebbana e della linea ferroviaria (1855) Venezia-Pordenone-Udine condusse, da una parte, a un'inesorabile decadenza del porto e del percorso fluviale, ma, dall'altra parte, diede inizio all'affermarsi dell'industria.\nA partire dagli anni 1840 sorsero numerosi cotonifici che affiancarono le gi\u00e0 numerose cartiere e la fabbrica della \"Ceramica Galvani\".\nDopo l'annessione al regno d'Italia, avvenuta nel 1866, l'introduzione dell'energia elettrica nel 1888 consent\u00ec la modernizzazione degli impianti e un incremento nella produzione industriale. Dal 1\u00ba novembre 1915 la citt\u00e0 ospit\u00f2 la sede del Gruppo comando supremo che, il 15 aprile 1916, divenne IV Gruppo e che poi rest\u00f2 fino al maggio 1917.Il 10 aprile 1917 nacque anche l'XI Gruppo che rimase fino alla battaglia di Caporetto.\nLe distruzioni arrecate dalla prima guerra mondiale e la crisi del 1929 trascinarono il settore cotoniero in un lento declino da cui non si sarebbe pi\u00f9 ripreso. Dopo la seconda guerra mondiale la Zanussi (ora facente parte della multinazionale svedese Electrolux), sino ad allora soltanto una piccola azienda di produzione di \"cucine economiche\" con alimentazione a legna o gas, divenne un colosso europeo nel campo degli elettrodomestici, arrivando a occupare molti degli abitanti della citt\u00e0. Il grande decollo dell'industria Zanussi, negli anni 60 del ventesimo secolo, diede un impulso alla crescita demografica cittadina e cos\u00ec Pordenone triplic\u00f2 il numero di abitanti, grazie a un'immigrazione proveniente in particolare dalla provincia di Treviso e dal sud Italia.\nNel 1968 Pordenone divent\u00f2 capoluogo di provincia. Sino ad allora il Friuli occidentale faceva parte della provincia di Udine. Dal 1974 \u00e8 anche sede vescovile della diocesi di Concordia-Pordenone. Gi\u00e0 dal 1919 a Pordenone era ubicato il seminario vescovile, con la scuola di teologia. Recentemente la citt\u00e0 \u00e8 divenuta sede di un consorzio universitario che ospita corsi universitari organizzati dall'Universit\u00e0 di Udine, dall'Universit\u00e0 di Trieste e dall'ISIA di Roma. Inoltre dal 2002 \u00e8 attivo il polo tecnologico per promuovere la cultura dell'innovazione nelle imprese del territorio.\nSimboli.\nLo stemma del comune di Pordenone ha la seguente descrizione araldica: \"Di rosso alla fascia d'argento, nella punta il mare, dal quale si innalza un portale di pietra naturale, merlato alla guelfa di tre pezzi, con battenti d'oro aperti, fiancheggiato in ognuno degli angoli superiori del campo da una corona d'oro\". Si ritiene che Ottocaro II di Boemia diede il primo stemma a Pordenone, poich\u00e9 lo stesso \u00e8 in tutto simile ad altri che il re aveva concesso a citt\u00e0 poste sotto il suo dominio. Secondo alcuni storici questo stemma concesso dal re, che \u00e8 verosimilmente quello odierno, sostituiva uno pi\u00f9 antico che raffigurava tre cocuzzoli (forse le cime del monte Cavallo). Non c'\u00e8 per\u00f2 una conferma documentale e perci\u00f2 bisogna tenere questa ipotesi come curiosit\u00e0.\nIl gonfalone della citt\u00e0 di Pordenone ritrae il medesimo stemma su uno sfondo recante i colori della bandiera della citt\u00e0 in fasce orizzontali, con la fascia centrale bianca di minore spessore rispetto alle altre.\nLa bandiera di Pordenone \u00e8 composta da tre bande verticali di eguali dimensioni; bianca quella centrale e rosse le due laterali. Per formato e colore \u00e8 sostanzialmente identica alla bandiera nazionale del Per\u00f9.\nAltri simboli o elementi simbolici e rappresentativi del comune di Pordenone sono:\nMonumenti e luoghi d'interesse.\nArchitetture civili.\nPalazzi storici dell\"'Urbs picta\".\nLa citt\u00e0 presenta molteplici palazzi e palazzetti, sia lungo l'antica Contrada maggiore, oggi Corso Vittorio Emanuele II, sia nel Corso Garibaldi. Qui di seguito un elenco dei pi\u00f9 importanti dal punto di vista architettonico e artistico:\nContrada maggiore - Corso Vittorio Emanuele II.\nLATO EST (da Loggia del Municipio a Piazzetta Cavour):\nLATO OVEST (dalla Loggia del Municipio a Piazzetta Cavour):\nCorso Giuseppe Garibaldi.\nLATO EST\nLATO OVEST\nAltre architetture.\nSi possono osservare altri edifici storici di qualche pregio in altri calli o vicoli interni. Da ricordare:\nInoltre, con riguardo all'architettura del diciannovesimo e ventesimo secolo, nonostante la presenza di uno sviluppo edilizio disordinato e poco armonico, possono considerarsi di un certo interesse le seguenti costruzioni:\nVille venete.\nNella citt\u00e0 sono presenti nove edifici tutelati dall'Istituto Regionale Ville Venete. Degne di nota sono:\nArcheologia industriale.\nIl conglomerato urbano di Pordenone \u00e8 caratterizzato dalla presenza delle rovine delle industrie risalenti al diciannovesimo secolo, esempi di archeologia industriale.\nTeatri.\nQuesti sono i principali edifici cittadini che ospitano manifestazioni teatrali e di spettacolo (per quanto riguarda gli enti e le associazioni teatrali si veda la sezione Cultura/Teatro):\nSociet\u00e0.\nEtnie e minoranze straniere.\nGli stranieri residenti nel comune sono , ovvero il 14,3% della popolazione. Di seguito sono riportati i gruppi pi\u00f9 consistenti:\nLingue e dialetti.\nA Pordenone si parla prevalentemente la lingua italiana. L'influenza culturale della Serenissima ha comportato l'instaurarsi del dialetto pordenonese, una variante della lingua veneta vicina al dialetto veneziano. Pordenone si pu\u00f2 quasi definire un'isola linguistica poich\u00e9 nei territori circostanti si sono mantenuti dei dialetti friulani di tipo concordiese, pur fortemente venetizzati.\nIl friulano \u00e8 ancora presente nel territorio comunale ed \u00e8 tutelato dalla Legge regionale 18 dicembre 2007, n. 29 \"Norme per la tutela, valorizzazione e promozione della lingua friulana\".\nIstituzioni, enti e associazioni.\nA Pordenone aveva sede la Provincia di Pordenone, ora soppressa. Dal 2016 al 2020 ha ospitato la sede dell'Unione Territoriale Intercomunale del Noncello (Comuni di Pordenone, Cordenons, Porcia, Fontanafredda, Zoppola, Roveredo in Piano e San Quirino). Oggi sono presenti alcuni uffici della Regione autonoma Friuli Venezia Giulia, la sede dell'Ente di Decentramento Regionale di Pordenone, e l'Istituto Regionale di Studi Europei del Friuli Venezia Giulia (IRSE).\nLa citt\u00e0 ospita inoltre il Comando Provinciale dei Carabinieri, il Comando Provinciale della Guardia di Finanza, il Comando Provinciale dei Vigili del Fuoco, la Prefettura, la Casa Circondariale della Provincia di Pordenone, il Tribunale e la Camera di Commercio. A Pordenone vi \u00e8 il quartier generale della 132\u00aa Brigata corazzata \"Ariete\".\nLe strutture ospedaliere della citt\u00e0 sono:\nTradizioni e folclore.\nLe tradizioni e il folclore della citt\u00e0 di Pordenone sono indissolubilmente legate alla religione cristiana. Nella stagione primaverile, oltre ai riti religiosi della settimana santa, vi \u00e8 la festa del patrono San Marco. Il 25 aprile \u00e8 anche la giornata dedicata alla gita fuori porta ed \u00e8 usanza mangiare la cosiddetta \"fortaja\", una frittata fatta in casa con differenti ingredienti. Un tempo ci si recava nella campagna della Comina, oggi la festa cittadina si svolge presso il parco pubblico del San Valentino. Il mese di maggio \u00e8 caratterizzato dalle processioni religiose, che si snodano lungo le strade cittadine, dedicate a Maria Ausiliatrice e al Corpus Domini. La stagione estiva in tempi non molto lontani era segnata dalla antica festa del 24 giugno di San Giovanni. I giovani innamorati, nella notte tra il 23 e il 24 giugno, ponevano sui balconi delle finestre un bicchiere d'acqua con all'interno un albume d'uovo. L'indomani gli innamorati osservavano quale forma avesse l'albume rappresosi. E, nel caso in cui l'albume sembrasse una piccola barca, si credeva che la prua di questa potesse indicare la provenienza dell'innamorato. Il giorno dell'8 settembre si festeggia la seconda festa patronale dedicata alla commemorazione della nativit\u00e0 di Maria. I fedeli si recano in pellegrinaggio al Santuario della Beata Vergine delle Grazie e nello spiazzo davanti al Palazzo del Municipio si svolge la popolare tombola cittadina. La stagione invernale non \u00e8 solo legata ai riti del Natale cristiano (degno di menzione \u00e8 il rito della Messa di Mezzanotte del 24 dicembre), ma \u00e8 caratterizzata anche dai fal\u00f2 di inizio anno di Epifania. Infine nel gioved\u00ec di mezza Quaresima ha luogo il Processo e rogo della vecia e il fantoccio della vecchia, simbolo di tutti i mali dell'anno passato, viene portato in processione e infine processato e bruciato.\n\u00c8 nota nella citt\u00e0 anche la vicenda di Angioletta delle Rive, che fu una popolana pordenonese processata dall'Inquisizione per stregoneria nel XVII secolo.\nQualit\u00e0 della vita e riconoscimenti.\nPordenone con la sua provincia si \u00e8 attestata nel corso degli anni in posizioni medie e buone nelle classifiche sulla qualit\u00e0 della vita stilate dal quotidiano economico Il Sole 24 ORE e da Legambiente. Nello stesso tempo la cittadina non risulta esente da taluni aspetti critici. Da un lato il parametro attinente alla Capacit\u00e0 di depurazione - % di popolazione residente servita da rete fognaria delle acque reflue urbane - del Rapporto Ecosistema Urbano (Legambiente) 2016 \u00e8 uno dei peggiori in Italia (La citt\u00e0 si colloca nella penultima posizione, dopo Venezia e prima di Catania, con il 65%). Dall'altro lato, per quanto concerne lo smog e la qualit\u00e0 dell'aria, la citt\u00e0, secondo il rapporto di Legambiente 2021, \u00e8 la peggiore della regione Friuli Venezia Giulia e, per rispettare i parametri di legge, sarebbe necessaria una riduzione del 32 per cento delle emissioni delle polveri sottili pm10, del 69 per cento delle polveri sottilissime pm2,5 e del 62 per cento del biossido d\u2019azoto.\nCultura.\nIstruzione.\nScuole.\nSono presenti in citt\u00e0 le seguenti scuole pubbliche: nove scuole dell'Infanzia, dodici scuole primarie, quattro scuole secondarie di primo grado, un Istituto Professionale Settore dei Servizi (Servizi commerciali, Servizi per l'enogastronomia e l'ospitalit\u00e0 alberghiera, Servizi socio-sanitari) dedicato a \"Flora Federico\", un Istituto Professionale Settore Industria e Artigianato con il nome \"Zanussi Lino\", un Istituto Tecnico Settore Economico (Amministrazione, finanza e marketing) \"Mattiussi Odorico\", due Istituti Tecnici Settore Tecnologico (il \"J.F. Kennedy\" e il \"Sandro Pertini\") e infine il Liceo scientifico e linguistico \"Michelangelo Grigoletti\" e il Liceo classico, scientifico e delle scienze umane \"Leopardi - Majorana\". Alle suddette scuole pubbliche si affiancano alcuni istituti privati, soprattutto nell'ambito delle scuole materne.\nUniversit\u00e0.\nIn citt\u00e0 ha sede il Consorzio Universitario di Pordenone, il quale supporta i corsi di laurea triennali e magistrali attivati dalle Universit\u00e0 di Udine, di Trieste, di ISIA Roma Design e della Fondazione ITS Kennedy. Il Polo universitario pordenonese dispone di una residenza universitaria, sita in Via Prasecco, progettata dall'architetto giapponese Toyo Ito. In particolare, i corsi attivi sono i seguenti:\nMusei.\nMuseo diocesano di Concordia-Pordenone.\nSituato nel Centro Attivit\u00e0 Pastorali, progettato dall'architetto Othmar Barth (1988), conserva dal 1991 un notevole patrimonio artistico proveniente da chiese ed edifici religiosi della diocesi di Concordia-Pordenone. Di particolare interesse le opere di Gianfrancesco da Tolmezzo, Alvise Casella, Pomponio Amalteo e Giovanni Martini.\nMuseo Civico d'Arte.\nIl museo ha sede nell'antico Palazzo Ricchieri ed \u00e8 luogo importante per la conoscenza della produzione artistica veneto friulana. In esso sono custodite opere di vari pittori, quali il Pordenone, Pomponio Amalteo, Varotari, Pietro Della Vecchia, Odorico Politi e Michelangelo Grigoletti. L'istituzione museale conserva una raccolta di circa 170 disegni. Degni di menzione sono un Gesso nero su carta azzurrina \"Figura di sgherro colto da tergo\" di Antonio da Pordenone e un disegno seicentesco di Palma il Giovane raffigurante \"l'Estasi di Santa Teresa d'Avila\".\nI depositi del Museo civico d\u2019arte ospitano anche pregevoli dipinti della collezione Zacchi-Ruini (vi figurano opere di Mario Sironi, Renato Guttuso, Corrado Cagli, Alberto Savinio, Filippo de Pisis, G. Zigaina, A. Pizzinato e numerosi altri).\nMuseo Civico di Storia naturale.\nIntitolato alla naturalista Silvia Zenari ospita, nelle stanze del cinquecentesco Palazzo Amalteo, la pi\u00f9 importante raccolta di minerali dell'Alpe Adria e collezioni di vertebrati, insetti e altre.\nMuseo Archeologico del Friuli occidentale.\nIl museo, allestito dal 2006 nell'antico castello di Torre, ultima residenza del conte Giuseppe di Ragogna, illustra il patrimonio archeologico della provincia di Pordenone. Di particolare rilevanza sono i reperti provenienti dalle Grotte di Pradis e dal sito palafitticolo Pal\u00f9 di Livenza. Pregevoli i lacerti di affreschi della Villa romana di Torre.\nPAFF!\nLa struttura culturale, definita da uno dei suoi fondatori, il fumettista Giulio De Vita, come un \"non-museo\", ha sede presso Villa Galvani. Si tratta, da un lato, di un luogo volto a divulgare la conoscenza della \"letteratura disegnata\", dall'altro lato il PAFF! \u00e8 uno spazio aperto al confronto con tutte le arti.\nScience Centre Immaginario Scientifico.\nSede distaccata del Science centre immaginario scientifico di Trieste.\nGalleria d'arte Sagittaria.\nFondata nel 1965 custodisce lavori di importanti artisti della produzione veneto friulana del Novecento, nonch\u00e9 opere di artisti di fama internazionale come Carlo Carr\u00e0 e Dino e Mirko Basaldella.\nMedia.\nStampa.\nQuotidiani, redazioni di Pordenone:\nPeriodici\nTelevisione.\nRedazioni di Pordenone:\nTeatro.\nQuesti sono gli enti e le associazioni teatrali principali della citt\u00e0 (per quanto riguarda gli edifici si veda la sezione Monumenti e luoghi di interesse/Teatri):\nEventi.\nDi seguito un elenco succinto dei principali eventi che si svolgono nella citt\u00e0 con cadenza regolare, ordinato per stagioni:\nGeografia antropica.\nSuddivisioni amministrative.\nFino al 2016 il comune era suddiviso in quattro circoscrizioni: \"Rorai-Cappuccini\", \"Centro\", \"Torre\", \"Sud\" (comprendente i quartieri di Borgomeduna, Villanova, Vallenoncello e San Gregorio).\nLa citt\u00e0 ha inglobato come quartieri, dal secondo dopoguerra fino agli anni settanta, alcuni borghi limitrofi (attualmente contigui nel tessuto urbano) come \"Torre\" (l'insediamento pi\u00f9 antico nel territorio comunale risalente all'epoca romana), \"Rorai Grande\", \"Vallenoncello\" e \"Villanova di Pordenone\" (questi ultimi tutti di epoca medioevale). \u00c8 di epoca pi\u00f9 recente (XIX secolo) la localit\u00e0 di \"Borgomeduna\", un insediamento agricolo privo, fino agli anni 1970, di chiesa parrocchiale (\"Borgocampagna\"). A nord si trova il quartiere della \"Comina\", sede di un'importante aerocampo.\nPrecedentemente all'inclusione, dopo l'annessione allo stato unitario italiano (1866), questi nuclei abitativi costituivano quartieri e localit\u00e0 (Torre, Borgomeduna, Rorai Grande, Villanova) del comune di Pordenone o comuni autonomi (Vallenoncello).\nEconomia.\nArtigianato.\nPer quanto riguarda l'artigianato Pordenone \u00e8 rinomata soprattutto per la produzione di ceramiche e di terrecotte.\nIndustria.\nSotto il profilo economico la citt\u00e0 di Pordenone, da sempre territorio agricolo, si sviluppa notevolmente nell'Ottocento nel settore tessile, in parallelo con la rivoluzione industriale (viene definita \"la piccola Manchester italiana\" o la \"piccola Manchester\" del Friuli). Ma l'evento eccezionale, che trasforma la citt\u00e0, e destinato a renderla nota in tutto il mondo, \u00e8 lo sviluppo industriale che si accompagna al secondo dopoguerra. Spicca, tra i nomi di \u201ccapitani di industria\u201d come i Galvani, i fratelli Moro, i Locatelli, i Savio, il nome dell'imprenditore Lino Zanussi che, ereditata la fabbrica dal padre Antonio (di poche decine di dipendenti), la ingrandisce, facendone in soli trent'anni la seconda realt\u00e0 metalmeccanica italiana dopo la FIAT (stabilimenti di Porcia), con pi\u00f9 di tredicimila dipendenti negli anni '60. Questo impetuoso sviluppo industriale, che porta la vicina citt\u00e0 di Porcia a produrre e a esportare pi\u00f9 lavatrici, lavastoviglie e frigoriferi dell'intera Germania, conduce negli anni '60 alla trasformazione della citt\u00e0 di Pordenone in provincia (la quarta del Friuli Venezia Giulia). La crescita del settore del bianco porta la citt\u00e0, che si sviluppa in parallelo al boom industriale italiano seguito al dopo guerra, ad avere un livello di qualit\u00e0 della vita tra i pi\u00f9 alti d'Italia e d'Europa, e a fare di Pordenone una delle citt\u00e0 pi\u00f9 dinamiche di tutto il Nord Est (settori della carpenteria, del mobile, della coltelleria, metalmeccanici, tessile). In seguito alla morte dell'imprenditore Lino Zanussi, l'impresa diviene, sotto la presidenza di Lamberto Mazza, un gruppo multinazionale, ma la logica espansiva \"non sorretta da un'adeguata strategia industriale\" conduce, nel 1985, alla successiva cessione agli svedesi della Electrolux. L'acquisizione della propriet\u00e0 da parte di una industria estera porta, con il passare del tempo, a una disattenzione crescente, da parte della stessa, per la realt\u00e0 industriale del territorio. In seguito alla crisi finanziaria mondiale del 2007, Pordenone conosce una crisi economica crescente. Inoltre diversi fattori, quali, da un lato, \"la non-competitivit\u00e0 del Paese, il costo del lavoro, le infrastrutture carenti, l'energia troppo cara, l'assenza di finanziamenti all'innovazione\" e, dall'altro lato, la disattenzione della politica, spingono, nel 2013, ai progetti di dismissione dell'industria di Porcia, con la previsione di migliaia di licenziamenti (casi Ideal Standard e Electrolux), s\u00ec che nel 2014 la citt\u00e0 di Pordenone e il suo territorio sono il simbolo della crisi economica attraversata dall'intero Paese (la citt\u00e0 nel 2014 ha ospitato il corteo nazionale del primo maggio). Il declino della citt\u00e0 viene fronteggiato dal fatto che Pordenone presenta settori industriali diversificati, suddivisi in distretti industriali (Brugnera, Maniago, San Vito al Tagliamento), composti da piccole e medie imprese capaci, con l'innovazione e l'intraprendenza, di fronteggiare la crisi ed essere artefici del rilancio del territorio.\nInfrastrutture e trasporti.\nStrade.\nPordenone \u00e8 servita dall'Autostrada A28 e dalla Strada statale 13 Pontebbana (SS13).\nFerrovie.\nLa citt\u00e0 dispone della stazione di Pordenone, posta lungo la ferrovia Venezia-Udine e gestita da Rete Ferroviaria Italiana.\nMobilit\u00e0 urbana.\nLa mobilit\u00e0 urbana di Pordenone \u00e8 garantita dagli autoservizi gestiti dall'azienda di trasporto pubblico locale ATAP S.p.A., che opera con proprie vetture in tutto il territorio della provincia.\nAmministrazione.\nLista dei sindaci dall'Unit\u00e0 d'Italia a oggi.\nSport.\nPrincipali eventi e societ\u00e0 sportive.\nLa principale societ\u00e0 sportiva cittadina \u00e8 il Pordenone Calcio, che attualmente milita in Serie B.\nOgni anno, a Pasqua, si svolgono i tornei internazionali giovanili Trofeo Memorial Gallini di calcio e il Memorial Ferruccio Cornacchia di pallavolo.\nPrincipali impianti sportivi.\nStadio Ottavio Bottecchia"}
{"id": "1753279", "revid": "161273", "url": "https://it.wikipedia.org/wiki?curid=1753279", "title": "NGC 362", "text": "NGC 362 (noto anche come C 104) \u00e8 un ammasso globulare nella costellazione australe del Tucano.\n\u00c8 individuabile nei pressi della Piccola Nube di Magellano; si presenta all'osservazione con piccoli strumenti come un oggetto simile ad una stella sfocata. Si tratta di uno degli ammassi globulari pi\u00f9 luminosi; la sua classe di concentrazione, III, indica anche che \u00e8 uno dei pi\u00f9 concentrati. Le sue stelle pi\u00f9 luminose, di magnitudine 13 e 14, sono visibili con telescopi superiori ai 200mm di apertura. La sua distanza \u00e8 stimata sui 27.700 anni luce."}
{"id": "1753283", "revid": "289247", "url": "https://it.wikipedia.org/wiki?curid=1753283", "title": "Veneto lagunare", "text": ""}
{"id": "1753284", "revid": "599013", "url": "https://it.wikipedia.org/wiki?curid=1753284", "title": "Dilatazione", "text": ""}
{"id": "1753285", "revid": "287204", "url": "https://it.wikipedia.org/wiki?curid=1753285", "title": "The Slip", "text": "The Slip (anche noto come Halo 27) \u00e8 il settimo album dei Nine Inch Nails, pubblicato in tutto il mondo tramite download digitale il 5 maggio 2008. Trent Reznor ha prodotto l'album insieme ad Atticus Ross e Alan Moulder.\nPromozione e distribuzione.\nPrima dell'uscita del disco (il cui nome rimase sconosciuto fino al 5 maggio) vennero distribuite due tracce gratuitamente: il 22 aprile \"Discipline\" e il 2 maggio \"Echoplex\".\nIl tag ID3 dei brani consigliava agli ascoltatori di visitare il sito ufficiale dei Nine Inch Nails il 5 maggio, dove l'intero album venne pubblicato gratis. Come \"Ghosts I-IV\", l'album \u00e8 sottoposto ad una licenza commons non commerciale.\nVersioni.\nIl download digitale \u00e8 disponibile in quattro differenti formati audio. La pi\u00f9 bassa qualit\u00e0 \u00e8 l'MP3, seguito da due formati lossless FLAC e Apple Lossless. Il formato con la maggior qualit\u00e0 \u00e8 il 24/96 WAVE. Secondo il sito ufficiale dei Nine Inch Nails, copie fisiche dell'album sono state distribuite nei negozi a partire da luglio 2008."}
{"id": "1753286", "revid": "599013", "url": "https://it.wikipedia.org/wiki?curid=1753286", "title": "Kate Pace", "text": "In seguito al matrimonio assunse anche il cognome del coniuge e gareggi\u00f2 come Kate Pace-Lindsay.\nBiografia.\nSpecialista delle prove veloci originaria di White Lake in attivit\u00e0 durante gli anni 1990, la Pace ottenne il primo risultato di rilievo in Coppa del Mondo a Meiringen il 16 dicembre 1990 in discesa libera (7\u00aa). Due stagioni dopo ai Mondiali di Morioka 1993, sua prima presenza iridata, conquist\u00f2 la medaglia d'oro nella discesa libera e si classific\u00f2 31\u00aa nel supergigante; nell'ultimo scorcio di quella stessa stagione 1992-1993 in Coppa del Mondo ottenne in discesa libera il primo podio, il 27 febbraio 1993 a Veysonnaz (3\u00aa), e la prima vittoria, il 13 marzo a Kvitfjell. All'inizio della stagione successiva, il 4 dicembre 1993 a Tignes, colse la sua seconda e ultima vittoria nel massimo circuito internazionale, sempre in discesa libera; esord\u00ec ai Giochi olimpici invernali a , classificandosi 5\u00aa nella discesa libera e 12\u00aa nel supergigante, e nello stesso anno ottenne l'ultimo podio in Coppa del Mondo, il 16 marzo a Vail in discesa libera (2\u00aa).\nIl 5 aprile 1995 conquist\u00f2 a Whistler in supergigante l'ultima vittoria in Nor-Am Cup; ai successivi Mondiali di Sierra Nevada 1996 fu 4\u00aa nella discesa libera e non complet\u00f2 il supergigante, mentre a quelli di Sestriere 1997, sua ultima presenza iridata, si classific\u00f2 18\u00aa nella discesa libera e 25\u00aa nel supergigante. Il 27 marzo 1997 ottenne a Mont-Tremblant/Mont Garceau in supergigante l'ultimo podio in Nor-Am Cup (3\u00aa); prese per l'ultima volta il via in Coppa del Mondo il 31 gennaio 1998 a \u00c5re in discesa libera (22\u00aa) e si conged\u00f2 dalle competizioni in occasione dei XVIII Giochi olimpici invernali di , dove fu 19\u00aa nella discesa libera e 27\u00aa nel supergigante.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nCoppa Europa.\nCoppa Europa - vittorie.\nLegenda:\nDH = discesa libera\nNor-Am Cup.\nNor-Am Cup - vittorie.\nLegenda:\nSG = supergigante"}
{"id": "1753287", "revid": "125999936", "url": "https://it.wikipedia.org/wiki?curid=1753287", "title": "Calcio in Italia", "text": "In Italia il calcio \u00e8 lo sport pi\u00f9 popolare. Importato dall'Inghilterra sul finire del XIX secolo, oggi il calcio italiano conta circa 1,4 milioni di praticanti e club, che lo rendono anche lo sport pi\u00f9 praticato. \u00c8 gestito dalla Federazione Italiana Giuoco Calcio che dirige e organizza le varie nazionali, oltre a controllare e coordinare le leghe che organizzano a loro volta i campionati e le coppe, sia professionistici sia dilettantistici.\nIl campionato italiano di calcio, il cui livello pi\u00f9 alto \u00e8 chiamato Serie A, \u00e8 uno dei pi\u00f9 seguiti nel mondo, con la Liga spagnola e la Premier League inglese. Inoltre, i principali club calcistici italiani sono ai primi posti per numero di trofei internazionali vinti, con 50 titoli ufficiali (12 Coppe dei Campioni/Champions League, 9 Coppe UEFA, 7 Coppe delle Coppe, 4 Coppe Intertoto, 9 Supercoppe UEFA, 7 Coppe Intercontinentali e 2 Coppe del mondo per club FIFA), che rendono l'Italia la nazione pi\u00f9 vincente a livello europeo dopo la Spagna e l\u2019Inghilterra.\nLa nazionale di calcio maschile dell'Italia \u00e8 tra le pi\u00f9 titolate al mondo, con 4 campionati mondiali (a pari merito con la Germania e preceduta solo dal Brasile), 2 campionati europei, 1 torneo olimpico e 2 Coppe Internazionali, oltre a numerosi piazzamenti. Anche le nazionali giovanili vantano vittorie nei campionati europei di categoria e medaglie d'oro calcistiche a manifestazioni multisportive, come le Universiadi e i Giochi del Mediterraneo.\nEtimologia.\nIl termine \"calcio\" fu forse inventato da Luigi Bosisio, nel 1907. Prima, il gioco in Italia veniva chiamato \"foot-ball\", come in originale. In realt\u00e0 il Vicenza Calcio, nato nel 1902, ebbe fin da subito l'acronimo \"ACIVI\", ossia Associazione del Calcio in Vicenza. Comunque, nel 1907, Bosisio propose la sostituzione dell'anglofono \"foot-ball\" con l'italico termine \"calcio\", che in et\u00e0 rinascimentale era un gioco con la palla con regole in parte differenti dal calcio moderno. La proposta ebbe successo e il quotidiano sportivo \"La Gazzetta dello Sport\", in un articolo del 17 ottobre di quell'anno, dal titolo \u00abFoot-Ball o calcio?\u00bb, scriveva:\nStoria del calcio in Italia.\nOttocento.\nSebbene gli storici parlino di giochi assai simili al calcio risalenti al Medioevo, la storia del calcio moderno in Italia incominci\u00f2 alla fine del XIX secolo dopo intensi traffici commerciali con l'Inghilterra. Furono infatti le citt\u00e0 portuali che videro nascere i primi \"\u00abFootball Club\u00bb\", societ\u00e0 prevalentemente calcistiche e formate in gran parte da soci britannici. La pi\u00f9 antica formazione italiana tra quelle che conservano tuttora il proprio atto fondativo \u00e8 il , fondato il 7 settembre 1893, sebbene alcune testimonianze sostengano che in tale data fosse gi\u00e0 attivo l' (1891), a sua volta frutto della fusione di due precedenti sodalizi: il (1887) e il (1889).\nNonostante i pionieri del nuovo sport fossero diffusi in tutto il Paese, era solo nell'Italia nord-occidentale che si aveva una concentrazione di squadre tali da poter disputare stabilmente degli incontri. Gi\u00e0 dal 1896 la Federazione Ginnastica Nazionale Italiana organizz\u00f2 un campionato nazionale, nella prima edizione vinto dall', cui segu\u00ec l'anno dopo l'affermazione dell'Unione Pro Sport Alessandria.\nLa Federazione Italiana del Football (FIF) fu invece fondata a Torino il 26 marzo 1898 e subito organizz\u00f2 il primo Campionato Italiano di Football riconosciuto come ufficiale, vinto dal , che si aggiudic\u00f2 anche il campionato successivo, nel 1899.\nInizio novecento.\nA partire dal 1900 a primi turni di carattere regionale, in caso di qualificazione seguivano semifinali e finali su base nazionale, queste ultime concepite come atto conclusivo della manifestazione a cui accedevano due sole squadre. In questo periodo solo tre regioni potevano schierare squadre in grado di combattersi in maniera equilibrata: il Piemonte, la Liguria e la Lombardia. Le formazioni delle altre regioni, persino nelle amichevoli rimediavano spesso pesanti sconfitte da squadre del Nord-Ovest, anche non di primo piano. Il fu la prima \u00abgrande\u00bb del calcio italiano: dopo i due titoli del secolo precedente, vinse quattro dei primi cinque campionati del Novecento, lasciando per la prima volta la vittoria a un'altra formazione nel 1901, quando il Milan riusc\u00ec nell'impresa di battere i liguri. Un'ulteriore prima volta si ebbe nel 1905, quando fu la a vincere il titolo di campione d'Italia in un torneo che dalla stagione precedente aveva preso il nome di Prima Categoria, e alla quale seguirono due nuove vittorie del Milan, a conferma della forza anche calcistica del triangolo industriale.\nSul finire del decennio vi fu il tentativo della Federazione di nazionalizzare forzatamente il campionato, in quanto le big erano piene di stranieri, con due competizioni: una italiana che assegnava il tradizionale titolo di \"Campione d'Italia\", e una federale aperta a tutti. La sottrazione agli stranieri del diritto di competere per il titolo port\u00f2 a un boicottaggio dei club maggiori, e ne approfitt\u00f2 la , che vinse i due campionati regolari del 1908 e 1909.\nAnni 1910.\nIl 15 maggio 1910, all'Arena Civica di Milano, avvenne l'esordio assoluto della nazionale di calcio dell'Italia, contro la , vincendo per 6-2.\nSempre nel 1910, in occasione della prima sperimentale introduzione sul modello della First Division inglese di un girone unico che avrebbe direttamente assegnato la vittoria alla squadra prima classificata, un'altra formazione di Milano, l', conquist\u00f2 il suo primo titolo nazionale. I bianchi della seppero per\u00f2 rifarsi nei tre anni successivi, quando conquistarono altri tre titoli consecutivi (1911, 1912 e 1913), finendo per insidiare il primato del nell'albo d'oro. Il 1914 invece verr\u00e0 ricordato come l'anno nel quale vinse il campionato il , formazione della cittadina piemontese.\nIl campionato del 1915 venne interrotto a causa dell'intervento italiano nella prima guerra mondiale e successivamente, al Genoa che era in prima posizione del girone finale della Lega Nord, fu assegnata la vittoria finale in quel torneo. Nei restanti anni del decennio il calcio rimase fermo a causa del prolungarsi del conflitto bellico, terminato nel 1918.\nAnni 1920.\nCon la ripresa postbellica cominciarono intensi dibattiti in vista di una razionalizzazione del campionato, ma tali discussioni sfociarono in un nulla di fatto a causa dell'ostruzionismo delle piccole formazioni di provincia, le quali temevano per il loro futuro all'interno di un eventuale torneo pi\u00f9 elitario. L' nel 1920 e la nel 1921 si laurearono cos\u00ec campioni dopo una lunga serie di gironi e partite. L'insofferenza delle societ\u00e0 metropolitane giunse al culmine quando un progetto di riforma presentato da Vittorio Pozzo fu respinto dal Consiglio Federale: fu cos\u00ec che le ventiquattro squadre pi\u00f9 forti e rappresentative abbandonarono la federazione fondando la Confederazione Calcistica Italiana, col compito di organizzare un campionato sul sistema del progetto Pozzo. Nel 1922 si ebbero cos\u00ec due campioni: da una parte la semisconosciuta nel torneo federale di Prima Categoria, e dall'altra la big Pro Vercelli, che giunse al suo canto del cigno, nel torneo CCI denominato Prima Divisione. Tuttavia l'insostenibilit\u00e0 della situazione port\u00f2 le due fazioni a riconciliarsi sulla base del compromesso Colombo, che consacrava la nuova massima categoria nella Prima Divisione, composta delle Leghe Nord e Sud, che stabilivano ognuna un club vincitore, sfidandosi successivamente per il titolo nazionale. \nNel 1923 e 1924 il ottenne gli ultimi due dei suoi nove titoli, facendo in tempo a divenire la prima societ\u00e0 a fregiarsi dello scudetto, da allora simbolo dei detentori del titolo. Nel corso del decennio alcuni industriali quali Edoardo Agnelli (1923), Senatore Borletti (1926) e Renato Sacerdoti (1927) cominciarono a investire in squadre di calcio italiane quali , Inter e , rispettivamente.\nNel 1925 il , con il sospetto di forti ingerenze da parte del Partito Nazionale Fascista, vinse il suo primo scudetto, dopo una lunga e controversa serie di finali contro il Genoa, segnate da contestate decisioni arbitrali e conseguenti gravi disordini di ordine pubblico. Nel 1926 trionf\u00f2 invece la Juventus degli Agnelli, che portarono nel calcio italiano nuovi metodi gestionali mutuati dall'esperienza nelle aziende, dall'organizzazione interna del club alla modernizzazione delle proprie infrastrutture. Nell'estate del 1926, con la carta di Viareggio, il governo fascista riorganizz\u00f2 il campionato abolendo la divisione tra nord e sud, ritenuta inaccettabile secondo gli ideali nazionalistici del regime, che la consideravano un motivo di divisione per il Paese: nacque la nuova Divisione Nazionale che apriva ufficialmente le porte al professionismo.\nCon la nuova formula del torneo, primeggi\u00f2 nelle prime due stagioni il allestito dal presidente e conte Enrico Marone Cinzano, grazie anche al contributo del cosiddetto \u00abTrio delle Meraviglie\u00bb composto da Julio Libonatti, Adolfo Baloncieri e Gino Rossetti. I granata per\u00f2 incapparono nello scandalo del caso Allemandi, venendo accusati di avere avvicinato e corrotto il terzino juventino Luigi Allemandi, fatto che cost\u00f2 la revoca del loro primo scudetto. L'ultimo scudetto del decennio fu vinto dal Bologna, che super\u00f2 il Torino nello spareggio finale disputato allo stadio Flaminio di Roma.\nLa nazionale italiana ebbe in questo periodo il suo primo risultato importante della sua storia, conquistando la medaglia di bronzo olimpica ad .\nAnni 1930.\nGli anni trenta sono il primo decennio di gloria per il calcio italiano e iniziarono con la novit\u00e0 epocale del primo campionato a girone unico, denominato \"Serie A\" e voluto nel 1928 dal presidente federale Leandro Arpinati. Il torneo venne vinto dall'Inter del bomber Giuseppe Meazza, con il club che era stato rinominato in dal regime fascista per ragioni politiche.\nDall'anno seguente, in campionato, and\u00f2 in scena il primo ciclo vincente della , il cosiddetto \u00abQuinquennio d'oro\u00bb, grazie all'apporto di elementi come Giovanni Ferrari, Raimundo Orsi, Luis Monti e il trio difesivo Combi-Rosetta-Caligaris, quando tra il 1931 e il 1935 arrivarono cinque scudetti consecutivi; allenatore della squadra in quattro delle cinque vittoriose stagioni fu Carlo Carcano, uno dei precursori del \u00abmetodo\u00bb. Molti giocatori di quella Juventus formarono il nucleo della nazionale italiana che, parallelamente, apr\u00ec l'unico ciclo di vittorie nella storia degli \"Azzurri\".\nL'Italia del \u00abPeriodo d'oro\u00bb, guidata da Vittorio Pozzo, vinse i suoi primi trofei ufficiali della sua storia. Pur rinunciando a partecipare al primo campionato mondiale di calcio di , l'Italia guidata da Vittorio Pozzo in panchina e da Giuseppe Meazza in campo si aggiudic\u00f2 la seconda edizione della Coppa Internazionale e, nel 1934, la squadra partecip\u00f2 al da padrona di casa. Sconfitti , e , a gettare ombre sul trionfo azzurro, consumatosi nella capitale contro una arresasi solamente nei supplementari 2-1, furono polemiche relative agli arbitri, il cui operato venne giudicato favorevole agli \"Azzurri\" per la pressione esercitata dal regime fascista. Nello stesso anno la squadra disput\u00f2 un'amichevole contro l', persa per 3-2 ma rimasta negli annali come \u00abbattaglia di Highbury\u00bb.\nConfermato il successo in Coppa Internazionale nel 1935, la nazionale rimpingu\u00f2 ulteriormente la sua bacheca con l'oro olimpico a . Decisivo fu il contributo di Annibale Frossi, autore di una doppietta contro l' nella finalissima. Nel 1938 fu poi bissato il titolo mondiale nell'edizione di : l'Italia elimin\u00f2 in sequenza , e fino all'atto conclusivo dove regolarono per 4-2 l', con doppiette di Silvio Piola e Gino Colaussi.\nIn quel periodo arrivarono anche i primi successi in campo internazionale per un club italiano: il di Gianni Bonaveri vinse nel 1932 e nel 1934 la Coppa dell'Europa Centrale, la pi\u00f9 antica competizione calcistica europea per squadre di club. Successivamente, l'assunzione della presidenza degli emiliani da parte di Renato Dall'Ara e la prematura morte di Edoardo Agnelli, avvenuta nel 1935, coincise con la fine delle vittorie bianconere e l'inizio di un ciclo dei \"felsinei\". Il Bologna vinse tre scudetti (1936, 1937, 1939). Quel gruppo, guidato da \u00c1rp\u00e1d Weisz prima e di nuovo da Felsner poi, divenne noto come \u00abLo squadrone che tremare il mondo fa\u00bb. Il ciclo bolognese della seconda parte degli anni trenta venne interrotto solo nel 1938, con lo scudetto dell' di Ferdinando Pozzani, con Armando Castellazzi in panchina.\nAnni 1940.\nGli anni quaranta furono contraddistinti dall'epopea del \u00abGrande Torino\u00bb e dall'interruzione bellica dal calcio per la seconda guerra mondiale.\nAnche questo decennio, come il precedente, inizi\u00f2 con uno scudetto dell' nel 1940, sotto la gestione dell'austriaco Tony Cargnelli, al quale seguirono l'ultimo campionato vinto dal di Renato Dall'Ara ma, soprattutto, il primo e storico titolo di campione d'Italia per una squadra della capitale: la di Edgardo Bazzini e dell'allenatore ungherese Alfr\u00e9d Schaffer vinse nel 1942, trascinata dal bomber Amedeo Amadei.\nL'anno seguente inizi\u00f2 il ciclo del capace di vincere cinque titoli nazionali consecutivi (non considerando l'interruzione della serie nel transitorio Campionato Alta Italia del 1944, a cui la FIGC nel 2002 ha riconosciuto soltanto valore onorifico, vinto dai ) tra il 1943 e il 1949, e una Coppa Italia nel 1943: grazie a questo successo, il Torino fu la prima squadra a centrare il \"double\" scudetto-coppa nazionale nella stessa stagione. Asse portante della nazionale italiana di quegli anni, il \u00abGrande Torino\u00bb riusc\u00ec a portare anche dieci giocatori contemporaneamente in campo in azzurro. I granata del presidente Ferruccio Novo e del capitano e leader indiscusso Valentino Mazzola videro interrotto il loro ciclo il 4 maggio 1949, nella sciagura aerea nota come \u00abtragedia di Superga\u00bb, nella quale l'intera squadra perse la vita.\nAnni 1950.\nLa tragedia di Superga fu un passaggio importante per il calcio italiano, che segn\u00f2 il tramonto delle vecchie gerarchie e diede inizio all'era moderna del campionato italiano. Al di l\u00e0 delle singole stagioni, il palcoscenico della Serie A sar\u00e0, da quel giorno, occupato dalle \u00abtre grandi\u00bb: la degli Agnelli, il Milan e l', che lasceranno a tutte le altre societ\u00e0 solo un ruolo da comprimarie o meteore, destinate a brevi e mai stabili passaggi ai vertici delle classifiche. Anche la nazionale risent\u00ec degli echi di Superga: nel timore di nuovi incidenti aerei, la squadra si rec\u00f2 per via marittima in Brasile per partecipare al , ma durante la traversata non pot\u00e9 svolgere un'adeguata preparazione e, pertanto, da campione in carica venne eliminata nel girone iniziale.\nIn campionato, le tre squadre sopra citate vinceranno tutti gli scudetti del decennio, lasciando solo un campionato, nel 1956, alla di Fulvio Bernardini, al primo titolo nazionale al quale fece seguito, l'anno successivo, la prima finale di un club italiano in Coppa dei Campioni, neonata manifestazione UEFA.\nLa Juventus, sotto la presidenza di Gianni Agnelli e in seguito di suo fratello Umberto, torn\u00f2 alla ribalta dopo tre lustri con uno scudetto nel 1950, il primo post Superga, a guida dell'inglese Jesse Carver. Nel 1952, con in campo Giampiero Boniperti e i tre danesi John Hansen, Karl Aage Hansen e Karl Aage Pr\u00e6st, arriv\u00f2 un nuovo titolo italiano, mentre lo scudetto del 1958, grazie anche all'arrivo di Omar S\u00edvori e John Charles, che insieme a Boniperti formarono il \u00abTrio Magico\u00bb, port\u00f2 i bianconeri al decimo titolo, che valse il diritto a poter esporre sulle maglie la stella.\nIl Milan invece, negli anni cinquanta, vinse quattro scudetti: Umberto Trabattoni riport\u00f2 il titolo nel 1951 ai rossoneri, dopo quarantaquattro anni, grazie alle gesta del trio svedese Gre-No-Li, formato da Gunnar Gren, Gunnar Nordahl e Nils Liedholm, mentre il suo successore, Andrea Rizzoli, vinse nel 1955, 1957 e 1959 con vari campioni quali Juan Alberto Schiaffino, Jos\u00e9 Altafini e ancora Nils Liedholm. Dopo la Fiorentina, anche i rossoneri arrivarono fino all'atto conclusivo della Coppa dei Campioni, perdendo anch'essi contro il Real Madrid a Bruxelles.\nInfine, l'Inter di Carlo Masseroni primeggi\u00f2 nel biennio 1953-1954, allenata da Alfredo Foni e l'anno seguente la societ\u00e0 venne acquistata dal petroliere Angelo Moratti che ebbe nei primi anni risultati non all'altezza delle aspettative.\nA tener banco nelle cronache dell'epoca fu anche il tema degli oriundi, calciatori d'origine straniera (perlopi\u00f9 sudamericana) naturalizzati per difendere la maglia azzurra: del gruppo fecero parte Juan Alberto Schiaffino, Alcide Ghiggia, Miguel Montuori, Dino da Costa e Antonio Angelillo. Concludendo un decennio pressoch\u00e9 fallimentare, gli \"Azzurri\" mancarono l'appuntamento al e, per tale esclusione, fu decisiva la sconfitta a Belfast per 2-1 contro l'.\nAnni 1960.\nIl decennio fu contraddistinto da un ulteriore rafforzamento delle \u00abtre grandi\u00bb, con altre formazioni che comunque riuscirono a vincere dei titoli nazionali e internazionali.\nDifatti, gli anni sessanta iniziarono con un mini ciclo di vittorie della : due scudetti e una Coppa Italia, con Omar S\u00edvori che divenne il primo calciatore proveniente dalla Serie A a vincere il Pallone d'oro Un ulteriore scudetto verr\u00e0 conquistato dai bianconeri, in questo decennio, nel 1967.\nIl 1961 fu per\u00f2 la stagione dei primi trionfi europei, nel dopoguerra, per i club italiani: la vinse la Coppa delle Fiere, superando il , e la conquist\u00f2 la Coppa delle Coppe in una doppia sfida finale contro gli scozzesi del . I viola torneranno in finale del torneo anche la stagione successiva, perdendo contro l').\nLa nazionale invece, al , venne eliminata nel girone iniziale perdendo la sfida decisiva per il passaggio del turno ad opera dei padroni di casa del , nella gara definita come la \u00abbattaglia di Santiago\u00bb, poich\u00e9 fu un duro incontro nel quale pes\u00f2 la direzione di gara del britannico Ken Aston, con l'espulsione di due italiani e l'impunit\u00e0 verso la violenza dei cileni.\nNel 1962 il Milan di Nereo Rocco conquist\u00f2 il suo ottavo scudetto, quarto titolo per Andrea Rizzoli, ma soprattutto l'anno seguente vinse la Coppa dei Campioni superando a Londra il , divenendo il primo club italiano a vincere la competizione. Con questo titolo Rizzoli lasci\u00f2 la guida del club, spianando la strada al ciclo vincente dell' del presidente Angelo Moratti, che nel 1960 aveva scelto di affidare la panchina all'argentino Helenio Herrera: fu l'inizio dell'epopea della \u00abGrande Inter\u00bb, che nel giro di quattro anni vinse tre scudetti, compreso quello della stella nel 1966, due Coppe dei Campioni e due Coppe Intercontinentali. La prima Coppa dei Campioni fu conquistata nel 1964, battendo nella finale di Vienna il , la seconda arriv\u00f2 invece l'anno seguente sconfiggendo a San Siro il Benfica. I due successi continentali furono seguiti in entrambi i casi dall'affermazione mondiale, divenendo cos\u00ec l'Inter la prima squadra italiana \u00abcampione del mondo\u00bb.\nLe uniche \"d\u00e9b\u00e2cle\" dei nerazzurri avvennero nello spareggio scudetto del 1964, perso in favore del al suo settimo titolo e unico del dopoguerra, e in finale di Coppa dei Campioni nel 1967, persa a Lisbona contro gli scozzesi del .\nLa parte finale del decennio ebbe un nuovo mini ciclo del Milan di Franco Carraro e di Gianni Rivera, primo pallone d'oro italiano, con uno scudetto vinto, una seconda Coppa dei Campioni conquistata a Madrid contro l' e, per la prima volta, le vittorie in Coppa delle Coppe, superando l' in finale a Rotterdam, e nella Coppa Intercontinentale. Il decennio si concluse con l'inaspettato secondo scudetto, nel 1969, della Fiorentina del tecnico argentino Bruno Pesaola.\nLa seconda parte del decennio sono anni nei quali la nazionale ebbe degli alti e dei bassi, che passeranno alla storia del calcio italiano: al , in Inghilterra, gli \"Azzurri\" furono eliminati dai semi-professionisti della , grazie a un gol di Pak Doo Ik, mentre due anni dopo, guidati da Ferruccio Valcareggi, tornarono ai vertici del calcio mondiale, con la vittoria del giocato in casa. La semifinale contro l' termin\u00f2 senza gol, con il passaggio alla finale deciso da una monetina: il lancio premi\u00f2 l'Italia, permettendo ai padroni di casa di contendere alla il titolo continentale. L'incontro si risolse in parit\u00e0, con reti di Dragan D\u017eaji\u0107 e Angelo Domenghini, portando alla ripetizione della gara a 48 ore di distanza. Nel secondo incontro gli \"Azzurri\" vinsero per 2-0, con gol di Gigi Riva e Pietro Anastasi, conquistando il primo titolo europeo della loro storia.\nAnni 1970.\nGli anni settanta iniziarono con lo storico scudetto del di Gigi Riva e Angelo Domenghini, primo titolo di campione d'Italia per una societ\u00e0 del Mezzogiorno, e con il secondo posto al della nazionale italiana allenata ancora da Ferruccio Valcareggi, che perse in finale per 4-1 contro il di Pel\u00e9, in una gara che assegnava definitivamente la Coppa Rimet, avendo entrambe le nazioni gi\u00e0 due mondiali in bacheca. In precedenza, nella semifinale del torneo, gli \"Azzurri\" avevano superato la ai tempi supplementari, per 4-3 in quella che verr\u00e0 definita la \u00abpartita del secolo\u00bb.\nIn questo decennio la degli Agnelli, sotto la presidenza di Giampiero Boniperti, conquist\u00f2 la met\u00e0 degli scudetti disponibili, cinque, allenata prima da \u010cestm\u00edr Vycp\u00e1lek, poi di Carlo Parola e infine da Giovanni Trapattoni. I bianconeri, oltre a due Coppe Italia, arrivarono per la prima volta nella loro storia in finale di Coppa dei Campioni nel 1973, perdendo a Belgrado contro l' di Johan Cruijff, mentre conquistarono nel 1977 il loro primo successo europeo, la Coppa UEFA, in finale contro l'.\nGli altri titoli di campione d'Italia del decennio furono appannaggio di: di Ivanoe Fraizzoli, nel 1971 (questo scudetto comporter\u00e0, l'anno seguente, l'approdo anche per i nerazzurri in finale di Coppa dei Campioni contro l'Ajax, sconfitti sul campo di Rotterdam); di Tommaso Maestrelli e del bomber Giorgio Chinaglia nel 1974, primo titolo per i capitolini; dei \"gemelli del gol\" Francesco Graziani e Paolo Pulici, nel 1976, settimo scudetto e primo dopo la tragedia di Superga del 1949; Milan, nel 1979, decimo scudetto con assegnazione della stella. Tra l'altro i rossoneri, nel 1973, avevano conquistato la loro seconda Coppa delle Coppe battendo il nella finale di Salonicco, ma persero il trofeo l'anno seguente, arrivando ancora all'atto conclusivo, battuti dai tedeschi del .\nPer la nazionale, dopo la non esaltante esperienza al eliminata nel girone iniziale, nella seconda met\u00e0 degli anni settanta vi fu un profondo ricambio generazionale, portato avanti dal nuovo commissario tecnico Enzo Bearzot, che diede agli \"Azzurri\" il risultato del quarto posto finale al mondiale di .\nAnni 1980.\nIl decennio port\u00f2 il calcio italiano sul \u00abtetto del mondo\u00bb. Gli anni ottanta iniziarono nel segno della nazionale guidata da Enzo Bearzot, che gioc\u00f2 in casa il , piazzandosi a un deludente quarto posto finale.\nDue anni dopo gli \"Azzurri\" vinsero il campionato mondiale di , con la conquista del terzo titolo mondiale. La nazionale pass\u00f2 il primo turno nel girone con tre pareggi con , e . Nella seconda fase a gironi, l'Italia si ritrov\u00f2 con e : la squadra vinse 2-1 contro i biancocelesti e 3-2 con i verdeoro, decisa dalla tattica contropiedista imposta da Bearzot che consent\u00ec a Paolo Rossi di realizzare una tripletta. Rossi fu protagonista anche della semifinale vinta 2-0 contro la , segnando anche in finale contro la . Il secondo e il terzo gol per l'Italia portano la firma rispettivamente di Marco Tardelli e di Alessandro Altobelli; a tempo ormai scaduto, i tedeschi siglarono il gol della bandiera. Rossi vinse anche il pallone d'oro nello stesso anno.\nLa vittoria italiana a Madrid port\u00f2 tutto il movimento calcistico nazionale a una rinascita, con la Serie A che divenne il \u00abcampionato pi\u00f9 bello del mondo\u00bb. Arrivarono nuovi sponsor e nuovi investitori, e la possibilit\u00e0 di acquistare nuovamente giocatori stranieri da parte dei club italiani, permise l'arrivo in Italia di tutti i pi\u00f9 grandi campioni di quel periodo.\nLa prima met\u00e0 del decennio fu contraddistinta dalla sfida infinita tra la di Michel Platini (pallone d'oro per tre anni consecutivi in bianconero) e Zbigniew Boniek, guidata da Giovanni Trapattoni, e la di Bruno Conti Paulo Roberto Falc\u00e3o, allenata da Nils Liedholm. I capitolini del patron Dino Viola nel 1983 ottennero il loro secondo titolo di campioni d'Italia (oltre a quattro Coppe Italia), perdendo l'anno successivo la finale di Coppa dei Campioni, disputata proprio in casa all'Olimpico, ai calci di rigore contro il . I bianconeri, invece oltre a quattro scudetti e una Coppa Italia, vinsero nel 1984 la Coppa delle Coppe, superando a Basilea il , e nel 1985 la loro prima Coppa dei Campioni (dopo aver perso in finale ad Atene nel 1983 contro i tedeschi dell'), la Supercoppa UEFA e la Coppa Intercontinale, divenendo quindi la prima societ\u00e0 al mondo a conquistare tutte le competizioni ufficiali per club. Il titolo di campioni d'Europa del 1985, conseguito a Bruxelles sul , fu oscurato da gravi incidenti pre-gara generati dagli \"hooligan\" britannici che portarono alla cosiddetta \u00abStrage dell'Heysel\u00bb e alla morte di 39 spettatori bianconeri.\nComunque anche altre societ\u00e0 italiane acquisirono campioni in quel periodo, come Karl-Heinz Rummenigge all', Daniel Passarella e S\u00f3crates alla , J\u00fanior al , Zico all', Ram\u00f3n D\u00edaz all', Graeme Souness alla , Hans-Peter Briegel e Preben Elkj\u00e6r Larsen al (che conquist\u00f2 nel 1985 il suo primo e storico scudetto) e, soprattutto, Diego Armando Maradona al . Proprio il Napoli del \u00abpibe de oro\u00bb caratterizz\u00f2 la seconda parte del decennio, con il Milan del nuovo proprietario Silvio Berlusconi e l'Inter dello \u00abscudetto dei record\u00bb vinto nel 1989 con Trapattoni in panchina. I partenopei trascinati da Maradona e Careca vinsero lo scudetto e la Coppa Italia nel 1987 e nel 1988 il primo trofeo internazionale per un club del Mezzogiorno, la Coppa UEFA, superando lo nella doppia finale. I rossoneri guidati da Arrigo Sacchi in panchina e in campo dal trio olandese Ruud Gullit-Frank Rijkaard-Marco Van Basten conquistarono lo scudetto nel 1988 che port\u00f2 alla successiva vittoria nel 1989 della Coppa dei Campioni, dove vinse al Camp Nou lo , della Supercoppa UEFA e della Coppa Intercontinentale. nel 1988 i rossoneri vinsero anche la prima edizione della Supercoppa italiana. Anche la Sampdoria del patron Paolo Mantovani, in quegli anni, diede inizio a una serie di conquiste di trofei, con la vittoria di tre Coppe Italia e il raggiungimento della finale di Coppa delle Coppe, persa contro il a Berna.\nAnni 1990.\nGli anni novanta furono un ulteriore decennio storico per il calcio italiano, inaugurati dal , disputato in Italia e vinto dalla in finale contro l', con gli \"Azzurri\" di Azeglio Vicini piazzatisi al terzo posto dopo una cavalcata, fino alla semifinale, di sole vittorie senza subire neanche una rete, e dalla conquista, da parte dei club italiani, nella stessa stagione di tutti i trofei ufficiali internazionali: il Milan \u00abolandese\u00bb di Arrigo Sacchi biss\u00f2 il successo in Coppa dei Campioni (vincendo a Vienna contro il ), in Supercoppa UEFA e in Coppa Intercontinentale; la vinse la Coppa delle Coppe sconfiggendo l' a G\u00f6teborg; la primeggi\u00f2 in Coppa UEFA superando la , in quella che fu la prima finale tutta italiana in una coppa europea.\nLa Sampdoria di Paolo Mantovani, con l'apporto determinante dei \"gemelli del gol\" Gianluca Vialli e Roberto Mancini, and\u00f2 a conquistare nel 1991 anche lo scudetto, al quale segu\u00ec una sfortunata finale della prima UEFA Champions League, torneo che sostituiva la vecchia Coppa dei Campioni, perdendo contro il . Sempre nel 1991 l' di Giovanni Trapattoni vinse la Coppa UEFA, sconfiggendo la in una nuova doppia finale italiana, in quella che ormai era una coppa dal dominio italiano. Difatti, anche se nel 1992 il trofeo and\u00f2 all' che ebbe la meglio all'ultimo atto sul , nel 1993 la coppa prese la strada del capoluogo piemontese, con la Juventus dell'astro nascente del calcio italiano Roberto Baggio, pallone d'oro, che se l'aggiudic\u00f2 superando il e nel 1994 figur\u00f2 nuovamente nell'albo d'oro l'Inter, che batt\u00e9 il in finale.\nSi affacci\u00f2 in quegli anni nella \u00e9lite del calcio italiano anche il Parma della famiglia Tanzi, che riusc\u00ec a vincere la sua prima storica Coppa Italia nel 1992, alla quale seguirono una Coppa delle Coppe nel 1993, battendo l' nell'atto conclusivo del torneo a Wembley (i ducali perderanno il titolo l'anno successivo, nuovamente in finale, a Copenaghen contro l'), una Supercoppa UEFA e una Coppa UEFA nel 1995 sconfiggendo rispettivamente nel 1993 Milan e nel 1995 la Juventus, in sfide tutte italiane. Il ciclo dei Tanzi si concluder\u00e0 nel 1999 con la conquista della seconda Coppa UEFA, a Mosca contro .\nMa la dominatrice della prima parte del decennio fu il Milan berlusconiano di Fabio Capello, che era subentrato a Sacchi in panchina. I rossoneri vinsero quattro scudetti in cinque anni, disputando inoltre tre finali consecutive di Champions League: una vittoria nel 1994 superando ad Atene il Barcellona, e due sconfitte, 1993 e 1995 rispettivamente con Marsiglia a Monaco di Baviera e Ajax a Vienna.\nLa nazionale maggiore, con Arrigo Sacchi commissario tecnico dopo l'esperienza rossonera, arriv\u00f2 in finale del , negli Stati Uniti, perdendo ai rigori contro il , dopo lo 0-0 nei tempi regolamentari. A livello di nazionali questo decennio verr\u00e0 ricordato anche per le tre vittorie consecutive della nazionale Under-21, allenata da Cesare Maldini, al campionato europeo di categoria (1992, 1994, 1996).\nLa seconda met\u00e0 degli anni novanta sar\u00e0 incentrato sulle cosiddette \u00absette sorelle\u00bb (Fiorentina, Inter, Juventus, , Milan, Parma e Roma) con i bianconeri nuovamente alla guida del calcio italiano, nel quarto ciclo societario, allenati da Marcello Lippi e con il trio dirigenziale Luciano Moggi-Antonio Giraudo-Roberto Bettega. La Juventus della nuova stella Alessandro Del Piero e del francese Zin\u00e9dine Zidane (pallone d'oro 1998) vincer\u00e0 tre scudetti, una Coppa Italia (con double), ed eguaglier\u00e0 il Milan, disputando anch'essa tre finali di Champions consecutive. Anche in questo caso solo una sar\u00e0 vincente: nel 1996 superando a Roma, ai calci di rigore, l'Ajax. Nelle due edizioni successive i bianconeri furono sconfitti dal Borussia Dortmund, a Monaco di Baviera, e dal , ad Amsterdam. La Champions vinta porter\u00e0 alla conquista anche della Supercoppa UEFA e della Coppa Intercontinentale. \nIn questo periodo storico le rivali della Juventus furono soprattutto: l'Inter del presidente Massimo Moratti, trascinata in campo dal \u00abfenomeno\u00bb Ronaldo (prelevato dal Barcellona in quello che fu l'acquisto allora pi\u00f9 costoso della storia del calcio), che dopo aver perso la Coppa UEFA nel 1997 con lo , l'anno seguente vinse la coppa superando in finale a Parigi la Lazio; i biancocelesti del patron Sergio Cragnotti, che sotto la guida tecnica di Sven Goran Eriksson vinsero la Coppa Italia e la Supercoppa Italiana nel 1998 e nel 1999 si aggiudicarono l'ultima edizione della Coppa delle Coppe, sconfiggendo il a Birmingham, oltre a una Supercoppa UEFA. La Fiorentina di Vittorio Cecchi Gori, trascinata in campo dal bomber Gabriel Omar Batistuta e dal fantasista Manuel Rui Costa, vinse la Coppa Italia nel 1996, conquistando anche la Supercoppa Italiana (prima volta nell'albo d'oro per i titolari della coppa nazionale) ai danni del Milan, che allenato nel 1999 da Alberto Zaccheroni, vincer\u00e0 l'ultimo scudetto del secolo.\nAnni 2000.\nIl nuovo millennio inizi\u00f2 con gli scudetti di e . I biancocelesti di Sergio Cragnotti conclusero il ciclo di vittorie cominciato nelle stagione precedenti con la conquista del campionato, della Coppa Italia e della Supercoppa italiana nello stesso anno, mentre i giallorossi di Franco Sensi, che aveva affidato la panchina a Fabio Capello con una campagna acquisti assai dispendiosa condotta grazie al sostegno di capitali derivati dall'ingresso del club in borsa, vinse il titolo e la supercoppa la stagione successiva.\nLa spedizione della nazionale guidata da Dino Zoff, nel , arriv\u00f2 in finale contro la , dove era stata in vantaggio a lungo ma subendo il pareggio transalpino nei minuti di recupero, e la rete della definitiva sconfitta con il \u00abgolden gol\u00bb nei supplementari.\nIn campionato, dopo la doppia parentesi capitolina, si ripropose nuovamente il classico duello -Milan. I bianconeri, guidati da Marcello Lippi, vinsero due campionati italiani mentre i rossoneri di mister Carlo Ancelotti uno scudetto. Nel 2003 ebbe luogo la prima finale tutta italiana di UEFA Champions League, a Manchester, dove la compagine milanese (che tra l'altro aveva eliminato in semifinale i concittadini dell') ebbe la meglio ai tiri di rigore sui piemontesi. La vittoria della coppa port\u00f2 i rossoneri anche al successo in Supercoppa UEFA. Curiosamente, nello stesso anno le due compagini si riaffrontarono in Supercoppa italiana finendo ancora ai rigori, con esito opposto e vittoria bianconera.\nLa nazionale ebbe un quadriennio con allenatore Giovanni Trapattoni: al mondiale di , gli \"Azzurri\" furono eliminati negli ottavi di finale dalla , con polemiche riguardanti l'arbitraggio dell'ecuadoriano Byron Moreno, per controverse decisioni arbitrali che parsero favorire i padroni di casa e che portano a un'indagine da parte della FIFA, che non rivel\u00f2 alcun illecito; al , la nazionale venne eliminata nel girone iniziale, anche in questo caso con sospetti di combine subite e mai provate, dovute alla sfida tra e che termin\u00f2 con l'unico risultato, il 2-2, che garantiva a entrambe il passaggio del turno ai danni dell'Italia. In quella stagione, la nazionale olimpica di calcio di Claudio Gentile, riport\u00f2 l'Italia sul podio a sessantotto anni di distanza da Berlino 1936: arriv\u00f2 la medaglia di bronzo ad .\nIn campionato duello tra la Juventus e il Milan rispettivamente dei palloni d'oro Pavel Nedv\u011bd e Andrij \u0160ev\u010denko continu\u00f2 anche nelle successive tre stagioni, con un campionato vinto dai ragazzi di Ancelotti (che persero contro il in modo clamoroso nel 2005 la finale di Champions League) e due dai bianconeri guidati da Fabio Capello, ma la sfida venne interrotta nel 2006 dallo scandalo denominato \u00abCalciopoli\u00bb, che port\u00f2 a una clamorosa retrocessione della Juventus in Serie B (con revoca dei due scudetti) e a forti penalizzazioni per Milan, e , tutte societ\u00e0 coinvolte nel processo.\nMentre in Italia infuriava lo scandalo di Calciopoli, la nazionale maschile, guidata dal 2004 da Marcello Lippi, conquist\u00f2 il quarto titolo mondiale vincendo il in Germania. Gli \"Azzurri\", superata la fase a gironi con , e e nella fase a eliminazione diretta l' e l', affrontarono in semifinale a Dortmund i padroni di casa della , vincendo 2-0. Approdati in finale contro la Francia, dopo l'1-1 dei tempi regolamentari, i supplementari furono segnati dall'espulsione del francese Zin\u00e9dine Zidane per la testata in petto a Marco Materazzi. Ai calci di rigore, dopo l'errore del francese David Trezeguet, fu decisivo il quinto penalty calciato da Fabio Grosso, che regal\u00f2 all'Italia la coppa. A fine anno il capitano Fabio Cannavaro, tra i protagonisti del successo di Berlino, vinse il Pallone d'oro e il FIFA World Player.\nGli effetti di Calciopoli provocarono un forte scossone nella Serie A, con l'Inter di Moratti che apr\u00ec un ciclo di successi, vincendo tre scudetti consecutivi sotto la guida tecnica di Roberto Mancini. La forza dei nerazzurri in Italia fu contrasta solamente dalla Roma, che vinse solo due Coppe Italia e una supercoppa, mentre il Milan di Kak\u00e1 pallone d'oro, nel 2007 vinse la sua settima UEFA Champions League, nella finale-rivincita di due anni prima contro il Liverpool, la Supercoppa UEFA e, per la prima volta da parte di un club italiano, la Coppa del mondo per club FIFA (torneo che sostituiva la Coppa Intercontinentale). L'ultimo scudetto del decennio \u00e8 ancora dell'Inter, guidato dal portoghese Jos\u00e9 Mourinho.\nGli anni duemiladieci finiscono nel segno dell' di Jos\u00e9 Mourinho, che port\u00f2 i nerazzurri, nel 2010, a vincere il primo \"triplete\" della storia del calcio italiano (UEFA Champions League, Campionato e Coppa Italia), lasciando la guida tecnica nella stagione successiva a Rafa Benitez, che aggiunger\u00e0 le vittorie in Supercoppa italiana e Coppa del mondo per club FIFA, per un \"quintuple\" interista. Il 2011 fu l'anno dell'ultimo trofeo vinto dall'Inter sotto la presidenza di Massimo Moratti, la Coppa Italia.\nAnni 2010.\nNel nuovo decennio ebbe luogo l'ultimo scudetto conquistato dal Milan di propriet\u00e0 di Silvio Berlusconi: sia lui che Moratti passarono la mano rispettivamente nel 2013 e nel 2017.\nNel 2012 inizi\u00f2 quindi un dominio incontrastato della di Andrea Agnelli, quarto esponente della dinastia torinese, che inanell\u00f2 tutti i restanti nove scudetti consecutivi del decennio, dal 2012 al 2020, ai quali si aggiunsero anche quattro Coppe Italia consecutive con \"double\" nazionale, e quattro Supercoppe italiane, con i bianconeri allenati per tre stagioni da Antonio Conte e per cinque da Massimiliano Allegri. Nello stesso periodo solo il di Aurelio De Laurentiis e la di Claudio Lotito furono capaci di vincere due Coppe Italia a testa. In campo internazionale, per\u00f2, il massimo traguardo raggiunto dai bianconeri fu la disputa di due finali di Champions League, perse nel 2015 con il a Berlino e nel 2017 con il a Cardiff. Il ciclo bianconero fu impreziosito dall'ingaggio del fuoriclasse portoghese Cristiano Ronaldo nell'estate del 2018.\nPer gli \"Azzurri\" gli anni duemiladieci furono un decennio da dimenticare. Ai mondiali di , allenata nuovamente da Marcello Lippi, e , sotto la guida di Cesare Prandelli, la nazionale venne eliminata in entrambe le occasioni nel girone iniziale. Le due spedizioni furono comunque intervallate da un buon , perso in finale contro la per 4-0, e dal terzo posto alla FIFA Confederations Cup 2013, battendo ai rigori l'. Entrambi i risultati furono ottenuti sotto la guida tecnica di Prandelli. Anche il vide delle buone prestazioni della nazionale allenata da Antonio Conte, che comunque non si tradussero in un risultato di prestigio, per l'eliminazione nei quarti di finale del torneo. I risultati peggiori per\u00f2 furono nella parte finale del decennio, dove la nazionale allenata da Gian Piero Ventura manc\u00f2 addirittura la qualificazione ai , con l'eliminazione subita dalla negli spareggi. La ricostruzione della nazionale fu affidata a Roberto Mancini.\nIl decennio fin\u00ec con il nono scudetto consecutivo della allenata da Maurizio Sarri, ma la stagione pass\u00f2 alla storia per la pandemia di COVID-19, che costrinse il campionato a fermarsi per tre mesi e concludersi in piena estate (l'unico torneo sospeso in precedenza era quello del 1914-1915, interrotto dalla Grande Guerra). Nella stessa stagione l' allenata da Antonio Conte arriv\u00f2 in finale di UEFA Europa League, perdendo contro gli spagnoli del ma riportando una squadra italiana in una finale di una competizione europea dopo tre anni.\nAnni 2020.\nNella stagione 2020-2021 furono proprio i nerazzurri ad interrompere la striscia di scudetti consecutivi della Juventus, conquistando il diciannovesimo titolo della loro storia e il primo della famiglia Zhang, che divent\u00f2 la prima propriet\u00e0 straniera a vincere il campionato italiano.\nSempre nel 2021, a causa dello slittamento di un anno dovuto alla pandemia, la nazionale maschile dell'Italia torn\u00f2 al successo in un grande torneo internazionale. Gli \"Azzurri\", allenati da Roberto Mancini, inaugurarono il campionato europeo 2020 all'Olimpico di Roma battendo 3-0 la e, successivamente, la ed il . Dopo aver superato nella fase ad eliminazione diretta , e , affrontarono in finale allo stadio di Wembley i padroni di casa dell'. Dopo l'1-1 nei tempi regolamentari, la nazionale italiana vinse l'incontro per 3-2 ai tiri di rigore, conquistando per la seconda volta il titolo di campione d'Europa.\nCompetizioni nazionali.\nCampionato italiano.\nAlla stagione 2020-2021, il campionato italiano di calcio \u00e8 un insieme di tornei nazionali e regionali annuali istituiti dalla FIGC e organizzati in nove livelli, con sistema di promozione e retrocessione dei club a seconda dei risultati. La vincitrice del livello pi\u00f9 alto, chiamato Serie A, pu\u00f2 fregiarsi del titolo \"de iure\" di \u00abcampione d'Italia\u00bb FIGC (denominato per esteso \u00abcampione assoluto d'Italia\u00bb), e le viene assegnata la Coppa Campioni d'Italia, oltre a poter utilizzare sulle proprie maglie la stagione successiva un distintivo tricolore a forma di scudo, chiamato appunto scudetto. Ogni dieci titoli italiani conquistati \u00e8 inoltre concessa la possibilit\u00e0 ai club di fregiarsi permanentemente di una stella celebrativa sulla propria divisa di gioco.\nIl primo campionato italiano di calcio, vinto dal (cos\u00ec come i due successivi), venne giocato nel 1898, per essere disputato regolarmente ogni anno, fino ai giorni nostri, con l'esclusione del periodo delle due Guerre Mondiali (dal 1915 al 1919 e dal 1943 al 1945). \nAl termine della stagione 2020-2021, il club con il maggior numero di campionati italiani vinti \u00e8 la , con 36 scudetti, seguita dall' con 19 e dal con 18. I torinesi possono fregiarsi di tre stelle, mentre le due squadre milanesi di una stella a testa. \nI primi tre livelli (Serie A, Serie B e Serie C) sono inquadrati nell'area del professionismo mentre i restanti sei (Serie D, Eccellenza, Promozione, Prima Categoria, Seconda Categoria e Terza Categoria) sono a carattere dilettantistico. La Lega Nazionale Professionisti Serie A organizza e dirige il maggiore campionato, la Lega Nazionale Professionisti B organizza e dirige la Serie B mentre la Lega Italiana Calcio Professionistico sovrintende allo svolgimento del campionato di Serie C. I diversi campionati a carattere dilettantistico sono organizzati dalla Lega Nazionale Dilettanti, il cui campionato pi\u00f9 importante, la Serie D, assegna ogni anno a un club il titolo di \u00abcampione d'Italia dilettanti\u00bb.\nI vari livelli sono disputati in pi\u00f9 gironi all'italiana a doppio turno (con l'eccezione del primo e secondo livello a girone unico), in cui le squadre si affrontano due volte a campi invertiti. Il punteggio in classifica \u00e8 cos\u00ec assegnato: tre punti per la vittoria, nessun punto per la sconfitta, un punto a testa per il pareggio. Con l'eccezione della Serie A, tutti gli altri livelli prevedono sistemi di play-off e/o play-out per stabilire alcune promozioni/retrocessioni dei club.\nSerie A.\nIl primo e pi\u00f9 importante livello professionistico del campionato italiano di calcio, dal 1929 \u00e8 disputato a girone unico e assume la denominazione di Serie A, ufficialmente chiamata \"Serie A TIM\" per ragioni di sponsorizzazione. In precedenza il primo livello aveva avuto le seguenti denominazioni: Campionato Italiano di Football (1898-1903), Prima Categoria (1904-1922), Prima Divisione (1921-1926) e Divisione Nazionale (1926-1929 e 1945-1946).\nAl termine della stagione 2020-2021, la Serie A occupa il terzo posto nel ranking UEFA per i campionati europei, dopo la Premier League inglese e la Liga spagnola. e ha guidato questa speciale graduatoria dal 1986 al 1988 e dal 1990 al 1999. Il torneo \u00e8 inoltre uno dei campionati di calcio pi\u00f9 famosi al mondo. Dei cento pi\u00f9 grandi calciatori nella storia scelti dalla rivista \"FourFourTwo\" nel 2017, quarantadue giocatori hanno giocato in Serie A, pi\u00f9 di qualsiasi altro campionato al mondo.\nIl numero dei club partecipanti alla Serie A \u00e8 pi\u00f9 volte variato nel tempo. Dal 2004 a ogni edizione partecipano venti club. Dall'istituzione della Serie A a girone unico nel 1929, solamente un club ha partecipato a tutti i tornei svolti, l'.\nAl termine del torneo la prima classificata vince, dalla stagione 1960-1961, come detto la Coppa Campioni d'Italia, ed \u00e8 ammessa alla Champions League. Anche le formazioni giunte dal secondo al quarto posto sono qualificate per la fase a gironi della competizione. All'Europa League partecipano invece due squadre: la quinta classificata e la vincitrice della Coppa Italia. La sesta classificata, dalla stagione 2020-2021, accede all'Europa Conference League. Retrocedono nel secondo livello, la Serie B, le ultime tre squadre della classifica, sostituite da altrettante formazioni promosse dal campionato cadetto.\nSerie B.\nIl secondo livello professionistico del campionato italiano di calcio, \u00e8 disputato anch'esso a girone unico e dal 1929 assume la denominazione di Serie B, ufficialmente chiamata Serie BKT per motivi di sponsorizzazione. Istituito nel 1904, in precedenza il secondo livello aveva avuto le seguenti denominazioni: Seconda Categoria (1904-1912), Promozione (1912-1922), Seconda Divisione (1921-1926), Prima Divisione (1926-1929), Serie B-C Alta Italia (1945-1946).\nIl numero dei club partecipanti alla Serie B \u00e8 pi\u00f9 volte variato nel tempo. Dal 2019 a ogni edizione partecipano venti club e, differentemente dalla Serie A, non tutti i campionati di Serie B sono stati disputati a girone unico. Dall'istituzione della Serie B nessun club ha mai disputato tutti i tornei. Le societ\u00e0 con il maggior numero di partecipazioni sono il (61), il (53), il (50), il e il (45).\nAl termine del torneo la squadra vincitrice \u00e8 premiata, dalla stagione 2006-2007, con la Coppa Ali della Vittoria e viene promossa in Serie A assieme alla seconda e terza classificata (quest'ultima decisa tramite i play-off). Le societ\u00e0 ad aver vinto pi\u00f9 campionati di Serie B, o di secondo livello, sono l' e il (sei titoli ciascuno), seguiti dal con cinque e dal con quattro campionati. Il regolamento prevede anche quattro retrocessioni in Serie C. Le ultime due in classifica retrocedono direttamente mentre gli altri due posti vengono assegnati alle perdenti dei play-out.\nSerie C.\nIl terzo livello professionistico del campionato italiano di calcio, disputato nella stagione 2020-2021 in tre gironi, assume dal 2017 la denominazione di Serie C. Istituito nel 1905, in precedenza il terzo livello aveva avuto le seguenti denominazioni: Terza Categoria (1905-1922), Terza Divisione (1921-1926), Seconda Divisione (1926-1929), Prima Divisione (1929-1935), Serie C (1935-1978), Serie C1 (1978-2008), Lega Pro Prima Divisione (2008-2014), Lega Pro (2014-2017). Dal 1978 al 2014 la Serie C era suddivisa in due livelli. Al primo sopra citato (Serie C1 e Lega Pro Prima Divisione) seguiva un quarto livello, sempre professionistico, denominato prima Serie C2 (1978-2008) e in seguito Lega Pro Seconda Divisione\n(2008-2014).\nIl regolamento del campionato di Serie C prevede un totale di sessanta squadre divise in tre gironi da venti squadre ciascuno, su base geografica. La composizione dei gironi \u00e8 determinata all'inizio di ogni stagione. Al termine del campionato vengono promosse in Serie B le vincitrici dei tre gironi e la squadra vincitrice dei play-off, ai quali accedono le migliori squadre piazzate in ciascun girone pi\u00f9 la vincitrice della Coppa Italia di Lega Pro. Retrocedono in Serie D un totale di sei squadre: le ultime classificate di ogni girone retrocedono direttamente, mentre si disputano i play-out per stabilire la retrocessione di un'ulteriore squadra per girone.\nAl termine della stagione le squadre vincitrici di ogni girone vengono premiate con la Coppa della Vittoria.\nSerie D.\nLa Serie D \u00e8 il quarto livello del campionato italiano di calcio, nonch\u00e9 il primo a carattere dilettantistico. Il campionato \u00e8 gestito dalla Lega Nazionale Dilettanti e dal suo Dipartimento Interregionale. Il campionato prevede la partecipazione anche di una squadra straniera, il San Marino. Le societ\u00e0 partecipanti alla Serie D sono ripartite in nove gironi organizzati in base a criteri geografici. Istituito nel 1948, e chiamato dal 2000 a oggi Serie D, in precedenza il massimo livello dilettantistico aveva avuto le seguenti denominazioni: Promozione Interregionale (1948-1952), IV Serie (1952-1959), Serie D (1959-1981), Interregionale (1981-1992), Campionato Nazionale Dilettanti (1992-2000).\nLa prima classificata di ogni girone \u00e8 promossa in Serie C e accede allo Scudetto Serie D per l'assegnazione del titolo di Campione d'Italia della Lega Nazionale Dilettanti. Le squadre giunte dal secondo al quinto posto partecipano invece ai play-off, per stilare una graduatoria delle eventuali candidate a subentrare in Serie C, nel caso di rinuncia o di mancata iscrizione al campionato di altri club. Per ogni girone sono previste quattro retrocessioni nel campionato di Eccellenza: le ultime due direttamente, le altre attraverso i play-out tra le squadre classificate dal terzultimo al sestultimo posto.\nCoppa Italia.\nLa Coppa Italia, ufficialmente chiamata TIM Cup per ragioni di sponsorizzazione, \u00e8 la principale coppa calcistica italiana, nonch\u00e9 la seconda competizione professionistica nazionale per prestigio dopo il campionato italiano. Si disputa sotto la giurisdizione della FIGC ed \u00e8 organizzata annualmente, dall'edizione 2010-2011, dalla Lega Serie A.\nLa squadra detentrice della Coppa Italia, che prende in consegna il trofeo per un anno intero, prima di essere restituito alla Lega per ricevere in cambio una copia di minor valore, pu\u00f2 sfoggiare sulle proprie divise ufficiali una piccola coccarda tricolore, e ottiene la qualificazione alla fase a gironi della UEFA Europa League per la stagione seguente, qualora non sia gi\u00e0 qualificata per una delle due competizioni europee tramite il campionato. Inoltre alla vincitrice della Coppa Italia spetta, quale riconoscimento accessorio, la Coppa Renato Dall'Ara.\nDalla stagione 2008-2009 la formula del torneo \u00e8 cos\u00ec strutturata: partecipano tutte le squadre di Serie A, tutte le squadre di Serie B, con l'aggiunta di formazioni di Serie C e Serie D. Il tabellone \u00e8 formato da turni a eliminazione diretta (con l'eccezione delle semifinali con partite di andata e una di ritorno) e le \"teste di serie\" esordiscono negli ottavi di finale. La finale \u00e8 giocata in gara unica allo stadio Olimpico di Roma, alla presenza del Presidente della Repubblica Italiana che premia le squadre a fine partita. In sua assenza, il compito \u00e8 svolto dal Presidente del Senato.\nIl primato di coppe vinte appartiene alla Juventus, a quota quattordici trofei, seguita dalla Roma con nove trofei, dall'Inter e dalla Lazio con sette trofei.\nParallelamente alla coppa maggiore, le leghe inferiori della FIGC organizzano proprie coppe nazionali di categoria: la Coppa Italia Serie C, la Coppa Italia Serie D e la Coppa Italia Dilettanti.\nSupercoppa italiana.\nLa Supercoppa italiana, ufficialmente Supercoppa di Lega, \u00e8 una competizione calcistica istituita nel 1988 e mette annualmente di fronte, in gara unica, il club campione d'Italia e quello vincitore della Coppa Italia. Nel caso in cui nella stessa stagione un club detenga entrambi i trofei, la Supercoppa si disputa tra quest'ultimo e la squadra finalista sconfitta della Coppa Italia. Si disputa sotto la giurisdizione della FIGC ed \u00e8 organizzata annualmente dalla Lega Serie A.\nSolitamente la sede di gara della Supercoppa italiana \u00e8 appannaggio dell'impianto casalingo della formazione campione d'Italia. \u00c8 accaduto sovente per\u00f2 che la Lega Serie A derogasse a questa consuetudine: qualora si presenti l'occasione di disputare la sfida in campo neutro, ospiti di una Nazione straniera (la manifestazione ha infatti varcato in alcune edizioni i confini italici, per essere disputata negli Stati Uniti, in Libia, in Cina, in Qatar e in Arabia Saudita) oppure, per decisione federale, in casa della detentrice della Coppa Italia.\nAl 2019 sono state disputate trentadue edizioni del torneo, che ha visto nove vincitori diversi. Il primato di vittorie \u00e8 detenuto dalla , con nove trofei, seguita dal con sette vittorie e da e con cinque trofei ciascuna.\nAnche la Lega Italiana Calcio Professionistico, che gestisce il campionato di Serie C, organizza annualmente la Supercoppa di Serie C, che mette di fronte le squadre vincenti nei gironi del torneo.\nPartecipazione alle competizioni internazionali.\nMaschile.\nI club calcistici italiani partecipano, in ambito internazionale, alle competizioni ufficiali organizzate dall'UEFA e dalla FIFA. La confederazione calcistica europea, l'UEFA, organizza annualmente la UEFA Champions League (il cui vincitore \u00e8 \"de facto\" campione d'Europa), la UEFA Europa League, la UEFA Conference League e la Supercoppa UEFA, mentre la FIFA gestisce la Coppa del mondo per club FIFA (che assegna il titolo di campione del mondo FIFA). Tornei internazionali ufficiali del passato sono stati anche la Coppa delle Coppe UEFA, la Coppa Intertoto UEFA e la Coppa Intercontinentale.\nAlla stagione 2020-2021, all'Italia spettano quattro posti in ogni edizione della Champions League, che vengono assegnati alle prime quattro societ\u00e0 classificate in Serie A nella stagione precedente, due posti in Europa League, che vengono assegnati alla quinta classificata e alla vincitrice della Coppa Italia, e un posto in Conference League, che viene assegnato alla sesta classificata. La partecipazione alla Supercoppa UEFA spetta nel caso di vittoria della Champions League o dell'Europa League nello stesso anno, mentre l'accesso alla Coppa del mondo per club \u00e8 riservato in caso di vittoria della Champions League.\nI club italiani, al 2021, hanno vinto 50 trofei ufficiali UEFA e FIFA che collocano le societ\u00e0 affiliate alla FIGC al secondo posto europeo per numero di titoli dietro alla Spagna e davanti all'Inghilterra e alla Germania.\nIl club italiano pi\u00f9 titolato \u00e8 il con 18 trofei (7 Champions League, 2 Coppe delle Coppe, 5 Supercoppe UEFA, 3 Coppe Intercontinentali e 1 Coppa del mondo per club) che lo pongono al secondo posto in Europa, dietro al e terzo nel mondo dietro anche agli egiziani dell' e a pari merito con gli argentini del e dell'. Segue la con 11 trofei internazionali (2 Champions League, 1 Coppa delle Coppe, 3 Coppe UEFA, 1 Coppa Intertoto UEFA, 2 Supercoppe UEFA e 2 Coppe Intercontinentali). La societ\u00e0 torinese vanta il primato di essere stato il primo club europeo ad avere vinto tutti i tre maggiori trofei confederali, nonch\u00e9, nel dicembre 1985, la prima al mondo ad avere vinto tutte le competizioni ufficiali per club maschili organizzate dalla confederazione di appartenenza, record migliorato nell'agosto 1999 e rimasto in vigore fino a maggio 2022, anno di assegnazione del titolo della Conference League. L'altra societ\u00e0 italiana plurititolata a livello internazionale \u00e8 l' con 9 trofei (3 Champions League, 3 Coppe UEFA, 2 Coppe Intercontinentali e 1 Coppa del mondo per club). La squadra nerazzurra \u00e8 l'unica italiana ad essersi aggiudicata un \"treble classico\" (Champions League, campionato e Coppa Italia). I successi di entrambe le squadre meneghine nella massima competizione continentale rendono Milano l'unica citt\u00e0 europea a poter vantare due club a ottenere il titolo. Hanno vinto pi\u00f9 di un titolo internazionale anche il (1 Coppa delle Coppe, 2 Coppe UEFA e 1 Supercoppa UEFA) e la (1 Coppa delle Coppe e 1 Supercoppa UEFA). Nella lista dei club italiani vincitori di coppe internazionali vi sono la (prima squadra italiana a vincere una competizione UEFA e, con la Juventus, unico club del Paese ad aver disputato una finale di tutte le tre principali competizioni continentali) e la con 1 Coppa della Coppe, il con 1 Coppa UEFA e il , l' e il con 1 Coppa Intertoto ciascuno.\nIn passato sono stati disputati altri tornei non ufficiali, come la Coppa delle Fiere considerata da molti come l'antesignana della Europa League e vinta in Italia dalla , o tornei ufficiali ma organizzati dalla FIGC con altre federazioni nazionali (come ad esempio la Mitropa Cup o la Coppa delle Alpi).\nFemminile.\nNel campo femminile i club calcistici italiani partecipano, in ambito internazionale, alla Champions League organizzata dall'UEFA. Alla stagione 2020-2021, all'Italia spettano due posti in ogni edizione del torneo, che vengono assegnati alle prime due societ\u00e0 classificate in serie A nella stagione precedente e, al 2021, nessun club ha mai vinto la competizione.\nRappresentative nazionali.\nMaschile.\nNazionale maggiore.\nLa nazionale di calcio dell'Italia, selezione maggiore maschile della Federcalcio, il cui nome ufficiale \u00e8 nazionale A, rappresenta l'Italia nelle varie competizioni ufficiali o amichevoli riservate alle squadre nazionali ed \u00e8 una delle formazioni pi\u00f9 titolate del mondo.\n\u00c8 una delle nazionali di calcio pi\u00f9 titolate del mondo: gli \"Azzurri\" annoverano nel loro palmar\u00e8s quattro campionati mondiali (, , e , secondi al mondo dopo il , a pari merito con la ) oltre a due campionati europei ( e ). \u00c8 inoltre una delle cinque nazionali maggiori (assieme a quelle di , , e ) a potersi fregiare del titolo di \"olimpionica\", essendosi aggiudicata il torneo a cinque cerchi del 1936 (uno dei sette riservati alle nazionali maggiori e disputati dal 1908 al 1948), mentre nella Confederations Cup, ultimo trofeo internazionale riconosciuto dalla FIFA, vanta come miglior risultato un terzo posto, ottenuto nel 2013. In bacheca infine, annovera anche due Coppe Internazionali, competizione continentale riconosciuta quale ufficiosa antesignana del campionato d'Europa. Al Mondiale si \u00e8 classificata tra le prime quattro in otto edizioni (sei le finali) e cinque volte all'europeo (tre le finali). Dopo la Germania \u00e8 la nazionale europea con il maggior numero di piazzamenti nei primi quattro posti nelle due competizioni. \u00c8 inoltre l'unica selezione, insieme a quella brasiliana, ad essersi aggiudicata due titoli mondiali consecutivi, nel 1934 e 1938.\nNel dettaglio il palmar\u00e8s della nazionale maggiore maschile \u00e8 il seguente:\nNazionali minori.\nLe nazionali maschili minori della Federcalcio sono selezioni che rappresentano, o hanno rappresentato nel corso degli anni, determinate categorie o fasce d'et\u00e0.\nTra le selezioni minori vi sono la nazionale olimpica, che partecipa dal 1952 al torneo di calcio dei Giochi olimpici, ottenendo quale miglior risultato una medaglia di bronzo nell'edizione di Atene 2004 e la nazionale militare, che vanta 8 vittorie ai Campionati mondiali militari di calcio pi\u00f9 una medaglia di bronzo ai Giochi mondiali militari (2003).\nLe selezioni minori per fascia d'et\u00e0 sono invece le seguenti:\nLa nazionale italiana di calcio Under-23, rappresentativa che ha partecipato ad alcune edizioni del torneo di calcio dei Giochi del Mediterraneo, conquistando la medaglia d'oro nell'edizione del 1997.\nLa nazionale italiana di calcio Under-21, la pi\u00f9 importante e seguita tra quelle minori costituendo il principale serbatoio giovanile per la Nazionale A. \u00c8, a livello di Under-21, tra le squadre europee pi\u00f9 titolate avendo vinto in 5 occasioni il campionato continentale di categoria (1992, 1994, 1996, 2000, 2004). Nel torneo conta inoltre due secondi posti (1986, 2013) e cinque semifinali (1984, 1990, 2002, 2009 e 2017). La selezione annovera anche tre medaglie d'oro ai Giochi del Mediterraneo (1959, 1963, 1967), e una d'argento (2001).\nLa nazionale italiana di calcio Under-20, rappresentativa che partecipa al mondiale di categoria. Il miglior risultato ottenuto \u00e8 il terzo posto nell'edizione del 2017. Inoltre vanta una medaglia d'argento ai Giochi del Mediterraneo del 2009.\nLa nazionale italiana di calcio Under-19, rappresentativa nata nel 2002 con l'istituzione del Campionato europeo di categoria, nel quale ha ottenuto una vittoria (2003) e tre secondi posti (2008, 2016 e 2018).\nLa nazionale italiana di calcio Under-18, rappresentativa che partecipa ai campionati europei di categoria, ottenendo due vittorie (1958 e 1966) e quattro secondi posti (1959, 1986, 1995 e 1999).\nLa nazionale italiana di calcio Under-17, rappresentativa che partecipa al campionato mondiale di categoria, senza particolari risultati, e al Campionato europeo di categoria, dove invece ha conseguito tre secondi posti (2013, 2018 e 2019).\nLa nazionale italiana di calcio Under-16, rappresentativa che partecipa al Campionato europeo di categoria, nel quale ha ottenuto una vittoria (1982) e tre secondi posti (1986, 1993 e 1998).\nNel dettaglio il palmar\u00e8s delle nazionali minori maschili \u00e8 il seguente:\nFemminile.\nLa nazionale di calcio femminile dell'Italia, selezione maggiore femminile della Federcalcio, rappresenta l'Italia nelle varie competizioni ufficiali o amichevoli riservate a squadre nazionali.\nNei campionati mondiali non ha ottenuto particolari risultati, avendo raggiunto i quarti di finale in due occasioni, partecipando tra l'altro solamente a tre edizioni del torneo, mentre ai campionati europei ha conseguito due secondi posti (1993, 1997) e due semifinali (1984, 1987). Non ha mai partecipato ai Giochi olimpici.\nTra le rappresentative minori o di categoria, nel calcio femminile, l'unico risultato di rilievo \u00e8 stata la vittoria della Nazionale Under-19 femminile al campionato europeo di categoria del 2008.\nNel dettaglio il palmar\u00e8s delle nazionali femminili \u00e8 il seguente:\nEventi organizzati in Italia.\nEventi per nazionali.\nCampionato mondiale.\nNel corso della sua storia, la FIGC si \u00e8 candidata per ospitare la fase finale del campionato mondiale di calcio in tre edizioni, ed esattamente per quelle del 1930, del 1934 e del 1990, disputando in Italia le ultime due citate.\nLa prima candidatura italiana si ebbe nel 1929 in occasione del primo campionato mondiale del 1930, in concorrenza alle candidature di Ungheria, Paesi Bassi, Spagna e Svezia, Argentina e Uruguay. La FIGC e tutte le altre federazioni nazionali candidate, con l'eccezione dell'Uruguay, ritirarono le loro candidature prima della votazione finale del Congresso FIFA, riunito a Barcellona il 18 maggio 1929, poich\u00e9 la nazione sudamericana era ampiamente favorita per molteplici fattori. Infatti la scelta dell'Uruguay quale paese ospitante del torneo avvenne all'unanimit\u00e0.\nLa FIGC ottenne invece l'incarico di ospitare l'edizione del 1934, la prima in Europa, a seguito del ritiro dalla corsa della Svezia, unica candidata oltre all'Italia, prima del voto. La decisione venne ratificata nel Congresso FIFA di Stoccolma e resa pubblica a Zurigo il 14 maggio 1932. La FIGC per\u00f2 accett\u00f2 l'incarico con riserva, sciogliendola ufficialmente solo il 9 ottobre. Benito Mussolini sin dagli inizi del regime fascista aveva promosso lo sport, e in particolare il gioco del calcio, anche a scopi propagandistici e nazionalistici: in un'Italia rurale e caratterizzata ancora dal campanilismo, il calcio era visto come strumento per favorire l'unit\u00e0 nazionale. L'evento venne ospitato nei seguenti stadi: Littoriale di Bologna, Giovanni Berta di Firenze, Via del Piano di Genova, San Siro di Milano, Partenopeo di Napoli, Nazionale del PNF di Roma, Littorio di Trieste e Municipale Benito Mussolini di Torino. La finale del torneo venne giocata allo Stadio Nazionale del PNF di Roma.\nLa terza e ultima candidatura italiana avvenne per ospitare l'edizione del 1990, quando la FIGC si candid\u00f2 contro l'Inghilterra, la Grecia e l'Unione Sovietica. Inglesi e greci ritirarono in seguito la loro candidatura, lasciando solo Italia e URSS in lizza al Congresso FIFA di Zurigo del 19 giugno 1984. La candidatura italiana risult\u00f2 vincente, su quella sovietica, per 11 voti a 5 e, pertanto, il \"Bel Paese\" organizz\u00f2 l'edizione del 1990. Il comitato organizzatore fu guidato da Luca Cordero di Montezemolo, manager della Ferrari. La FIGC dovette affrontare la questione degli stadi, la maggior parte dei quali erano inadeguati. Alcuni vennero riammodernati, mentre altri furono costruiti appositamente (Bari e Torino). Non mancarono polemiche e inchieste al riguardo, dovendosi registrare costi elevati. L'evento venne ospitato nei seguenti stadi: Stadio San Nicola di Bari, Renato Dall'Ara di Bologna, Sant'Elia di Cagliari, Artemio Franchi di Firenze, Luigi Ferraris di Genova, Giuseppe Meazza di Milano, San Paolo di Napoli, La Favorita di Palermo, Olimpico di Roma, Delle Alpi di Torino, Friuli di Udine e Marcantonio Bentegodi di Verona. La cerimonia di apertura e la gara inaugurale furono svolte al Giuseppe Meazza di Milano mentre la finale del torneo venne giocata allo Stadio Olimpico di Roma.\nCampionato europeo.\nLa FIGC si \u00e8 invece candidata per ospitare la fase finale del campionato europeo di calcio in tre edizioni, ed esattamente per quelle del 1980, del 2012 e del 2016, disputando in Italia le prima citata. Inoltre l'Italia venne scelta dell'UEFA per ospitare la fase finale dell'edizione del 1968, poich\u00e9 si era qualificata la nazionale italiana, e per partecipare all'edizione itinerante del 2021.\nNelle prime cinque edizioni del torneo la fase finale veniva disputata da solo quattro nazionali, che giocavano semifinali e finali in una nazione scelta dall'UEFA tra le stesse qualificate. L'Italia arriv\u00f2 in semifinale, tramite le qualificazioni, solamente nell'edizione del 1968 e la UEFA scelse proprio il \"Bel Paese\" per ospitare la fase finale di quel torneo. L'evento venne ospitato nei seguenti stadi: Comunale di Firenze, San Paolo di Napoli e Olimpico di Roma, dove venne disputata la finale per il primo posto.\nNel 1977 l'UEFA decise l'allargamento della fase finale del torneo a otto nazionali, a partire dall'edizione del 1980, con il paese ospitante stabilito prima delle qualificazioni. Il 17 ottobre 1977 la UEFA rese note le candidature di Inghilterra, Grecia, Italia, Paesi Bassi, Svizzera e Germania Occidentale. Il 19 ottobre il Comitato Organizzatore dell'UEFA decise di assegnare l'evento o all'Inghilterra o all'Italia, e il 12 novembre la federazione europea annunci\u00f2 che l'Italia era stata scelta all'unanimit\u00e0 per ospitare l'edizione del 1980. L'evento venne ospitato negli stadi: Giuseppe Meazza di Milano, San Paolo di Napoli, Comunale di Torino e Olimpico di Roma, dove venne disputata anche in questo caso la finale del torneo.\n25 anni dopo, nel 2005 la FIGC si candid\u00f2 ufficialmente per ospitare l'edizione del 2012, contro le candidature di Croazia-Ungheria, Polonia-Ucraina, Turchia e Grecia. Nel dossier consegnato all'UEFA, il torneo si sarebbe svolto in otto citt\u00e0: Roma, Milano, Napoli, Torino, Palermo, Udine, Firenze e Bari, pi\u00f9 quattro riserve (Bologna, Cagliari, Verona e Genova) nel caso la fase finale fosse stata allargata a ventiquattro nazionali, anzich\u00e9 le sedici previste. Durante l'assemblea del Comitato Esecutivo UEFA dell'8 novembre 2005 a La Valletta vennero selezionate le tre candidate ufficiali all'organizzazione del campionato: Italia, Croazia-Ungheria e Polonia-Ucraina. Il 18 aprile 2007 l'UEFA si riun\u00ec a Cardiff per assegnare l'organizzazione del torneo. La votazione, con la candidatura italiana favorita, ebbe a sorpresa il seguente risultato: Polonia-Ucraina 8 voti, Italia 4 voti, Croazia-Ungheria 0 voti. Pertanto il torneo venne disputato in Polonia e Ucraina.\nLa FIGC ripropose la propria candidatura anche per l'edizione del 2016, contro le candidature di Francia e Turchia. In questo nuovo dossier consegnato all'UEFA, le citt\u00e0 interessate eventualmente dal torneo sarebbero state dodici: Bari, Cagliari, Cesena, Firenze, Milano, Napoli, Palermo, Parma, Roma, Torino, Udine e Verona. La scelta della nazione ospitante venne effettuata il 28 maggio 2010 a Ginevra e l'Italia venne esclusa alla prima votazione (23 voti) contro i 43 voti della Francia e i 38 della Turchia. Nella seconda votazione prevalsero i francesi sui turchi per 7 voti a 6.\nSolo per l'edizione del 2020 la UEFA rese noto che il torneo sarebbe stato svolto in tutto il continente europeo, anzich\u00e9 in un'unica nazione. La FIGC formalizz\u00f2 l'interesse per ospitare gare del torneo a Roma o Milano, candidando per\u00f2 ufficialmente la capitale. Il 19 settembre 2014, l'UEFA annunci\u00f2 le tredici citt\u00e0 europee prescelte, tra le quali Roma con lo Stadio Olimpico, nel quale sarebbe stata giocata la gara inaugurale e la cerimonia di apertura.\nTorneo olimpico di calcio.\nIl torneo olimpico di calcio \u00e8 stato ospitato in Italia solamente nell'unica edizione dei Giochi svolta nello \"Stivale\", e cio\u00e8 . Come da tradizione, il calcio \u00e8 l'unico sport olimpico a non coinvolgere solamente la citt\u00e0 ospitante i Giochi ma anche altre localit\u00e0 della stessa nazione e, pertanto, gli incontri di calcio del torneo olimpico furono giocati nei seguenti stadi: Comunale di Firenze, Comunale di Grosseto, Comunale de L'Aquila, Ardenza di Livorno, Fuorigrotta di Napoli, Flaminio e Olimpico di Roma. Alla capitale erano stati assegnati anche i Giochi dell'edizione del 1908 (nei quali si sarebbe svolto il primo torneo olimpico di calcio della storia), ma l'Italia rinunci\u00f2 a causa dell'eruzione del Vesuvio del 1906, che si accompagnava alla crisi economica che la nazione stava attraversando, determinando l'impossibilit\u00e0 di finanziare l'evento. Il CONI propose, senza successo, la capitale italiana anche per ospitare altre edizioni dei Giochi arrivando alla fase finale di selezione nel 1924, nel 1936 e nel 2004, o ritirando prima la candidatura, per vari motivi, nel 2020 e nel 2024. Nei dossier di Roma consegnati al CIO per queste ultime due candidature, il torneo di calcio avrebbe interessato tutte le grandi citt\u00e0 italiane con i relativi impianti principali.\nCompetizioni minori.\nNelle manifestazioni multidisciplinari, oltre alle Olimpiadi, che prevedono la disciplina del calcio, l'Italia ha ospitato il torneo calcistico: ai Giochi del Mediterraneo nella IV edizione a Napoli nel 1963, nella XIII edizione a Bari nel 1997 e nella XVI edizione a Pescara nel 2009; ai Giochi mondiali militari nella I edizione a Roma nel 1995 e nella III edizione a Catania nel 2003; all'Universiade nella XIX edizione in Sicilia nel 1997 e nella XXX edizione a Napoli nel 2019.\nNelle competizioni giovanili, l'Italia ha ospitato il Campionato europeo di calcio Under-21 2019, giocato negli stadi Dall'Ara di Bologna, Mapei Stadium di Reggio Emilia, Dino Manuzzi di Cesena, Nereo Rocco di Trieste e Friuli di Udine. In quest'ultimo \u00e8 stata disputata la finale del torneo.\nIn precedenza furono ospitati in Italia il Campionato europeo di calcio Under-18 1955, il Campionato europeo di calcio Under-18 1973, il Campionato europeo di calcio Under-16 1982, il Campionato mondiale di calcio Under-17 1991 e il Campionato europeo di calcio Under-17 2005, tutti disputati in Toscana, con l'eccezione del torneo del 1982 giocato nelle Marche.\nCompetizioni femminili.\nIn ambito del calcio femminile, l'Italia non ha mai ospitato il Campionato mondiale di calcio femminile e nessun'altra competizione FIFA per categorie giovanili. Ha ospitato invece il Campionato europeo di calcio femminile 1993 (disputato a Santa Sofia, Rimini, Cesenatico, con finale al Dino Manuzzi di Cesena) e il Campionato europeo di calcio femminile Under-19 2011 (giocato in Romagna).\nEventi per club.\nGli eventi internazionali principali per club corrispondono alle competizioni FIFA e UEFA riservate alle societ\u00e0 calcistiche. L'Italia non ha mai organizzato un evento per club della FIFA, mentre ha ospitato numerose finali dei tornei dell'UEFA, sia in campo maschile sia femminile.\nIl principale torneo per club europeo, la UEFA Champions League (in precedenza denominata Coppa dei Campioni) disputa gli incontri negli stadi dei club partecipanti. La finale invece, fin dalla prima edizione del 1956, \u00e8 svolta in uno stadio designato dall'UEFA prima dell'inizio del torneo stesso. Gli stadi italiani hanno ospitato nove finali. Ne sono state disputate quattro sia allo Stadio Olimpico di Roma (1977, 1984, 1996 e 2009) sia allo Stadio Giuseppe Meazza di Milano (1965, 1970, 2001 e 2016), mentre una \u00e8 stata giocata allo Stadio San Nicola di Bari (1991).\nLa seconda coppa europea, l'UEFA Europa League, disputa la finale unica in campo \"neutro\" dal 1998, mentre in precedenza la finale veniva giocata con gare di andata e ritorno negli stadi delle squadre finaliste. La finale unica \u00e8 stata disputata in Italia solo una volta, allo Juventus Stadium di Torino (2014).\nAnche la Supercoppa UEFA viene disputata in gara unica e campo neutro dal 1998, e non \u00e8 mai stata ospitata in Italia.\nLa defunta Coppa delle Coppe UEFA svolgeva anch'essa la finale in uno stadio designato per l'occasione, con l'eccezione della prima edizione, e gli stadi italiani non hanno mai ospitato l'evento.\nIl Mapei Stadium di Reggio Emilia ha ospitato invece l'unica finale italiana della UEFA Women's Champions League, nel 2016.\nStrutture.\nImpianti.\nQuasi tutti i principali stadi di calcio italiani sono di propriet\u00e0 pubblica e circa la met\u00e0 \u00e8 stata costruita prima del 1949, con un'et\u00e0 media di 64 anni. L'ultimo rinnovamento architettonico generale dei maggiori stadi risale a , quando gli impianti coinvolti nell'evento subirono una ristrutturazione generale. La metodologia di conservazione del costruito, con restyling periodico, che fa differire l'Italia dal resto d'Europa (dove gli impianti obsoleti vengono sostituiti con altri di nuova concezione), \u00e8 dettata dal fatto che circa il 70% degli stadi italiani sia sottoposto a vincolo architettonico, cosa che ne impedisce la demolizione e ricostruzione. Il primo stadio moderno d\u2019Italia, nonch\u00e9 primo monumento sportivo del regime fascista, fu il Littoriale di Bologna, inaugurato nel 1926. Il primo stadio moderno di propriet\u00e0 privata \u00e8 stato invece l'attuale Mapei Stadium di Reggio Emilia, costruito nel 1995 dalla e di propriet\u00e0 dell'azienda Mapei, proprietaria del .\nI primi cinque stadi italiani, per ordine di capienza, sono il Giuseppe Meazza di Milano (soprannominato \"La Scala del calcio\"), di propriet\u00e0 del Comune di Milano e utilizzato regolarmente da Inter e Milan, l'Olimpico di Roma, di propriet\u00e0 del CONI nel quale giocano la Roma e la Lazio, il San Nicola di Bari, il Diego Armando Maradona di Napoli e l'Artemio Franchi di Firenze, questi ultimi anch'essi di propriet\u00e0 comunale e utilizzati dalle rispettive squadre cittadine: il , il e la . Al sesto posto per capienza vi \u00e8 invece il pi\u00f9 grande stadio italiano privato, lo Juventus Stadium a Torino, di propriet\u00e0 della societ\u00e0 bianconera e, al momento, l'unico impianto italiano sul \"modello inglese\" dove accanto allo stadio sorgono un centro commerciale, il museo del club, un centro poliambulatoriale e il J-Village, struttura civile, sportiva e multifunzionale di propriet\u00e0 della Juventus. Sono di propriet\u00e0 dei club anche gli stadi dell' (Gewiss stadium), del (Renato Dall'Ara), del (Benito Stirpe) e dell' (Dacia Arena).\nLe nazionali maggiori maschile e femminile, come anche le nazionali giovanili, non dispongono di uno stadio nazionale fisso. Giocano le loro partite a rotazione nei vari impianti italiani, scegliendoli di volta in volta a seconda dell'importanza della partita, dell'avversario che si incontra e dell'eventuale affluenza di pubblico.\nL'UEFA classifica gli stadi in categorie, a seconda delle loro caratteristiche. Gli impianti italiani di categoria 4 (la maggiore) sono quattro: l'Olimpico di Roma, il Meazza di Milano, lo Juventus Stadium e lo stadio Olimpico Grande Torino di Torino. Questa classificazione permette a questi impianti di ospitare una finale di una competizione europea e partite del campionato europeo.\nCentri sportivi.\nGli \"Azzurri\" e tutte le selezioni svolgono la loro preparazione al Centro tecnico federale Luigi Ridolfi, noto come \"Coverciano\", dal nome del quartiere di Firenze dove ha sede. Oltre a essere la \"Casa degli Azzurri\" fin dal 1958, il centro ospita i corsi di maggiore livello per il mondo professionistico del calcio. A Coverciano sono infatti tenuti corsi per direttore sportivo, allenatore professionista UEFA Pro e UEFA A, allenatore di calcio a 5 di primo livello, preparatore atletico, osservatore calcistico, corsi di specializzazione per allenatore dei portieri e corsi per match analyst. Inoltre la FIGC dispone di cinquanta Centri Federali Territoriali e di decine di scuole calcio \"\u00e9lite\", sparsi in tutte le regioni italiane, per la formazione tecnico-sportiva di giovani calciatori e calciatrici.\nNella capitale i principali centri sportivi sono i seguenti: il Centro sportivo Giulio Onesti, costruito nel 1954 dal CONI per la pratica di numerosi sport tra i quali appunto il calcio; il Centro sportivo La Borghesiana, realizzato nel 1990, che in passato ha ospitato il ritiro della Nazionale maggiore, in alternativa a Coverciano, oltre a varie nazionali straniere e squadre di club impegnate a Roma; il Centro sportivo Fulvio Bernardini, sorto nel 1979 e noto come \"Trigoria\" dal nome della localit\u00e0 dov'\u00e8 ubicato, di propriet\u00e0 della ; il Centro sportivo di Formello, alla porte della citt\u00e0, realizzato nel 1997 e di propriet\u00e0 della .\nI centri sportivi delle due squadre di Milano sono invece tra i pi\u00f9 antichi e sorgono lontani dal capoluogo lombardo. \u00c8 del 1960 la realizzazione dell'attuale Centro Sportivo Suning di propriet\u00e0 dell'Inter e localizzato ad Appiano Gentile (Como), mentre nel 1963 venne costruito Milanello, di propriet\u00e0 del Milan, ubicato a Carnago (VA).\nLa societ\u00e0 dispone invece da pochi anni di due centri sportivi all'avanguardia, gli Juventus Training Center realizzati nel 2006 a Vinovo (TO) e in aggiunta nel 2018 a Torino, per gli allenamenti della prima squadra e delle giovanili, con il secondo all'interno del J-Village, pi\u00f9 ampia struttura con centri d'istruzione sportiva per giovani. Il invece ha ristrutturato da poco il glorioso Stadio Filadelfia, facendone un moderno centro sportivo.\nAltri famosi centri sportivi dei club professionistici di calcio sono il Centro sportivo di Castel Volturno, realizzato nel 2006 dal nell'omonima cittadina in provincia di Caserta; il Centro sportivo Gianluca Signorini (1951) e il Centro sportivo Gloriano Mugnaini (1980, noto come \"Bogliasco\") localizzati a Genova e centri rispettivamente di e ; il Centro tecnico Niccol\u00f2 Galli di Bologna, dal 1976 sede di allenamento della squadra cittadina; il Torre del Grifo Village, edificato nel 2011 a Mascalucia (CT) dal ; il Novarello - Villaggio Azzurro, a Granozzo con Monticello (NO), realizzato nel 2007 dal ; il Centro Sportivo Bortolotti dell', localizzato a Zingonia (BG). Ultimo in ordine di realizzazione \u00e8 il Mapei Football Center a Sassuolo (MO). L' e la invece svolgono i propri allenamenti in strutture adiacenti ai rispettivi stadi.\nMusei del calcio.\nIn Italia sorgono alcuni musei calcistici, creati quasi esclusivamente dalle societ\u00e0 professionistiche, alle quali si aggiunge il museo della FIGC, e sono riuniti nella Federazione dei musei del calcio, con sede a Firenze. Sempre a Firenze, a Coverciano all'interno del Centro tecnico federale, \u00e8 ubicato dal 2000 il Museo del Calcio della FIGC, luogo di documentazione storica sul gioco del calcio in Italia, nel quale sono esposti palloni, medaglie, scarpe, coppe, maglie della federazione italiana dal 1934 a oggi, e dispone di un centro informativo digitale con archivio di fotografie e filmati. Inoltre nel museo ha la sua sede la Hall of Fame del calcio italiano, con cimeli dei giocatori che ne fanno parte.\nSempre nel capoluogo toscano si trova il Museo della Fiorentina, dedicato alla storia della squadra cittadina, fondatore della suddetta federazione con il Museo del Grande Torino e della Leggenda Granata, il Genoa Museum and Store e il Calcio Padova Museum. Hanno aderito in seguito il Pisa 1909 Football Museum, il Pro Patria Museum, il Museo del Parma Calcio Ernesto Ceresini, il AC Perugia Calcio Museo e il J-Museum, dedicato alla e collocato nel complesso dello Juventus Stadium. Quest'ultimo museo fa parte anche dell'International Council of Museums e risulta il primo museo sportivo nel Paese per numero di visitatori nonch\u00e9 l'unico del suo genere inserito nella classifica annuale dei cinquanta siti d'interesse pi\u00f9 visitati a livello nazionale stilata dal Ministero dei beni e delle attivit\u00e0 culturali e del turismo. Non facenti parte della federazione, sono da segnalare il museo Mondo Milan, dedicato alla squadra rossonera, e il Museo San Siro, con cimeli di ogni genere appartenenti alle due squadre di Milano.\nMass media.\nRadio.\nLa prima partita di calcio in Italia con radiocronaca fu l'incontro - 4-3 del 25 marzo 1928, trasmesso dall'EIAR. Nel 1959 in Rai, in modo sperimentale con esordio ufficiale il 10 gennaio 1960, prese il via su Radiouno uno spazio radiofonico chiamato \"Tutto il calcio minuto per minuto\", con la radiocronaca di diversi eventi in contemporanea, in preparazione dei Giochi della XVII Olimpiade di Roma del 1960, evento globale trasmesso televisivamente e radiofonicamente dalla stessa Rai. Dopo l'Olimpiade, il programma continu\u00f2 proponendo solo le radiocronache dei secondi tempi delle partite e, a partire dal 1987, fu introdotta la copertura dell'intera partita. La struttura di base, rimasta inalterata nel corso dei decenni, prevede collegamenti a turno dai vari stadi con segnalazioni immediate per eventi di particolare rilievo (variazioni del punteggio e altro) da ogni campo. Negli anni settanta e ottanta, non essendovi ancora presente una concorrenza televisiva, la trasmissione tocc\u00f2 punte di 25 milioni di radioascoltatori.\nDopo la liberalizzazione dell'etere sancita dalla Corte costituzionale, nacquero decine di emittenti radiofoniche locali e nazionali, chiamate \"radio libere\", che trasmettevano in diretta l'incontro delle squadre locali di calcio. Dall'ottobre 1975 Radiolina incominci\u00f2 a trasmettere flash in diretta delle partite di calcio del . \u00c8 per\u00f2 dell'11 gennaio 1976 la prima radiocronaca diretta integrale di un incontro di calcio, \u2013 trasmesso sulla radio privata Radio Emilia Uno.\nCon l'avvento dei \"diritti radio\", i diritti per la radiocronaca di tutti i pi\u00f9 importanti eventi calcistici sono sempre stati appannaggio della Rai, salvo casi di diritti acquisiti da Mediaset o RTL 102.5.\nTelevisione.\nLa prima partita di calcio trasmessa in televisione in Italia fu l'incontro di Serie A Juventus-Milan, il 5 febbraio 1950, trasmessa solo a Torino. La Rai aveva incominciato le trasmissioni sperimentali e quella gara fu il primo programma realizzato in esterna con le telecamere. Successivamente incominci\u00f2 il programma La Domenica Sportiva, l'11 novembre 1953, e le prime immagini furono dell'incontro Inter-Fiorentina. Poco dopo, il 13 dicembre, venne trasmesso sperimentalmente il primo incontro della nazionale italiana, contro la . La prima partita della televisione italiana fu per\u00f2 la gara di qualificazione per il - 5-1, il 24 gennaio 1954, trasmessa dalla Rai che aveva dato avvio ufficialmente alle trasmissioni televisive il 3 gennaio. IFK Norrk\u00f6ping- 0-1, secondo turno di Coppa dei Campioni 1956-1957, fu la prima gara internazionale di un club italiano a essere trasmessa in televisione.\nIl 27 settembre 1970 nacque \"90\u00ba minuto\", programma Rai che mandava in onda risultati e highlight di tutte le gare di Serie A. Il 5 dicembre 1971 fu giocata invece la prima partita di calcio trasmessa da una emittente privata, l'incontro di Serie C - trasmesso da Babelis Tv.\nIl monopolio calcistico della Rai, a livello nazionale, fu interrotto sul finire degli anni settanta, quando alcune emittenti straniere (tra le quali Telemontecarlo e TeleCapodistria) incominciarono a trasmettere in lingua italiana, su buona parte del territorio, molti e importanti eventi sportivi. Ma soprattutto il cambiamento epocale ebbe inizio nel 1980 quando Canale 5, di propriet\u00e0 di Silvio Berlusconi, si aggiudic\u00f2 i diritti del Mundialito. Infatti, negli anni ottanta, era nato in Italia l'istituto giuridico dei \"diritti televisivi in vendita\". Il primo accordo per il campionato venne siglato nel 1981 tra la Rai e la Lega Calcio, inerente ai diritti della Serie A.\nNel 1993, con l'accordo tra la Lega Calcio e la piattaforma televisiva a pagamento Telepi\u00f9, fu importato dall'Inghilterra l'istituto giuridico dei \"diritti televisivi criptati\", facendo divenire l'originario istituto del 1981 quale \"diritti televisivi in chiaro\". Il 28 agosto 1993 venne trasmessa la prima partita di calcio a pagamento, la gara di Serie B -, su TELE+2. Da quel momento i diritti a pagamento viaggeranno prima sul terrestre analogico (poi digitale) e in seguito anche su piattaforme satellitari (con Sky Italia), fino ad arrivare allo streaming con DAZN nel 2018.\nCon il nuovo millennio nacque anche il fenomeno dei canali televisivi tematici a pagamento di propriet\u00e0 dei maggiori club, tra i quali Inter TV, Lazio Style Channel, Milan TV, Roma TV, Torino Channel e Juventus TV (quest'ultimo in streaming). \u00c8 invece gratuita, sul digitale terrestre, Udinese TV.\nDiritti televisivi attuali.\nDal 2011 per la legislazione italiana vi \u00e8 una lista di eventi sportivi considerati di \u00abparticolare rilevanza per la societ\u00e0\u00bb per i quali deve essere garantita la possibilit\u00e0, da parte della popolazione, di seguirli sui palinsesti televisivi in modo gratuito. Gli eventi calcistici presenti nella lista sono i seguenti: la finale e tutte le partite della nazionale italiana nel campionato del mondo di calcio; la finale e tutte le partite della nazionale italiana nel campionato europeo di calcio; tutte le partite della nazionale italiana di calcio, in casa e fuori casa, in competizioni ufficiali; la finale e le semifinali della Champions League e della Europa League qualora vi siano coinvolte squadre italiane.\nAl 2019 i diritti televisivi calcistici in Italia sono distribuiti come segue:\nStampa.\nTutti i principali quotidiani a diffusione nazionale hanno una sezione dedicata allo sport, nella quale quasi sempre il calcio occupa il maggior spazio. Ovviamente allo stesso modo il calcio detiene l'attenzione, in copertina e nelle prime pagine, anche nei quotidiani sportivi italiani, che sono La Gazzetta dello Sport (fondata a Milano nel 1896), il Corriere dello Sport - Stadio (nato a Roma nel 1924 come \"Corriere dello Sport\" e unito nel 1977 a Stadio, a sua volta fondato a Bologna nel 1945) e Tuttosport (creato a Torino nel 1945). La Gazzetta \u00e8 il terzo quotidiano italiano per diffusione, nonch\u00e9 il primo quotidiano sportivo del Paese e il pi\u00f9 antico d'Europa nel suo genere. Il Corriere risulta al quarto posto generale e primo nel suo genere per numero di lettori nell'Italia centro-meridionale. Tuttosport infine, al terzo posto nei quotidiani sportivi, si caratterizza per una maggior preponderanza di temi legati alle due maggiori squadre del capoluogo piemontese, la e il . Il quarto quotidiano sportivo italiano, di carattere locale, \u00e8 Il Romanista, nato nel 2004 e primo quotidiano al mondo interamente dedicato a una societ\u00e0 di calcio, la .\nTra i periodici il Guerin Sportivo, in edicola dal 1912, \u00e8 al 2019 la pubblicazione sportiva pi\u00f9 longeva del mondo, che dedica gran parte della sua pubblicazione al gioco del pallone. Invece tra i periodici dedicati esclusivamente al calcio, nacque nel 1931 la rivista Il Calcio Illustrato (pubblicata fino al 1973) alla quale ha fatto seguito nel 1997 la rivista Calcio 2000. Altre riviste calcistiche sono le pubblicazioni ufficiali dei principali club italiani, come Hurr\u00e0 Juventus e Lazio Style 1900 Official Magazine, o lo sono state in passato come Forza Milan! Inoltre riviste dedicate in maniera non ufficiale a un club sono ad esempio LaRoma, Lazialit\u00e0 e Inter Football Club. La rivista Supertifo \u00e8 invece dedicata in particolare alle tifoserie italiane ed estere."}
{"id": "1753290", "revid": "114385", "url": "https://it.wikipedia.org/wiki?curid=1753290", "title": "Murate", "text": ""}
{"id": "1753291", "revid": "121113135", "url": "https://it.wikipedia.org/wiki?curid=1753291", "title": "Giacca", "text": "La giacca \u00e8 un indumento tipicamente maschile, che si indossa sopra la camicia (o maglietta) e sotto il cappotto, il giubbotto o l'impermeabile.\nStoria e descrizione.\nIl termine \"giacca\" deriva da \"Jacques\", soprannome dato ai contadini che durante le rivolte popolari del XIV secolo in Francia indossavano un vestito corto e dal taglio semplice. Da allora si usa il termine \"giacca\" per indicare un qualsiasi indumento apribile che si indossa sopra un indumento.\n\u00c8 un indumento prevalentemente maschile (ma non solo) e oggi attiene all'abbigliamento formale per lo pi\u00f9 utilizzato in occasioni di lavoro o di eventi mondani quali cerimonie, riunioni e simili.\nLa confezione o produzione di una giacca \u00e8 complessa e molta rilevanza ha il taglio del tessuto per far assumere all'indumento un aspetto in linea con la moda del momento.\nIn genere la giacca, specialmente per i capi invernali o di stagioni intermedie, ha una struttura composta da un tessuto esterno, spesso realizzato con lane pregiate, da tele di irrigidimento interne (interfodera) che servono a dare forma all'indumento, da imbottiture per le spalle, da una fodera interna di seta o di tessuto sintetico.\nLa giacca \u00e8 spesso accompagnata da un paio di pantaloni che, quando sono della stessa stoffa, formano un abito completo da uomo. Possono essere composti anche abiti coordinati o \"spezzati\" realizzati con l'abbinamento di pantaloni e giacca in tessuti diversi.\nNella versione femminile, la giacca pu\u00f2 essere abbinata ad una gonna di uguale stoffa componendo cos\u00ec un tailleur o anche (sempre pi\u00f9, per motivi di estetica, ma anche di praticit\u00e0) ad un paio di pantaloni. \nNon mancano anche giacche realizzate in tessuti leggeri per i periodi estivi, spesso completamente sfoderate o di realizzazione \"destrutturata\".\nSempre come abbigliamento estivo, sono confezionate giacche di foggia militare che, nella versione lunga e di color \"kaki\", sono chiamate \"sahariane\". \nLa giacca, come indumento diffuso, ha origine alla fine del '600 come sopravveste.\nLa foggia, i tessuti ed i colori delle giacche sono mutati seguendo le mode dei tempi.\nGiacca sportiva.\nCaratterizzata dal colletto, situato in alto privo di revers che permette alla giacca di avere cinque bottoni; assieme a pantaloni di tessuto simile forma un abito elegante sportivo.\nGiacca Husky.\nLa giacca Husky \u00e8 un tipo di giacca tipicamente usata per l'attivit\u00e0 all'aperto, in nylon con imbottitura a rombi, con 5 bottoni a pressione, due tasche e colletto in velluto. Il marchio Husky nasce nel 1960 dal colonnello Steve Gulyas e da sua moglie Edna, a Tostock. Alla fine degli anni novanta produzione e commercializzazione vennero ceduti per 16 anni all'italiana Itierre."}
{"id": "1753292", "revid": "110157", "url": "https://it.wikipedia.org/wiki?curid=1753292", "title": "Afonso Bezerra", "text": "Afonso Bezerra \u00e8 un comune del Brasile nello Stato del Rio Grande do Norte, parte della mesoregione del Central Potiguar e della microregione di Angicos."}
{"id": "1753295", "revid": "110157", "url": "https://it.wikipedia.org/wiki?curid=1753295", "title": "Angicos", "text": "Angicos \u00e8 un comune del Brasile nello Stato del Rio Grande do Norte, parte della mesoregione del Central Potiguar e della microregione di Angicos."}
{"id": "1753297", "revid": "24823", "url": "https://it.wikipedia.org/wiki?curid=1753297", "title": "Difesa Neo Gr\u00fcnfeld", "text": ""}
{"id": "1753300", "revid": "287204", "url": "https://it.wikipedia.org/wiki?curid=1753300", "title": "Cai\u00e7ara do Rio do Vento", "text": "Cai\u00e7ara do Rio do Vento \u00e8 un comune del Brasile nello Stato del Rio Grande do Norte, parte della mesoregione del Central Potiguar e della microregione di Angicos."}
{"id": "1753305", "revid": "122627900", "url": "https://it.wikipedia.org/wiki?curid=1753305", "title": "Fernando Pedroza", "text": "Fernando Pedroza \u00e8 un comune del Brasile nello Stato del Rio Grande do Norte, parte della mesoregione del Central Potiguar e della microregione di Angicos."}
{"id": "1753309", "revid": "110157", "url": "https://it.wikipedia.org/wiki?curid=1753309", "title": "Jardim de Angicos", "text": "Jardim de Angicos \u00e8 un comune del Brasile nello Stato del Rio Grande do Norte, parte della mesoregione del Central Potiguar e della microregione di Angicos."}
{"id": "1753310", "revid": "110157", "url": "https://it.wikipedia.org/wiki?curid=1753310", "title": "Lajes", "text": "Lajes \u00e8 un comune del Brasile nello Stato del Rio Grande do Norte, parte della mesoregione del Central Potiguar e della microregione di Angicos."}
{"id": "1753311", "revid": "599013", "url": "https://it.wikipedia.org/wiki?curid=1753311", "title": "Pedra Preta", "text": ""}
{"id": "1753312", "revid": "110157", "url": "https://it.wikipedia.org/wiki?curid=1753312", "title": "Chiesa di San Paolo di Peltuinum", "text": "La chiesa di San Paolo di Peltuinum \u00e8 un edificio religioso situato nelle vicinanze del comune di Prata d'Ansidonia in provincia dell'Aquila, dichiarato monumento nazionale nel 1902.\nStoria.\nIl nucleo originario della chiesa sorge all'esterno del perimetro urbano dell'antica citt\u00e0 romana di Peltuinum, probabilmente sostituendo un precedente sito pagano.\nLa chiesa \u00e8 collocata sul Tratturo L'Aquila-Foggia, cio\u00e8 una di quelle vie tracciate nel tempo dal continuo passaggio di greggi durante il periodo della transumanza.\nEretta forse tra il VII secolo e l'VIII secolo in stile romanico, le murature originali inglobano al loro interno elementi di epoca romana, il che fa supporre, come prima accennato, che la chiesa sorga sui ruderi di un edificio pagano. Nel XII secolo subisce un crollo e viene ricostruita con gli stessi materiali. Viene anche sovralzata, forse in occasione degli stessi lavori di ricostruzione. Si registrano anche interventi pi\u00f9 tardi, forse del Cinquecento.\nL'edificio \u00e8 anche ricordato da Papa Innocenzo III in una Bolla del 23 marzo 1118.\nStruttura.\nEsterno.\nLa chiesa ha la facciata nello stile della chiesa di San Liberatore a Maiella: molto piatta e priva di elementi plastici, presenta un portale centrale in leggerissimo aggetto, con due lesene per lato che sostengono un arco di pietra circondante una lunetta, decorata all'interno da blocchetti di pietra disposti secondo lo schema dell'opus reticolatum. Il tutto ripropone le forme di tradizione benedettina. Sopra il portale si aprono due oculi, fra cui quello sottostante apparteneva alla facciata prima del sovralzo. Quando quest'ultimo fu messo in pratica, venne aperto l'oculo superiore, un tempo decorato da un rosone del X secolo, poi trafugato. Arrivano all'altezza dell'oculo precedente, inoltre, i due poderosi pilastri d'angolo della facciata, che la occupano per due terzi, con la relativa trabeazione in sommit\u00e0, interrotta al centro dagli oculi. Conclude la facciata un timpano triangolare, anch'esso frutto del sovralzo. Lateralmente, la chiesa presenta un muro liscio, interrotto superiormente solo da una serie di finestre aggiunte con il sovralzo delle pareti.\nInterno.\nL'interno \u00e8 impostato su una pianta a croce latina, con transetto ma senza abside, dunque a forma di T. La navata \u00e8 unica ma presenta il motivo delle pseudo-navate con l'applicazione, lungo i muri perimetrali, di arcate cieche. La pavimentazione \u00e8 in cotto e la copertura \u00e8 in legno con capriate a vista. Sono presenti affreschi del Duecento, uno dei quali rappresenta San Paolo sulla via di Damasco. Vi sono anche elementi decorativi di epoca longobarda, che attestano dunque l'antica fondazione dell'edificio.\nSulla parete di fondo del braccio destro del transetto sono presenti resti di affreschi cinquecenteschi. Esisteva anche un pulpito, scolpito nel 1240 e sostenuto da cinque colonne ottagonali, che fu trasferito nel 1796 nella vicina chiesa parrocchiale di San Nicola di Bari a Prata d'Ansidonia."}
{"id": "1753314", "revid": "1573940", "url": "https://it.wikipedia.org/wiki?curid=1753314", "title": "Palazzo Tempi-Mazzei", "text": "Palazzo Tempi-Mazzei si trova a Firenze in via Santa Monaca 2, angolo via dei Serragli.\nStoria.\nSul sito sorgevano alcune case della famiglia Serragli, che vennero trasformate in palazzo dai Tempi, dopo i quali si avvicendarono altre illustri casate fiorentine come i Bonsi e i Pesciolini Venerosi. Nel Quattrocento pervenne ai Caetani, che vi vissero fino alla prima met\u00e0 del Settecento, quando vi si insedi\u00f2, per circa vent'anni, il pittore Fran\u00e7ois-Xavier Fabre, protagonista di una vicenda d'amore chiacchierata con la Contessa d'Albany, vedova del pretendente al trono inglese Carlo Edoardo Stuart e gi\u00e0 compagna di Vittorio Alfieri.\nAlla fine dell'Ottocento fu acquistato poi dai Mazzei che lo posseggono tutt'oggi.\nSulla cantonata del palazzo si trova il tabernacolo del Canto alla Cuculia, di Bicci di Lorenzo."}
{"id": "1753315", "revid": "1543377", "url": "https://it.wikipedia.org/wiki?curid=1753315", "title": "Pila a combustibile microbiologica", "text": "Una pila a combustibile microbiologica (\"microbial fuel cell\", \"MFC\") o \"pila a combustibile biologica\" \u00e8 un sistema bio-elettrochimico che genera corrente imitando le interazioni batteriche che si trovano in natura. I micro-organismi catabolizzano composti come il glucosio (Chen \"et al.\", 2001), l'acetato, il butirrato (Liu \"et al.\", 2005) o le acque reflue (Habermann &amp; Pommer, 1991). Gli elettroni ottenuti con questa ossidazione vengono trasferiti su di un anodo, dal quale passano attraverso un circuito elettrico prima di arrivare al catodo. Da qui vengono trasferiti a un accettore di elettroni ad alto potenziale come l'ossigeno. Mentre la corrente scorre grazie alla differenza di potenziale, la potenza viene generata direttamente dal biocarburante tramite l'attivit\u00e0 catalitica dei batteri. (Rabaey &amp; Verstraete, 2005)\nPila a combustibile microbiologica.\nUna pila a combustibile microbiologica converte l'energia chimica in energia elettrica mediante la reazione catalitica di microorganismi (Allen e Bennetto, 1993). Una pila microbiologica tipica \u00e8 costituita da due compartimenti, uno che racchiude l'anodo e l'altro il catodo, uniti da una membrana semipermeabile che permette unicamente il passaggio dei cationi. Nel compartimento dell'anodo, privo di ossigeno, il carburante viene ossidato dai microorganismi, liberando elettroni e cationi. I cationi viaggiano al catodo attraversando la membrana, mentre gli elettroni vi giungono mediante un circuito elettrico esterno alla pila; elettroni e cationi vengono quindi ricombinati con ossigeno nel compartimento del catodo, formando acqua. I batteri nelle pile a combustibile biologiche si alimentano di glucosio e metanolo ottenuti dagli scarti di cibo e li convertono in idrogeno (anche acque reflue e persino l'urina pura possono servire a questo proposito). In generale esistono due tipi di pile a combustibile microbiologiche, con e senza mediatore di trasferimento di elettroni.\nPila a combustibile microbiologica con mediatore.\nLa maggior parte delle cellule microbiologiche sono elettrochimicamente inattive. Il trasferimento di elettroni da tali cellule all'elettrodo anodo \u00e8 facilitato da mediatori come la tionina, il paraquat, il blu di metilene, l'acido umico, il rosso toluilene e cos\u00ec via (Delaney et al., 1984; Lithgow et al., 1986). La maggior parte dei mediatori disponibili sono per\u00f2 costosi e tossici.\nPila a combustibile microbiologica senza mediatore.\nLe pile a combustibile microbiologiche senza mediatore sono state progettate nel Korea Institute of Science and Technology da un gruppo diretto da Kim, Byung Hong. Tali pile a combustibile non necessitano di un mediatore, ma usano batteri attivi elettrochimicamente per trasferire gli elettroni all'elettrodo (questi vengono trasportati direttamente dall'enzima respiratorio dei batteri). Tra i batteri elettrochimicamente attivi ci sono \"Shewanella putrefaciens\" (Kim \"et al.\", 1999a), \"Aeromonas hydrophila\" (Cuong \"et al.\", 2003) e altri.\nLe pile senza mediatore sono uno sviluppo molto recente e dovuto a questo, i fattori che ne influiscono il funzionamento, come i batteri usati nel sistema, il tipo di membrana ionica e le condizioni generali come la temperatura, non sono ancora ben interpretati. I batteri nelle pile senza mediatore hanno solitamente enzimi riduttori elettrochimicamente attivi, come i citocromi nella loro membrana esterna, che sono in grado di trasferire elettroni a materiali conduttivi e quindi all'elettrodo (Min, \"et al.\", 2005).\nGenerazione dell'elettricit\u00e0.\nQuando i microorganismi consumano un substrato come lo zucchero in condizioni aerobiche, producono anidride carbonica e acqua. Tuttavia quando l'ossigeno non \u00e8 presente, essi producono anidride carbonica, protoni ed elettroni, come descritto di seguito (Bennetto, 1990):\nC12H22O11 + 13H2O ---&gt; 12CO2 + 48H+ + 48e-\nLe pile microbiologiche usano mediatori inorganici per entrare nella catena di trasporto degli elettroni tra le cellule e per \"rubare\" quelli che vengono prodotti. Il mediatore attraversa le membrane esterne di lipidi e il muro di plasma; comincia poi a liberare gli elettroni dalla loro catena di trasporto che sarebbe normalmente occupata dall'ossigeno o altri intermediari. Il mediatore, ora ridotto, esce dalla cellula carico di elettroni che vengono portati a un elettrodo dove vengono depositati; questo elettrodo diventa l'anodo elettro-generatore (l'elettrodo negativo). Il rilascio degli elettroni riporta il mediatore nel precedente stato ossidato, pronto a ripetere il processo; \u00e8 importante notare che il processo pu\u00f2 avvenire soltanto in condizioni anaerobiche poich\u00e9, se fosse presente l'ossigeno, esso raccoglierebbe tutti gli elettroni a causa della sua maggiore elettronegativit\u00e0 rispetto al mediatore.\nQuesto \u00e8 il principio per la generazione di un flusso di elettroni dalla maggior parte dei microorganismi. Per trasformare questo flusso in un generatore elettrico usabile, il processo deve essere ospitato in una pila a combustibile. Inoltre \u00e8 necessario creare un circuito elettrico completo, non basta portare gli elettroni in un punto singolo.\nIl mediatore e i microorganismi, in questo caso il lievito, vengono mescolati in una soluzione alla quale viene aggiunto un substrato adatto, come il glucosio. Questa mistura viene messa in un compartimento sigillato in modo da non fare entrare l'ossigeno, forzando quindi i lieviti a usare una respirazione anaerobica. Viene messo poi un elettrodo nella soluzione che funzioner\u00e0 da anodo, come descritto precedentemente.\nNel secondo compartimento della pila vi \u00e8 un'altra soluzione e un altro elettrodo. Questo elettrodo, chiamato catodo, \u00e8 carico positivamente ed \u00e8 equivalente al pozzo di ossigeno alla fine della catena di trasporto degli elettroni, solo che \u00e8 esterno alla cellula biologica. La soluzione \u00e8 un agente ossidante che raccoglie gli elettroni al catodo. Come nella catena degli elettroni nella cellula del lievito, questo agente potrebbe essere fatto di diversi tipi di molecole, come l'ossigeno. Tuttavia tale gas non \u00e8 particolarmente pratico da usare, poich\u00e9 ne sarebbe richiesto un grande volume. Una opzione pi\u00f9 conveniente \u00e8 usare una soluzione di un agente ossidante solido.\nA collegare i due elettrodi vi \u00e8 un filo (o un qualsiasi altro sentiero conduttivo che potrebbe includere un qualche strumento elettrico, come una lampadina), e a completare il circuito collegando i due comparti vi \u00e8 un ponte salino o una membrana che permette lo scambio di ioni. Quest'ultima caratteristica permette ai protoni prodotti, come descritto nell'equazione pi\u00f9 sopra, di passare dal comparto dell'anodo a quello del catodo.\nIl mediatore ridotto porta gli elettroni dalle cellule all'elettrodo; da qui il mediatore si ossida mentre deposita gli elettroni. Questi poi scorrono attraverso il filo verso il secondo elettrodo, che funziona come un collegamento a terra; da qui poi passano in un materiale ossidante.\nUsi.\nGenerazione di energia.\nLe pile a combustibile microbiologiche hanno molti usi potenziali. Il primo e pi\u00f9 ovvio \u00e8 usare l'elettricit\u00e0 prodotta come sorgente energetica. Virtualmente si pu\u00f2 usare qualsiasi materia organica per \u2018nutrire\u2019 la pila, che potrebbe essere installata nei depuratori idrici dentro le acque di scarico. I batteri consumerebbero i materiali di scarto nell'acqua e produrrebbero energia supplementare per gli impianti. Il vantaggio di tutto questo \u00e8 che questo tipo di pile sono un metodo pulito ed efficiente per la produzione energetica, infatti le loro emissioni sono molto al di sotto le leggi specifiche (Choi, \"et al.\", 2000). Le pile microbiologiche usano l'energia molto pi\u00f9 efficientemente dei motori a combustione standard, che sono limitati dal ciclo di Carnot. In teoria una pila di questo tipo \u00e8 in grado di avere un'efficienza energetica molto superiore al 50% (Yue &amp; Lowther, 1986).\nTuttavia le pile a combustibile microbiologiche non necessitano di essere usate in larga scala, poich\u00e9 gli elettrodi possono essere in alcuni casi spessi soltanto 7\u00a0\u00b5m e lunghi 2\u00a0cm (Chen, \"et al.\", 2001). I vantaggi nell'uso di tali pile in questa situazione al posto di normali batterie \u00e8 che utilizzano una forma rinnovabile di energia e non vanno ricaricate nel modo in cui sono caricate quelle chimiche. In aggiunta a questo, le pile opererebbero bene in condizioni miti, tra i 20\u00a0\u00b0C e i 40\u00a0\u00b0C, e con pH attorno al 7 (Bullen, \"et al.\", 2005). Anche se sono pi\u00f9 potenti dei catalizzatori metallici, sono attualmente troppo instabili per applicazioni mediche a lungo termine, come i pacemaker (Biotech/Life Sciences Portal).\nUlteriori usi.\nSiccome la corrente generata da una pila a combustibile microbiologica \u00e8 direttamente proporzionale all'organicit\u00e0 delle acque reflue usate come carburante, una pila di questo tipo pu\u00f2 essere usata per misurare tale organicit\u00e0 (Kim, \"et al.\", 2003). Questa organicit\u00e0 viene valutata come valori di domanda biochimica di ossigeno (biochemical oxygen demand o \"BOD\"). Tali valori sono determinati incubando campioni per 5 giorni con sorgenti adatte di microbi, solitamente fanghi attivi raccolti dalle fognature. Quando i valori di BOD vengono usati come parametro di controllo in tempo reale, 5 giorni di incubazione sono troppi. Un sensore BOD del tipo della pila microbiologica pu\u00f2 essere usato per misurare i valori BOD istantanei. L'ossigeno e i nitrati sono accettori preferiti dagli elettroni, riducendo quindi la corrente generata dalla pila; un tale sensore, in presenza di questi accettori, sottostima i valori del BOD. Il problema pu\u00f2 essere evitato inibendo la respirazione aerobica e dei nitrati nella pila usando inibitori dell'ossidasi come cianuro e azide. Questo tipo di sensore BOD \u00e8 disponibile in commercio.\nRicerche attuali.\nAttualmente la maggior parte dei ricercatori impegnati in questo campo sono biologi anzich\u00e9 elettrochimici o ingegneri. Questo ha portato alcuni ricercatori (Menicucci, 2005) a effettuare alcune pratiche sbagliate, come registrare la massima corrente ottenuta dalla pila collegata a una resistenza come indicatore delle performance, anzich\u00e9 della corrente stazionaria che \u00e8 spesso di un ordine di grandezza pi\u00f9 bassa. A volte i dati sul valore della resistenza usata sono scarsi, portando a valori non comparabili.\nStoria.\nAll'inizio dello scorso secolo venne concepita l'idea di usare cellule microbiologiche per cercare di produrre elettricit\u00e0. M. C. Potter fu il primo a lavorare sull'argomento nel 1912. Potter fu un professore di botanica alla Durham University e fu in grado di produrre elettricit\u00e0 dall\"'Escherichia coli\", ma il suo lavoro non fu seguito pi\u00f9 di tanto. Nel 1931 tuttavia Barnet Cohen rivolse pi\u00f9 attenzione all'argomento quando costru\u00ec alcune mezze pile a combustibile microbiologiche che, quando connesse in serie, erano in grado di produrre oltre 35 volt, anche se con una corrente di soli 2 milliampere (Cohen, 1931). Un ulteriore lavoro sul soggetto venne con uno studio di DelDuca et al. che us\u00f2 l'idrogeno prodotto dalla fermentazione del glucosio fatta dal \"Clostridium butyricum\" come reagente all'anodo di una pila a combustibile a idrogeno e aria. Sfortunatamente, anche se la pila funzionava, si scopr\u00ec essere inaffidabile a causa della natura instabile della produzione di idrogeno dai microorganismi (Delduca, \"et al.\", 1963). Anche se questo problema fu in seguito risolto dal lavoro di Suzuki et al. nel 1976 (Karube, \"et al.\", 1976) il progetto corrente della pila a combustibile microbiologica divenne esistente un anno dopo, con un altro lavoro di Suzuki (Karube, \"et al.\", 1977).\nAnche se quando Suzuki lavor\u00f2 al progetto alla fine degli anni settanta si capiva poco del funzionamento di queste pile microbiologiche, l'idea fu raccolta e studiata in seguito in maggiore dettaglio prima da MJ Allen e poi da H. Peter Bennetto, entrambi del King's College London. Bennetto vide nella pila un metodo possibile per la generazione di elettricit\u00e0 nei paesi del terzo mondo. Il suo lavoro, cominciato all'inizio degli anni ottanta, aiut\u00f2 nella comprensione del funzionamento delle pile a combustibile e fino alla sua pensione fu visto da molti come la maggiore autorit\u00e0 nell'argomento.\nSi sa che l'elettricit\u00e0 pu\u00f2 essere prodotta direttamente dalla decomposizione della materia organica in una pila a combustibile microbiologica, anche se l'esatto meccanismo del processo \u00e8 ancora da capire interamente. Come una normale pila a combustibile, questa ha sia un compartimento per l'anodo che uno per il catodo. Il comparto anaerobico dell'anodo \u00e8 collegato internamente con il comparto del catodo tramite una membrana attraversabile dagli ioni e il circuito \u00e8 completato da un filo esterno.\nNel maggio 2007 l'universit\u00e0 di Queensland in Australia, ha completato il suo prototipo di pila a combustibile microbiologica, come risultato della cooperazione con la Fosters Brewing Company. Il prototipo, un modello da 10 litri, converte l'acqua di scarto della birreria in anidride carbonica, acqua pulita ed elettricit\u00e0. Con il prototipo dimostrato funzionante, si progetta di costruire una versione da 660 galloni per la birreria, che si stima in grado di produrre 2 kilowatt di potenza. Anche se \u00e8 una piccola quantit\u00e0 di energia, la produzione di acqua pulita \u00e8 il punto pi\u00f9 importante per l'Australia, che sta vivendo il suo peggior periodo di siccit\u00e0 in 100 anni."}
{"id": "1753316", "revid": "36426", "url": "https://it.wikipedia.org/wiki?curid=1753316", "title": "Palazzo Mazzei", "text": ""}
{"id": "1753318", "revid": "1305772", "url": "https://it.wikipedia.org/wiki?curid=1753318", "title": "Berloz", "text": "Berloz (in vallone \"Bierl\u00f4\") \u00e8 un comune belga di 2.813 abitanti, situato nella provincia vallona di Liegi."}
{"id": "1753319", "revid": "110157", "url": "https://it.wikipedia.org/wiki?curid=1753319", "title": "Pedra Preta (Rio Grande do Norte)", "text": "Pedra Preta \u00e8 un comune del Brasile nello Stato del Rio Grande do Norte, parte della mesoregione del Central Potiguar e della microregione di Angicos."}
{"id": "1753321", "revid": "36426", "url": "https://it.wikipedia.org/wiki?curid=1753321", "title": "Palazzo Mazzei-Tempi", "text": ""}
{"id": "1753322", "revid": "767487", "url": "https://it.wikipedia.org/wiki?curid=1753322", "title": "Pedro Avelino", "text": "Pedro Avelino \u00e8 un comune del Brasile nello Stato del Rio Grande do Norte, parte della mesoregione del Central Potiguar e della microregione di Angicos."}
{"id": "1753326", "revid": "671029", "url": "https://it.wikipedia.org/wiki?curid=1753326", "title": "Braives", "text": "Braives (in vallone \"Braive\") \u00e8 un comune belga di 5.619 abitanti, situato nella provincia vallona di Liegi."}
{"id": "1753335", "revid": "110157", "url": "https://it.wikipedia.org/wiki?curid=1753335", "title": "Crisn\u00e9e", "text": "Crisn\u00e9e (in vallone \"Crusn\u00eaye\") \u00e8 un comune belga di 2.828 abitanti, situato nella provincia vallona di Liegi."}
{"id": "1753337", "revid": "36426", "url": "https://it.wikipedia.org/wiki?curid=1753337", "title": "Tabernacolo del Canto alla Cuculia", "text": "Il tabernacolo del Canto alla Cuculia si trova a Firenze in via Santa Monaca, angolo via dei Serragli.\nIl tabernacolo si trova sul \"Canto\" (incrocio) il cui nome pare derivasse dal canto dei cuculi che in questa zona della citt\u00e0, un tempo ricca di giardini di vari monasteri, si potevano ascoltare.\nL'immagine sacra raffigura la \"Madonna col Bambino tra i santi Girolamo e Paolo\", con la piccola figura di un donatore inginocchiato. Fu dipinto nel 1427 da Bicci di Lorenzo, nonostante il Vasari riporti erroneamente il nome di suo padre Lorenzo di Bicci. L'affresco, protetto oggi da un vetro, \u00e8 posto entro un'edicola con una piccola tettoia e poggiante su tre mensole in pietra serena.\nIl tabernacolo si trova su una cantonata di palazzo Mazzei."}
{"id": "1753338", "revid": "767487", "url": "https://it.wikipedia.org/wiki?curid=1753338", "title": "Donceel", "text": "Donceel (in vallone \"Donc\u00e9l\") \u00e8 un comune belga di 2.835 abitanti, situato nella provincia vallona di Liegi."}
{"id": "1753340", "revid": "671029", "url": "https://it.wikipedia.org/wiki?curid=1753340", "title": "Faimes", "text": "Faimes (in vallone \"Faime\") \u00e8 un comune belga di 3.541 abitanti, situato nella provincia vallona di Liegi."}
{"id": "1753341", "revid": "15865753", "url": "https://it.wikipedia.org/wiki?curid=1753341", "title": "World Wide Web consortium", "text": ""}
{"id": "1753342", "revid": "73843", "url": "https://it.wikipedia.org/wiki?curid=1753342", "title": "Fexhe-le-Haut-Clocher", "text": "Fexhe-le-Haut-Clocher (in vallone \"Fexhe-\u00e5-H\u00f4t-Clok\u00ee\") \u00e8 un comune belga di 3.066 abitanti, situato nella provincia vallona di Liegi.\nLa localit\u00e0 \u00e8 nota per il trattato di pace, \"Paix de Fexhe\", siglato nel 1316 tra il principe di Liegi, Adolphe de La Marck, e i suoi oppositori. "}
{"id": "1753344", "revid": "1522738", "url": "https://it.wikipedia.org/wiki?curid=1753344", "title": "Chama Cha Mapinduzi", "text": "Il Chama Cha Mapinduzi (in swahili \"Partito della Rivoluzione\") \u00e8 il principale partito politico della Tanzania. \u00c8 stato fondato nel 1977 da Julius Nyerere, primo presidente e \"padre della patria\" tanzaniano, come proseguimento del TANU (Tanganyika African National Union) dopo la fusione fra Tanganica e Zanzibar e la nascita della moderna Tanzania. Da allora, il partito \u00e8 rimasto costantemente al governo del paese, dapprima in regime monopartitico e, dal 1992, attraverso la vittoria sistematica di tutte le consultazioni elettorali pluripartitiche.\nStoria.\nIl CCM nacque il 5 febbraio 1977, come fusione del Tanganyika African National Union (TANU), allora partito di governo del Tanganica, e il Partito Afro-Shirazi (ASP), partito di governo di Zanzibar. Dalla sua fondazione fino al 1992 il CCM fu l'unico partito politico legale della Tanzania. Il 1\u00ba luglio del 1992 la costituzione della Tanzania venne modificata per consentire la formazione di altri partiti e quindi elezioni multipartitiche. L'opposizione non \u00e8 comunque mai riuscita a scalzare il CCM dal governo del paese n\u00e9 nelle elezioni presidenziali n\u00e9 in quelle legislative (tenutesi nel 1995, 2000 e 2005). Il consenso elettoriale riportato alle elezioni del 2005 \u00e8 del 70%. L'unico partito, infatti, in grado di contenere il potere del CCM \u00e8 il Fronte Unito Civico, che a livello nazionale \u00e8 all'11%, ma che a Zanzibar si attesta sul 38/40% dei voti.\nIl partito \u00e8 stato guidato da Nyerere fino al 1990; da Ali Hassan Mwinyi fino al 1996; da Benjamin Mkapa fino al 2005. Dal 2006 al 2015 \u00e8 stato guidato da Jakaya Kikwete e dal 2015 da John Magufuli, presidente della Tanzania fino al 2021.\nPolitica.\nIl CCM di Julius Nyerere viene considerato fra i movimenti che hanno maggiormente contribuito a definire il socialismo africano. In particolare, la politica di Nyerere era basata su un modello di agricoltura collettivizzata noto come \"ujamaa\". Negli anni, il CCM ha gradualmente modificato le proprie posizioni, in particolare accettando alcuni principi del libero mercato e alcune forme di privatizzazione come strumenti per ridurre la povert\u00e0 nel paese. Attualmente, i principali obiettivi del CCM riguardano l'aumento della produttivit\u00e0 del paese, l'aumento dell'occupazione, l'acquisizione di tecnologia, l'espansione sui mercati internazionali, e il rafforzamento dell'impresa privata come motore dell'economia."}
{"id": "1753346", "revid": "35804", "url": "https://it.wikipedia.org/wiki?curid=1753346", "title": "J. J. Sakurai", "text": ""}
{"id": "1753347", "revid": "110157", "url": "https://it.wikipedia.org/wiki?curid=1753347", "title": "Hannut", "text": "Hannut (in olandese \"Hannuit\", in vallone \"Hane\u00f9\") \u00e8 un comune belga di 14.468 abitanti, situato nella provincia vallona di Liegi."}
{"id": "1753348", "revid": "15865806", "url": "https://it.wikipedia.org/wiki?curid=1753348", "title": "Hannuit", "text": ""}
{"id": "1753352", "revid": "110157", "url": "https://it.wikipedia.org/wiki?curid=1753352", "title": "Lincent", "text": "Lincent (in olandese \"Lijsem\", in vallone \"L\u00eessin\") \u00e8 un comune belga di 3.055 abitanti, situato nella provincia vallona di Liegi."}
{"id": "1753353", "revid": "15865847", "url": "https://it.wikipedia.org/wiki?curid=1753353", "title": "Lijsem", "text": ""}
{"id": "1753362", "revid": "767487", "url": "https://it.wikipedia.org/wiki?curid=1753362", "title": "Oreye", "text": "Oreye (in olandese \"Oerle\") \u00e8 un comune belga di 3.464 abitanti, situato nella provincia vallona di Liegi."}
{"id": "1753363", "revid": "15865903", "url": "https://it.wikipedia.org/wiki?curid=1753363", "title": "Oerle", "text": ""}
{"id": "1753365", "revid": "671029", "url": "https://it.wikipedia.org/wiki?curid=1753365", "title": "Wasseiges", "text": "Wasseiges (in vallone \"Wazedje\") \u00e8 un comune francofono del Belgio di 2.580 abitanti, situato nella provincia vallona di Liegi."}
{"id": "1753372", "revid": "671029", "url": "https://it.wikipedia.org/wiki?curid=1753372", "title": "Incontri internazionali di rugby a 15 di met\u00e0 anno 1997", "text": "A met\u00e0 anno \u00e8 tradizione che le selezioni di \"rugby a 15\", europee in particolare, ma non solo, si rechino fuori dall'Europa o nell'emisfero sud per alcuni test. Si disputano per\u00f2 anche molti incontri tra nazionali dello stesso emisfero Sud, che precedono dal 1996, la disputa del Tri Nations.\nNel 1997, la tradizione non viene meno con una serie di tour.\nNel periodo tra maggio e giugno si disputano anche il torneo per il Pacific Rim, alla sua seconda edizione, (tra , , e ) e il triangolare del sud Pacifico tra , e .\nSuccessivamente si disputa anche il secondo \"Tri Mations\".\n19-25 maggio.\nIniziano anche il tour dell'Inghilterra (in formazione senza i titolari nei \"Lions\"), Irlanda e British Lions\nIl primo match degli inglesi contro la selezione di Cordoba, campione dell'Argentina, vede i \"bianchi\" vincere ma senza brillare\nNel secondo match contro la selezione di Buenos Aires, gli inglesi andarono incontro ad una brutta sconfitta, causata da ben 8 errori consecutivi sui calci piazzati ad opera di Alex King and Mark Mapletoft, che provocarono l'irritazione del coach\nL'esordio dei \"Lions\" avviene contro Eastern Province: il successo arride ai britannici solo nel finale. Resta l'impressione di un gioco deludente\n26 maggio - 1\u00ba giugno.\nAnche Figi inizia la serie di match in terra neozelandese\nPi\u00f9 facile del previsto, il successo da parte inglese contro la seconda nazionale argentina\nNon va meglio il secondo match per i Lions, \"salvati\" nel finale da una meta di Wainwright\nSuccesso inglese, meno agevole di quanto dica il punteggio nel primo test ufficiale contro i Pumas\nNel terzo match dei Lions si assiste a qualche sensibile miglioramento, soprattutto nella velocit\u00e0 di gioco, con Tim Stimpson preciso ai calci (7 su 8 e 18 punti), con Ieuan Evans e John Bentley autori delle 3 mete che chiudono la partita\nIntanto i problemi muscolari dei Paul Gravson, obbligo ad una frettolosa chiamata di Mike Catt impegnato con il tour in Argentina della nazionale inglese\nLa Francia, prima di partire verso l'Australia, si reca in Romania per il tradizionale match, che in sino a poco tempo prima assegnava il predominio dell'Europa continentale.\n2-8 giugno.\nPrivi di Mike Catt, richiamato dai Lions, per sostituire Paul Grayson, i \"bianchi\" di Inghilterra si sbarazzano anche della selezione di Mendoza\nMolto agevole il successo contro Mpumalanga da parte dei Lions\nGli Inglesi si sentono pronti per il secondo successo nel test, dopo aver dominato il primo, ma la netta sconfitta, rovina i piani dei britannici e porter\u00e0 di fatto al successivo cambio di guida tecnica\nContro i Blue Bulls arriva la prima sconfitta per i Lions ed una pesante sconfitta per Scott Gibbs, autore di un pericoloso placcaggio\n9-15 giugno.\nNel primo match contro una provincia sudafricana di primo livello (ossia una delle quattro che disputano il \"Super12, \u00e8 ancora John Bentley con una meta a dare ai Lions una sofferta ma meritata vittoria.\nContro Natal, il \"man of the match\" sono due gallesi: Neil Jenkins, autore di 24 punti al piede con 9 centri su 11 e Rob Howley, il mediano di mischia\n16-22 giugno.\nIl primo test per la Scozia \"A\", \u00e8 contro lo Zimbabwe e vede la Scozia imporsi agevolmente. Sugli scudi Craig Joiner che torna in nazionale dopo un anno e che realizza tre mete.\nContro gli Emerging Springboks (seconda squadra nazionale), arriva un brillante successo con 3 mete di beal e Bateman e Bentley sugli scudi.\nIl secondo match avviene contro i Lions del Transvaal (ora Gauteng). Una sconfitta pesante ed un match devastante, visto Craig Chalmers e Rowen Shepherd sono quindi costretti a tornare a casa per seri infortuni, il primo in allenamento, il secondo durante il match.\nI \"Pumas\" vengono letteralmente sommersi dagli All Blacks con 14 mete e 93 punti al passivo, un record negativo.\nArriva quindi il primo test-match, che non delude le attese, con i Lions che colgono un'importante vittoria maturata nel secondo tempo\nNel primo test contro l'Australia i Francesi vanno incontro a una sconfitta maturata in dodici minuti del secondo tempo in una maniera inconsueta: Mitch Hardy esordiente tra i Wallabies viene inviato in campo per sostituire temporaneamente Stephen Larkham, che ferito al volto era fuori per medicazioni. Dodici minuti nei quali Hardy segna due mete, sblocca un match al momento in parit\u00e0 (15-15) e nel quale l'Australia, aveva risposto alle due mete francesi con 5 calci di John Eales.\n23-29 giugno.\nIl match dei Lions contro i Cheetahs a Bloemfontein regala emozioni e paure: una vittoria netta, meritata contro una squadra molto forte, ma anche un infortunio a Will Greenwood che cadendo a terra malamente subisce una commozione cerebrale e termina il suo tour\nAnche contro i Falcons dell'Eastern Transvaal arriva la sconfitta per gli scozzesi malgrado un match molto equilibrato.\nIl match dei Lions contro i Barbarians Australiani (di fatto la seconda squadra nazionale) e vede ancora Mitch Hardy sugli scudi. La rivelazione del match precedente si conferma anche nel ruolo di titolare e realizza la meta decisiva in un match assai equilibrato, deciso da un calcio di punizione nel recupero.\nAltra debacle contro gli All Blacks nel secondo test.\nIl match successivo, segna il riscatto per gli Scozzesi, che conquistano un importante successo contro i Blue Bulls del Northern Transvaal, successo che poche settimane prima era stato mancato dai Lions. Eroe della partita \u00e8 Tony Stanger autore di due mete. Nel frattempo giunge in Sudafrica Scott Hastings: il trentaduenne fuoriclasse viene richiamato per sostituire l'infortunato Scott Nichols.\nGiunge anche il tempo del secondo test ufficiale del Tour. E ancora una volta i Lions vincono di misura e conquistano la vittoria anticipata nella serie, portandosi sul 2-0. Determinanti i calci di Neil Jenkins (5 su 5) e soprattutto un drop a pochi minuti dal termine di Jeremy Guscott. Assai meno precisi al piede gli Springboks con tre trasformazioni errate\nAnche il secondo test ufficiale vede gli australiani prevalere sui francesi con tre mete a una\n30 giugno \u2013 6 luglio.\nDopo il match contro i \"Bulls\", per gli scozzesi, una doccia fredda con la sconfitta contro i pi\u00f9 modesti \"Pumas\"\n\u00c8 un successo agevole, quello nell'ultimo \"mid-week match\"\nIl Galles arriva in Nord America con una \"giovane nazionale\", stante l'assenza di molti giocatori, come Neil Jenkins, Iuan Evans, impegnati nel tour dei \"Lions\" in Sudafrica.\nSar\u00e0 un tour pieno di successi, ma senza una vittoria netta nei test match.\nIl primo match \u00e8 di puro allenamento contro una selezione del sud degli Stati Uniti\nIl Tour si chiude con una bella vittoria contro i Kings di Eastern Province.\nVinta ormai la serie, i Lions cedono nel terzo match contro gli \"Springboks\" mancando l'en-plein\nIl primo test ufficiale, vede sugli scudi Arwel Thomas autore di venti punti\nIl 5 luglio inizia anche la serie per la Bledsloe Cup 1997. Viene vinta dai Neozelandesi che poi affronteranno ancora i Wallabies in due match validi anche per il \"Tri nations\".\n7-13 luglio.\nNel quarto incontro, secondo test match contro gli USA, \u00e8 Wayne Proctor, autore di tre mete, a salvare il Galles dalla figuraccia.\nDopo il tour dei Lions in Sudafrica, rapida puntata in Australia per gli Inglesi (molti giocatori raggiungono l'Australia direttamente da Johannesburg). Un solo match, un azzardo, visto che i migliori giocatori arrivarono stanchi del tour dei \"Lions\" terminato sette giorni prima. E anche gli altri non stavano meglio, reduci dal tour in Argentina e alle prese con il Jet-lag. Ma anche con un tecnico Jack Rowell ormai a fine del suo rapporto con una federazione spaccata che il giorno prima aveva tenuto il suo meeting annuale dopo 18 mesi di contrasti tra club e federazione (contrasti che continueranno peraltro). Ne esce una sconfitta netta, anche pi\u00f9 di quanto non dica il risultato. Seguiranno polemiche sull'inutilit\u00e0 di questo match in un periodo insolito e con i giocatori stanchi e demotivati.\nIl tour si chiude con il test contro il Canada, anche questo vinto con molta sofferenza, in quanto i canadesi, guidati da Gareth Rees opposero una grande resistenza, e alla fine si dichiararono vincitori morali del match, deciso da una meta finale di Leigh Davies a pochi minuti dalla fine. In ogni caso i gallesi, possono essere soddisfatti di questo tour chiuso con 6 vittorie in sei match"}
{"id": "1753376", "revid": "228587", "url": "https://it.wikipedia.org/wiki?curid=1753376", "title": "Saint Petersburg Stock Exchange", "text": "Il Saint Petersburg Stock Exchange (SPBEX) \u00e8 situato a San Pietroburgo, in Russia.\n\u00c8 la borsa petrolifera nella quale \u00e8 quotato il petrolio estratto nel territorio russo. Fondata il 24 agosto 1990, si tratta del terzo mercato finanziario della Russia per volumi scambiati, dopo le borse del Micex e dell'RTS."}
{"id": "1753379", "revid": "151000", "url": "https://it.wikipedia.org/wiki?curid=1753379", "title": "Aeroporto di Novosibirsk Tolma\u010d\u00ebvo", "text": ""}
{"id": "1753381", "revid": "47767", "url": "https://it.wikipedia.org/wiki?curid=1753381", "title": "Aeroporto di Novosibirsk Severnij", "text": ""}
{"id": "1753385", "revid": "15866319", "url": "https://it.wikipedia.org/wiki?curid=1753385", "title": "Limbourg", "text": ""}
{"id": "1753390", "revid": "1372005", "url": "https://it.wikipedia.org/wiki?curid=1753390", "title": "Otto Erich Deutsch", "text": "Biografia.\nDopo aver studiato storia dell'arte e storia della letteratura a Vienna e a Graz, fu, tra il 1908 e il 1909 critico musicale per l'edizione viennese del settimanale die Zeit. Negli anni immediatamente successivi ricopr\u00ec la carica di assistente presso l'Istituto di Storia dell'Arte dell'universit\u00e0 di Vienna. Tra il 1926 e il 1935 fu curatore dell'archivio musicale di Anthony van Hoboken. Visse a Cambridge a partire dal 1939 a causa delle sue origini ebraiche, prendendo successivamente la cittadinanza inglese. Torn\u00f2 a vivere in Austria nel 1952.\nLa sua opera pi\u00f9 importante fu pubblicata in inglese nel 1951 col titolo \"Franz Schubert \u2013 Thematic Catalogue of all his works in chronological order\": si tratta del catalogo generale delle composizioni di Schubert, che da allora si indicano convenzionalmente col numero d'ordine del catalogo preceduto dalla lettera D di Deutsch.\nDeutsch mor\u00ec a Baden bei Wien il 23 novembre 1967 all'et\u00e0 di 84 anni. Fu sepolto in una tomba onoraria del Cimitero Centrale di Vienna."}
{"id": "1753391", "revid": "287204", "url": "https://it.wikipedia.org/wiki?curid=1753391", "title": "Niente per caso", "text": "Niente per caso (\"Nothing by Chance\", 1969) \u00e8 un romanzo realizzato dallo scrittore statunitense Richard Bach.\nL'aeronautica o meglio il volo nel suo concetto pi\u00f9 romantico, \u00e8 un tema ricorrente in tutte le opere di Bach, cos\u00ec che anche in questo romanzo ritroviamo la bellezza della simbiosi tra l'autore ed il suo fidato biplano Detroit-Parks Speedster P-2A del 1929, gi\u00e0 incontrato nel suo precedente romanzo \"Biplano\". Inoltre il romanzo \u00e8 un omaggio all'amicizia, alla collaborazione, alla filosofia di vita che rincorre la pace e l'equilibrio dentro di s\u00e9.\nIl titolo del romanzo fa riferimento ad alcuni momenti di riflessione che l'autore ha nella sua avventura di ricreare un circo volante, uno spettacolo acrobatico con annessi voli a pagamento, che era in voga nei primi anni dello sviluppo dell'aeronautica, anni in cui anche il solo vedere un aeroplano non era ancora comune, ben che meno volarci. Parte dell'atmosfera di quei circhi volanti si pu\u00f2 rivivere oggi nelle manifestazioni aeree, frequentate pi\u00f9 da appassionati che da semplici curiosi, che in questo caso si spostano per raggiungere i luoghi dove assistervi. Al contrario, quello che voleva ricreare Bach, assieme a due compagni di avventura, era quello di portare il circo alla gente comune, nell'incuriosirla nel vedere le acrobazie e di far crescere in loro la voglia di provare l'emozione del volo cos\u00ec da poterla condividere. In realt\u00e0 il circo era anche una scommessa, la curiosit\u00e0 di vedere se riusciva ad autofinanziarsi con soli 3 dollari a passeggero e di riuscire cos\u00ec a gustare la vita del pilota girovago, quello che volava pi\u00f9 ad intuito ed esperienza che grazie alle cartine.\nNon succede \"Niente per caso\", tutto quello che accade ha un senso, deve averlo, ed \u00e8 un insegnamento di cui si deve far tesoro per ricordare che la vita ha il diritto e dovere di essere vissuta, di inseguire, nel rispetto altrui, i sogni che rendono meno grigio il normale svolgersi delle attivit\u00e0 necessarie per mantenerci in vita \"biologicamente\".\nCos\u00ec quando Paul Hansen, suo collega aviatore, decide di provare a pilotare il biplano, lui che era abituato a velivoli pi\u00f9 moderni, e non riuscendoci lo danneggia, Bach ritiene che non \u00e8 per caso, come non lo \u00e8 quando atterrando con il circo vicino a Walworth ritrova un vecchio amico che non pensava di rivedere proprio l\u00ec, come non lo \u00e8 veder parlare ed aprirsi un po' alla volta Stuart Sandy MacPherson, il paracadutista del gruppo che normalmente studiava per diventare dentista, inizialmente taciturno.\nL'ultima lezione che l'autore deve affrontare, nulla per caso ma incomprensibile, era stato il rifiutarsi del suo biplano a continuare il volo a causa di un'avaria del motore, ed ancora pi\u00f9 incomprensibile che, pur avendolo recuperato con un mezzo adatto, a causa di un guasto meccanico il biplano si fracassava nella strada verso casa in maniera da scoraggiarne quasi il recupero. Solo a lavoro di recupero ultimato ne cap\u00ec il senso:\nTrama.\nL'autore, assieme a Paul Hansen, fotografo professionista ed appassionato pilota, ed al giovane Stuart Sandy MacPherson, studente in odontoiatria ma con la passione del paracadutismo, decidono di far rivivere la tradizione del Grande Circo Volante Americano, uno show aereo acrobatico in uso dagli anni venti in poi. Questi contavano su pi\u00f9 velivoli che, intenti in simulazioni di battaglie aeree, attiravano l'attenzione degli abitanti delle varie cittadine sparse nel territorio degli Stati Uniti d'America allo scopo di vendere un giro ai potenziali passeggeri. La scommessa tra loro tre era di capire se, negli anni sessanta si poteva riuscire ad autofinanziarsi con 3 dollari a passeggero, pilotando Dick (Bach) il suo fido biplano e Paul un pi\u00f9 recente monoplano da turismo Luscombe 8, ricreando nel frattempo le stesse sensazioni dei tempi andati. Il romanzo \u00e8 un diario di episodi, riflessioni, incontri e scoperte fatte dai tre protagonisti nel prosieguo della loro avventura nella convinzione dell'autore che, come vuol citare il titolo del romanzo, niente succede per caso."}
{"id": "1753397", "revid": "300279", "url": "https://it.wikipedia.org/wiki?curid=1753397", "title": "Palazzo Medici Tornaquinci", "text": "Palazzo Medici-Tornaquinci, gi\u00e0 \"Cambi-Del Nero\", si trova a Firenze in via Tornabuoni 6.\nStoria.\nLa storia del palazzo, oggi nel suo aspetto prevalentemente quattrocentesco, vede numerosi cambi di propriet\u00e0. \nNel XIII secolo appartenevano ai Soldanieri alcuni edifici in questo sito. Essendo ghibellini vennero espropriati e i loro beni incamerati dagli Strozzi. Nel XV secolo divenne quindi una delle tante propriet\u00e0 di Palla Strozzi, che vi risiedette prima dell'esilio, nell'attesa della costruzione di palazzo Strozzi. A quel periodo risale l'unificazione delle case in un palazzo vero e proprio, databile al 1430 circa. Pass\u00f2 poi a sua figlia Ginevra, poi a Pietro Minerbetti (la cui famiglia possedeva dirimpetto il palazzo Minerbetti), ed a Bernardo Cambi del Nero, la cui famiglia fece ristrutturare l'edificio a met\u00e0 del Cinquecento.\nPervenuto poi ai De' Nobili ed ai Mannelli, fu dal 1610 al 1835 degli Altoviti. Nel 1853 era del marchese Luca de' Medici-Tornaquinci e pass\u00f2 poi in eredit\u00e0 a Giovanni Biondi Medici Tornaquinci. \nArchitettura.\nLa facciata del palazzo mostra il suo sviluppo soprattutto verticale, con ben quattro piani e un mezzanino. Si vede ancora come sia nato dalla fusione di due case distinte, trecentesche, sopraelevate nel Cinquecento con l'aggiunta del terzo piano e del loggiato.\nAl pian terreno sono presenti quattro grandi portali dove si parivano fondaci e botteghe e tutt'oggi sono occupati da esercizi commerciali. Seguono altrettante aperture quadrate del mezzanino e le quattro monofore del primo piano, che si aprono in una muratura in pietraforte composta da grossi blocchi tagliati regolarmente. Il piano superiore, segnato da una cornice marcadavanzale, presenta altrettante monofore, ma la parete \u00e8 composta da un pi\u00f9 semplice filaretto; segue un piano con finestre rettangolari su intonaco e, infine, una loggetta tardo cinquecentesca. All'altezza del mezzanino una nicchia lignea contiene una \"Madonna col bambino\" quattrocentesca. \nAll'interno il palazzo \u00e8 organizzato attorno a due corti mercantili, con uno scalone settecentesco. Al piano terra esistevano due logge coperte, una con due campate sotto volte a crociera, ed una con doppia volta \"reale\" su pilastri binati."}
{"id": "1753399", "revid": "36426", "url": "https://it.wikipedia.org/wiki?curid=1753399", "title": "Palazzo Medici-Tornaquinci", "text": ""}
{"id": "1753409", "revid": "446353", "url": "https://it.wikipedia.org/wiki?curid=1753409", "title": "Classe Kirov (incrociatore 1936)", "text": "I Kirov (progetto 26) furono la prima classe di incrociatori realizzati in Unione Sovietica dopo la rivoluzione. Progettati con l'assistenza italiana, ne vennero costruiti sei esemplari in due versioni ed entrarono in servizio tra il 1938 ed il 1944.\nSviluppo.\nLa decisione di costruire nuove classi di moderne unit\u00e0 di grandi dimensioni venne presa dai vertici della Marina Sovietica all'inizio degli anni trenta. In quel periodo, la marina era stata fortemente danneggiata dalla rivoluzione, e gran parte delle navi risaliva all'epoca degli zar.\nVista la scarsa esperienza che i sovietici avevano nella progettazione e nella costruzione delle grandi unit\u00e0 (molti ingegneri navali erano fuggiti oppure erano rimasti uccisi), si decise di ricorrere all'assistenza di Paesi esteri. In particolare, ci si rivolse all'italiana Ansaldo. Questa contribu\u00ec alla progettazione di un incrociatore leggero da 7.200 tonnellate, basato sul progetto dell'italiano \"Montecuccoli\". La costruzione sarebbe dovuta avvenire in Unione Sovietica, ma utilizzando componentistica italiana (caldaie e turbine in particolare). Le versioni realizzate, sulla base di tale progetto, furono due.\nProgetto 26.\nIl progetto definitivo venne approvato nel 1934 e ricevette la denominazione di \"progetto 26\". Il requisito iniziale prevedeva la costruzione di due unit\u00e0.\nLa costruzione della prima nave fu per\u00f2 piuttosto lenta, a causa della scarsa esperienza sovietica nella costruzione di grandi unit\u00e0 e per il fatto che vennero apportati numerosi cambiamenti rispetto al progetto originale (cambiamenti che comportarono un aumento del dislocamento).\nQuando il \"Kirov\" venne completato, nel 1938, era la pi\u00f9 grande nave da guerra mai costruita dai tempi della rivoluzione. Questa venne poi seguita da una seconda nave, il \"Voroshilov\", che presentava differenze per quanto riguardava l'armamento ed i motori. Quest'ultima unit\u00e0 venne completata nel 1940.\nProgetto 26B.\nMentre procedevano i lavori delle prime due unit\u00e0, venne progettata una versione modificata dei Kirov, che ricevette il nome di progetto 26B. I primi due vennero iniziati nel 1936, ed altrettanti nel 1939. Dal punto di vista progettuale, erano quasi uguali ai predecessori, con la differenza per\u00f2 che erano provvisti di una protezione migliore. Tuttavia, anche questi presentarono differenze tra loro, in particolare per l'armamento. Questa versione ricevette il nome di classe Maksim Gor'kij.\nTecnica.\nIl progetto iniziale venne fortemente modificato, in particolare per quanto riguarda l'armamento. Infatti, in origine i Kirov avrebbero dovuto montare sei cannoni da 152mm in tre torri binate. Invece, i vertici della Marina Sovietica richiesero l'installazione di nove pezzi da 180mm, utilizzando le stesse torri previste per i 152mm. Il risultato di tale decisione fu che le torri erano troppo piccole, con ovvi problemi di abitabilit\u00e0 per gli inservienti dei pezzi. Inoltre, a causa dell'inesperienza sovietica, venne aggiunta numerosa componentistica \u201clocale\u201d che nel progetto originario non era prevista.\nIl risultato di tali modifiche fu che il dislocamento risult\u00f2 aumentato del 10% rispetto al progetto originario, e nonostante l'utilizzo dell'ottimo impianto propulsivo italiano, la velocit\u00e0 effettiva risult\u00f2 inferiore di un nodo rispetto alle previsioni del progetto. In pratica, queste navi risultarono troppo grosse e sotto potenziate, anche se avevano un armamento estremamente potente per le loro dimensioni.\nLe stesse navi presentavano tra loro molte differenze, in particolare per quanto riguardava l'armamento.\nServizio.\nI Kirov presero parte alla seconda guerra mondiale. Il \"Kirov\" ed il \"Maxim Gorky\" militarono nella Flotta del Baltico, mentre il \"Voroshilov\" ed il Molotov combatterono nel Mar Nero per la difesa di Sebastopoli. Le ultime due unit\u00e0, nonostante fossero state completate durante la guerra, non vennero mai impiegate in azione. Tutte le unit\u00e0 della classe, l'ultimo anno di guerra, vennero modificate per l'impiego di aerei.\nClasse Kirov.\nKirov.\nI lavori per la sua costruzione iniziarono a Leningrado il 22 ottobre 1935. Il 30 novembre 1936 l'incrociatore venne varato e fu completato il 23 settembre 1938. Utilizzato contro i finlandesi durante la guerra d'inverno, fu la nave ammiraglia durante le operazioni di evacuazione della flotta sovietica da Tallinn verso Leningrado, in un'operazione in cui affondarono 50 navi. Il \"Kirov\", affondato il 4 aprile 1942 da aerei tedeschi, venne riparato nel 1943 e nel giugno 1944 appoggi\u00f2 l'attacco sovietico su Vyborg.\nDurante gli anni sessanta, fu utilizzato come nave scuola. Venne radiato nei primi anni settanta e demolito nel 1974; due sue torri di artiglieria sono oggi conservate a San Pietroburgo come monumento.\nLa nave era intitolata al rivoluzionario russo Sergej Mironovi\u010d Kirov.\nVoro\u0161ilov.\nCostruito a Nikolaev, i lavori iniziarono il 20 dicembre 1936. La nave venne varata il 28 giugno 1939 e completata il 20 giugno 1940. Rispetto al capoclasse, il \"Voro\u0161ilov\" venne modificato con l'installazione di ulteriori 10 cannoni da 37mm antiaerei, oltre che di un'altra coppia di cannoni da 100mm ed inoltre, la capacit\u00e0 di carico mine venne incrementata a 164 ed i motori furono potenziati, portando cos\u00ec la velocit\u00e0 massima raggiungibile a 37 nodi. La nave venne colpita da bombe di aereo il 31 ottobre 1941, rimanendo fuori servizio fino al febbraio 1942.\nDopo il conflitto ebbe tra i suoi comandanti Sem\u00ebn Michailovi\u010d Lobov, che nel 1970 avrebbe conseguito il grado di Ammiraglio della Flotta.\nIl \"Voro\u0161ilov\" venne demolito nel 1973. L'elica e l'\u00e0ncora sono conservati a Sebastopoli.\nLa nave era intitolata al militare e uomo politico russo Kliment Efremovi\u010d Voro\u0161ilov, che sarebbe stato uno dei primi a raggiungere il grado di Maresciallo dell'Unione Sovietica.\nClasse Maxim Gor'kij.\nMaksim Gor'kij.\nLa sua costruzione venne iniziata a Leningrado il 20 dicembre 1936, e, varato il 30 aprile 1938, venne completato il 12 novembre 1940. Durante la seconda guerra mondiale prest\u00f2 servizio nel Mar Baltico. Venne demolito nel 1958.\nLa nave era intitolata allo scrittore e drammaturgo russo Aleksej Maksimovi\u010d Pe\u0161kov () noto con lo pseudonimo di Maksim Gor'kij (cirillico: \u041c\u0430\u043a\u0441\u0438\u043c \u0413\u043e\u0440\u044c\u043a\u0438\u0439 che in russo significa \"Amaro\" ) che \u00e8 considerato il padre del realismo socialista.\nMolotov.\nCostruito a Nikolaev, i lavori di costruzione iniziarono nel novembre 1936 e, varato il 23 febbraio 1939, venne completato il 14 giugno 1941. Durante la guerra, venne installato un radar di fabbricazione inglese. Nel corso del conflitto ebbe tra i suoi comandanti Jurij Zinov'ev (in russo: \u042e\u0440\u0438\u0439 \u0417\u0438\u043d\u043e\u0432\u044c\u0435\u0432) che aveva iniziato la sua carriera come semplice marinaio durante il primo conflitto mondiale e dopo che dalla primavera del 1942 venne destinato al comando della nave da battaglia \"Pari\u017eskaja Kommuna\", nel 1949 venne designato al comando della corazzata Novorossijsk, che l'Unione Sovietica aveva ottenuto dall'Italia dal trattato di pace in conto riparazione danni di guerra, ma giunto nella base italiana di Augusta all'inizio di gennaio 1949 non fece in tempo ad assumere il comando di quella che nella Regia Marina era stata la corazzata Giulio Cesare, in quanto il 19 gennaio, pochi giorni prima che la nave fosse consegnata ai sovietici, mor\u00ec improvvisamente a causa di un attacco cardiaco e venne sostituito dal Capitano di 1\u00ba rango Boris Beljaev che nel corso del conflitto aveva comandato il cacciatorpediniere Baku, una squadriglia di cacciatorpediniere e dall'aprile 1944 l'incrociatore Murmansk Nella notte del 28-29 ottobre 1955 l'equipaggio della nave prest\u00f2 soccorso a Sebastopoli alla corazzata Novorossijsk, esplosa mentre era ormeggiata, e cinque uomini dell'equipaggio del \"Molotov\" persero la vita quando la corazzata, circa tre ore dopo l'esplosione si capovolse. La nave era intitolata Vja\u010deslav Michajlovi\u010d Molotov Presidente del Consiglio dei commissari del popolo dal 1930 al 1941 e Ministro degli Esteri dell'Unione Sovietica dal 1939 al 1956. Il 3 agosto 1957 la nave venne ribattezzata \"Slava\" (gloria), in quanto in seguito al processo di destalinizzazione avviato da Chru\u0161\u010d\u0451v, Molotov, estromesso da ogni carica, nel 1957, insieme ad altri esponenti stalinisti come Kaganovi\u010d, aveva tentato un colpo interno al partito per estromettere Khru\u0161\u010d\u0451v, ma il tentativo fu denunciato da Chru\u0161\u010d\u0451v in giugno e fall\u00ec, fornendo a Khru\u0161\u010d\u0451v il pretesto per espellere Molotov dal Presidium e dal Comitato Centrale del Partito.\nLa nave venne poi demolita negli anni settanta.\nKaganovi\u010d.\nI lavori di costruzione iniziarono a Komsomol'sk-na-Amure il 26 agosto 1938, e varato il 7 maggio 1944, entr\u00f2 in servizio il 6 dicembre dello stesso anno nella Flotta del Pacifico non ancora completato; mai utilizzato in operazioni belliche attive, venne armato con otto cannoni da 85mm in sostituzione dei cannoni da 100mm, in funzione antiaerea e completato solamente il 26 agosto 1947. Inizialmente battezzato \"Kaganovi\u010d\" in onore dei fratelli \"Kaganovi\u010d\", quando uno dei fratelli cadde in disgrazia scegliendo il suicidio, il 3 agosto 1945 venne intitolato solamente ad uno dei fratelli, Lazar' Moiseevi\u010d Kaganovi\u010d membro del Comitato Centrale del PCUS e cognato di Stalin. Il 3 agosto 1957 venne ribattezzato \"Petropavlovsk\", in quanto Kaganovi\u010d, con la salita al potere di Chru\u0161\u010d\u0451v, venne implicato nel processo di destalinizzazione e in quello stesso anno, insieme ad altri esponenti stalinisti, come Molotov aveva tentato un colpo interno al partito per estromettere Khru\u0161\u010d\u0451v; il 19 settembre dello stesso anno la nave venne coinvolta in un tifone subendo gravi danni ed il 6 febbraio 1960 venne radiata e venduta per demolizione.\nKalinin.\nCostruito a Komsomol'sk-na-Amure a partire dal 1939, venne varato nell'aprile 1943 e completato alla fine dello stesso anno; mai impiegato in azione, ricevette, come il \"Kaganovi\u010d\", i cannoni da 85mm antiaerei; venne demolito negli anni sessanta.\nLa nave era intitolata al rivoluzionario bolscevico Michail Ivanovi\u010d Kalinin che all'epoca della costruzione della nave era Presidente del Presidium del Soviet Supremo dell'URSS, incarico che ricopriva dal 17 gennaio 1938 e che avrebbe ricoperto fino al 19 marzo 1946, qualche mese prima della sua morte, avvenuta il 3 giugno dello stesso anno; in precedenza Kalinin aveva ricoperto l'incarico di Presidente del Comitato Esecutivo Centrale di tutti i Congressi dei Soviet dal 30 marzo 1919 al 30 dicembre 1922 e quello di Presidente del Comitato Esecutivo Centrale del Soviet Supremo dal 30 dicembre 1922 al 19 luglio 1938."}
{"id": "1753413", "revid": "767487", "url": "https://it.wikipedia.org/wiki?curid=1753413", "title": "Tiro con l'arco ai Giochi della XXVIII Olimpiade - Squadre maschile", "text": "La gara a squadre maschile di tiro con l'arco si \u00e8 svolta il 21 agosto.\nHanno partecipato 13 squadre.\nRound di qualificazione.\nLa classifica a squadre \u00e8 la semplice somma dei punti ottenuti dai 3 arcieri per nazione durante il round di qualificazione per la gara individuale (dettagli)."}
{"id": "1753419", "revid": "1745361", "url": "https://it.wikipedia.org/wiki?curid=1753419", "title": "Mane (mitologia)", "text": "Mane () \u00e8 un personaggio della mitologia greca. Fu un Re di Lidia.\nGenealogia.\nFiglio di Zeus e di Gea, fu il padre di Ati e dall'oceanina Calliroe ebbe il figlio Cotys.\nMitologia.\nSecondo Erodoto fu il primo re di Meonia (che in seguito prese il nome di Lidia) e visse durante il secondo millennio a.C..\nSuo figlio Cotys spos\u00f2 Alia (figlia di Tyllus) e da lei ebbe Asies che divenne l'eponimo dell'Asia."}
{"id": "1753425", "revid": "2060519", "url": "https://it.wikipedia.org/wiki?curid=1753425", "title": "Classe Kildin", "text": "La classe Bedovyj (Progetto 56EM, 56M e 56U secondo la classificazione sovietica) o classe Kildin secondo la classificazione NATO sono una classe di quattro cacciatorpediniere costruiti negli anni cinquanta. Si trattava della versione missilistica del precedente Progetto 56 o Kotlin.\nI Kildin, come i Kotlin, sono stati costruiti nei cantieri \u017ddanov di Leningrado, 61 Kommunara di Mykola\u00efv e di Komsomol'sk-na-Amure, mentre la costruzione di una quinta unit\u00e0, che avrebbe dovuto chiamarsi \"Neukrotimy\", venne annullata.\nSviluppo e tecnica.\nI Kildin, dal punto di vista progettuale, sono molto simili ai Kotlin: il sistema propulsivo \u00e8 infatti il medesimo, cos\u00ec come lo scafo utilizzato.\nProgetto 56EM.\nIl progetto 56EM riguard\u00f2 il prototipo \"Bedovyj\" la cui costruzione avvenne secondo le specifiche progettuali. La nave venne equipaggiata con missili antinave SS-N-1, e con 16 mitragliere da 45mm in 4 impianti quadrupli. L'Armamento antisommergibile era di quattro tubi lanciasiluri per siluri da 533mm in due impianti binati, due lanciarazzi antisommergibili RBU-2500 e due lanciarazzi antisommergibili RBU-6000.\nProgetto 56M.\nIl Progetto 56M \u00e8 quello della versione secondo le cui specifiche vennero completate le restanti unit\u00e0. Estremamente simili alla capoclasse, le unit\u00e0 si differenziavano dal \"Bedovyj\" per un dislocamento inferiore (2.767 tonnellate a vuoto e 3.315 a pieno carico) e impianti quadrupli ZIF-75 da 57mm in sostituzione di quelli da 45 millimetri; il radar da ricerca aerea imbarcato era inoltre l'Head Net C 3D.\nProgetto 56U.\nIl Progetto 56U \u00e8 la versione sviluppata negli anni sessanta, quando il missile SS-N-1 divenne obsoleto.\nTra il 1972 ed il 1977 3 unit\u00e0 vennero sottoposte a lavori di aggiornamento con l'unica rampa di missili SS-N-1 che venne sostituita con cinque rampe di lancio di missili antinave SS-N-2 che aumentarono notevolmente le capacit\u00e0 di combattimento di superficie delle unit\u00e0. Oltre alla sostituzione degli SS-N-1 con gli SS-N-2 vennero anche aggiunti quattro cannoni duali da 76/60mm in due impianti binati con le due torri che trovarono posto nella zona poppiera. Il resto dell'armamento rimase il medesimo, mentre l'equipaggio, un poco pi\u00f9 numeroso, contava 273 elementi. Leggermente diversa era la strumentazione, che comprendeva il radar da controllo del fuoco Owl Screech. Il notevole incremento dell'armamento port\u00f2 il dislocamento a 2.940 tonnellate a vuoto e a 3.447 tonnellate a pieno carico e l'aumento di peso provoc\u00f2 una diminuzione della velocit\u00e0 massima che scese a 35 nodi.\nServizio.\nI Kildin servirono la Marina Sovietica per oltre 30 anni. Negli anni sessanta vennero classificati grandi navi lanciamissili (BRK: Bol'shoy Raketny Korabl'), a met\u00e0 degli anni settanta grandi navi antisommergibili (BPK: Bol'shoy Protivolodochny Korabl') e vennero tutti demoliti nei primi anni novanta."}
{"id": "1753429", "revid": "547034", "url": "https://it.wikipedia.org/wiki?curid=1753429", "title": "Palazzo Mondragone", "text": "Palazzo Mondragone si trova a Firenze in via dei Banchi 4, angolo via del Giglio.\nStoria.\nIl palazzo deve il nome al marchese di Mondragone Flavio di Arrazola, della nobilt\u00e0 napoletana, che si stabil\u00ec a Firenze prendendo in affitto una casa in questo sito, di propriet\u00e0 dei Ricasoli. Nel 1570 acquist\u00f2 il palazzo e lo fece trasformare da Bartolomeo Ammannati in un vero e proprio palazzo.\nFlavio Mondragone era molto vicino a Francesco I de' Medici, avendolo istruito da fanciullo su incarico di Cosimo I, e pare che sua moglie Donna Mondragone avesse favorito gli incontri tra lui e la nobile veneziana Bianca Cappello, anche se le circostanze ci sono ignote. In questo palazzo i Mondragone tenevano l'\"Adorazione dei Magi\" di Sandro Botticelli, proveniente da una cappella da loro acquistata in Santa Maria Novella.\nPi\u00f9 anticamente in questo sito avevano alcune loro case i Tornabuoni, radunate in un unico edificio dai Cini, i quali l'avevano ceduto, a met\u00e0 del Cinquecento, ai Ricasoli. Venuta meno la protezione di Francesco I, con addirittura l'accusa di tradimento e il sequestro dei beni, i Mondagrone se ne andarono da Firenze e vendettero il loro palazzo ad un Carnesecchi, il banchiere Zanobi di Bartolomeo, per 7000 ducati.\nLa facciata principale del palazzo si trova su via dei Banchi, con un grande stemma dei Ricasoli sulla cantonata che guarda verso piazza Santa Maria Novella. Lo stemma venne sostituito a quello dei Mondragone nonostante la famiglia non fosse pi\u00f9 proprietaria del palazzo per una sorta di \"damnatio memoriae\" verso Bianca Cappello e i suoi sostenitori voluta da Ferdinando I de' Medici.\nIl palazzo ha in seguito cambiato numerosi proprietari ed oggi \u00e8 un condominio."}
{"id": "1753437", "revid": "2033069", "url": "https://it.wikipedia.org/wiki?curid=1753437", "title": "Opposite Sex", "text": "Opposite Sex \u00e8 una serie televisiva statunitense del genere adolescenziale, che narra la vicenda di Jed Perry (Milo Ventimiglia) e di altri due ragazzi che si trovano insieme con lui a frequentare una scuola tutta femminile che ha accettato loro come primi allievi maschi.\nLa serie fu trasmessa dalla Fox nell'estate del 2000 negli Stati Uniti ma ebbe vita breve e fu interrotta dopo soli 8 episodi. In Italia non \u00e8 stata mai trasmessa ma lo \u00e8 stata in Giappone.\nAll'inizio Jed ha grosse difficolt\u00e0 a trovare un proprio ruolo e a integrarsi nella nuova scuola, infatti da principio legher\u00e0 solo con gli altri due allievi maschi, Cary (Chris Evans) e Phil (Kyle Howard).\nLa storia \u00e8 costruita quasi interamente intorno al personaggio di Jed e al classico triangolo da commedia con due ragazze che presentano un carattere del tutto opposto. La prima, Miranda Mills (interpretata da Margot Finley) \u00e8 uno spirito libero; la seconda Kate (Allison Mack) invece \u00e8 la classica ragazza per bene."}
{"id": "1753438", "revid": "6923", "url": "https://it.wikipedia.org/wiki?curid=1753438", "title": "Scania OmniCity", "text": ""}
{"id": "1753440", "revid": "729019", "url": "https://it.wikipedia.org/wiki?curid=1753440", "title": "Gary Rees", "text": "Biografia.\nLa carriera di Rees \u00e8 stata sempre legata al Nottingham RFC, club nel quale esord\u00ec a 17 anni nel 1977 e nel corso della cui militanza matur\u00f2 tutte le presenze nella Nazionale inglese, con la quale esord\u00ec nel 1984 contro il .\nDisput\u00f2 i Cinque Nazioni del 1986, 1987, 1988 e 1989 e fu selezionato nella rosa ufficiale inglese alla prima e alla seconda Coppa del Mondo (rispettivamente 1987 e 1991).\nDal 1994 lavora nello staff tecnico del Nottingham come assistente allenatore e ha raggiunto e superato i 30 anni di attivit\u00e0 con il club."}
{"id": "1753442", "revid": "2060519", "url": "https://it.wikipedia.org/wiki?curid=1753442", "title": "Classe Kron\u0161tadt (incrociatore)", "text": "I classe Kronshtadt (progetto 69 secondo la classificazione russa) erano incrociatori da battaglia progettati per la Marina Sovietica, che avrebbero dovuto entrare in servizio negli anni quaranta. Nessuna delle due unit\u00e0 di cui venne intrapresa la costruzione venne mai completata (e neppure varata).\nSviluppo.\nL'esigenza della Marina Sovietica di disporre di grandi unit\u00e0 per il contrasto degli incrociatori occidentali da 10.000 tonnellate, costruiti in conformit\u00e0 con il trattato navale di Washington, inizi\u00f2 a manifestarsi alla fine degli anni trenta. Nel luglio del 1938 venne presentato un progetto preliminare relativo ad una classe di incrociatori da battaglia che, inizialmente, avrebbe dovuto avere un dislocamento di 22.637 tonnellate. L'armamento previsto doveva comprendere nove cannoni da 255mm in tre torri trinate, e la velocit\u00e0 doveva essere di 33 nodi.\nTuttavia, alla luce delle nuove realizzazioni occidentali (tedesche in particolare), tale progetto venne considerato inadeguato e quindi rivisto. L'esigenza era ora di disporre di navi con caratteristiche paragonabili a quelle dello \"Scharnhorst\" tedesco. La costruzione delle due unit\u00e0 venne iniziata nel novembre 1939, quando per\u00f2 i progetti definitivi non erano ancora stati completati.\nLa costruzione avvenne per\u00f2 con estrema lentezza, soprattutto per il fatto che tali incrociatori erano considerate di secondaria importanza rispetto alle navi da battaglia classe Sovetskij Sojuz.\nI progetti definitivi vennero approvati solo nell'aprile del 1940, e comportarono un aumento del dislocamento previsto, che raggiunse le 36.420 tonnellate a vuoto e le 42.813 a pieno carico.\nTuttavia, a causa dell'invasione tedesca, la costruzione delle due navi non venne mai ultimata.\nProgetto 69-I.\nI vertici della Marina Sovietica richiesero un armamento principale pi\u00f9 potente rispetto a quello previsto dal progetto definitivo. Le ipotesi avanzate furono diverse:\nAlla fine, si opt\u00f2 per l'ultima soluzione, e si ordinarono sei cannoni alla Germania. I Kronshtadt con tale modifica all'armamento vennero rinominati progetto 69-I.\nTuttavia, i cannoni non furono mai consegnati, e le stesse navi non furono mai ultimate a causa dell'invasione tedesca.\nLe navi.\nNon \u00e8 chiaro quale fosse il numero di unit\u00e0 che avrebbe dovuto comprendere la classe. Venne iniziata la costruzione di due navi, ma nessuna di queste fu mai varata. Quando la costruzione venne interrotta, il livello di completamento dei due Kronshtadt era del 12%.\nCollegamenti esterni.\nLa classe Kronshtadt"}
{"id": "1753444", "revid": "33689", "url": "https://it.wikipedia.org/wiki?curid=1753444", "title": "Zone del Nepal", "text": "Il Nepal \u00e8 stato amministrativamente suddiviso in 14 Zone o A\u00f1cal (\u0905\u091e\u094d\u091a\u0932 in nepalese, trascritto in Anchal). Inizialmente erano la suddivisione di primo livello dello Stato, poi nel 1972 sono state istituite le regioni di sviluppo del Nepal al di sopra di esse, infine nel 2015 sia le regioni sia le zone sono state sostituite dalle province del Nepal.\nLa divisione.\nLe quattordici Anchal sono:\nLe Zone sono a loro volta divise in distretti (\u091c\u093f\u0932\u094d\u0932\u093e, \"jill\u0101\") e raggruppate in 5 grandi regioni di sviluppo (\u0935\u093f\u0915\u093e\u0938 \u0915\u094d\u0937\u0947\u0924\u094d\u0930, \"vik\u0101s k\u1e63etra\")."}
{"id": "1753462", "revid": "36426", "url": "https://it.wikipedia.org/wiki?curid=1753462", "title": "Giovanni Neroni", "text": ""}
{"id": "1753463", "revid": "149727", "url": "https://it.wikipedia.org/wiki?curid=1753463", "title": "C\u00fcstrin", "text": ""}
{"id": "1753479", "revid": "36426", "url": "https://it.wikipedia.org/wiki?curid=1753479", "title": "Palazzo Neroni", "text": "Palazzo Neroni si trova in via de' Ginori 7 a Firenze.\nStoria.\nIl palazzo fu costruito tra il 1461 e il 1466 per Nigi Neroni, il cui padre, Nerone, si era segnalato come uno tra i pi\u00f9 stretti alleati di Cosimo il Vecchio, e si trovava sul retro del palazzo Medici dove il \"signore\" di Firenze viveva. La generazione successiva a Nerone per\u00f2, in particolare ad opera di Diotisalvi Neroni, complott\u00f2 contro Piero de' Medici subendo per questo l'esilio. Tutta la famiglia Neroni fu accusata di complicit\u00e0, compreso l'arcivescovo Giovanni Neroni, e sub\u00ec la confisca dei beni, tra cui il contiguo edificio oggi noto come palazzo Barbolani di Montauto. Per il suo ruolo marginale, a Nigi fu tuttavia risparmiata la confisca. Per questo il palazzo rest\u00f2 alla sua discendenza.\nPass\u00f2 poi alla famiglia Bracci e dall'Ottocento in poi ebbe numerosi altri proprietari. Nel 1987 venne acquistato dallo Stato tramite l'esercizio del diritto di prelazione durante una compravendita (in quanto immobile vincolato) e da allora ospita la Soprintendenza archivistica per la Toscana.\nDescrizione.\nIl palazzo spicca tra gli altri della via per lo spesso bugnato rustico che sporge sulla facciata al pian terreno dandole un aspetto particolarmente solido e imponente. Vi si aprono due finestre rettangolari di dimensioni molto diverse e un portale, incorniciato da conci orientati. In basso si trova una panca di via.\nI piani superiori invece presentano due file di quattro finestre centinate, sottolineate da cornici marcapiano, su intonaco. Al centro della facciata spicca lo stemma dei Neroni, presente anche nella casa sulla sinistra, affrescato con un leone.\nA sinistra del palazzo si trova un altro palazzetto con in facciata un affresco con un leone che tiene un gonfalone e lo stemma dei Neroni: si tratta delle primissime case acquistate dai Neroni nella zona, abitate ancora prima del palazzo."}
{"id": "1753486", "revid": "76963", "url": "https://it.wikipedia.org/wiki?curid=1753486", "title": "Sandra McCoy", "text": "Biografia.\nSandra McCoy \u00e8 nata a San Jose, in California da una famiglia di origini filippino/irlandesi. I suoi genitori e suo fratello, di due anni pi\u00f9 giovane di lei, sono morti in un tragico incidente aereo nel 1993. Sua madre, Madeline McCoy era insegnante al liceo PE e istruttrice di tennis e aerobica. Suo padre, Gary McCoy, era direttore della gestione del database della contea presso il Dipartimento dello Sceriffo e un pilota privato. Sandra ha iniziato la danza e la ginnastica quando aveva otto anni. Si \u00e8 trasferita a Los Angeles per intraprendere la carriera di attrice dopo essersi laureata (ha ottenuto il bachelor) in psicologia alla Santa Clara University. Ad Hollywood ha ottenuto presto successo sia come attrice che come ballerina. Ha ottenuto il ruolo principale nel video degli 'N Sync \"Pop\". \n\u00c8 stata guest star in molte serie televisive. Il suo ruolo cinematografico pi\u00f9 importante \u00e8 stato quello di Mercedes nel film horror \"\" del 2005, sul cui set ha conosciuto il suo ex fidanzato Jared Padalecki. Nel 2007 ha recitato a fianco di quest'ultimo nella serie televisiva \"Supernatural\", nell'episodio \"Bedtime Stories\" il quinto della terza stagione, interpretando il demone dell'incrocio."}
{"id": "1753488", "revid": "260676", "url": "https://it.wikipedia.org/wiki?curid=1753488", "title": "Traditori di Kamigawa", "text": "Traditori di Kamigawa (\"Betrayers of Kamigawa\" in inglese) \u00e8 un' del gioco di carte collezionabili . In vendita in tutto il mondo dal 4 febbraio 2005, Traditori di Kamigawa \u00e8 il secondo set del \"blocco di Kamigawa\", composto anche dall'espansione precedente, \"Campioni di Kamigawa\", e da quella seguente, \"Liberatori di Kamigawa\".\nAmbientazione.\nQuesto set, come il precedente, \u00e8 ambientato nel piano dimensionale di Kamigawa, che \u00e8 scosso da una guerra globale. Gli spiriti che a Kamigawa dimorano in ogni cosa, senza un motivo apparente si sono rivoltati contro il mondo mortale, che \u00e8 costretto a difendersi in un disperato tentativo di combattere contro le proprie divinit\u00e0.\nCaratteristiche.\nTraditori di Kamigawa \u00e8 composta da 165 carte, stampate a bordo nero, cos\u00ec ripartite:\nIl simbolo dell'espansione, (uno shuriken), si presenta nei consueti tre colori a seconda della rarit\u00e0: nero per le comuni, argento per le non comuni, e oro per le rare.\nTraditori di Kamigawa \u00e8 disponibile in bustine da 15 carte casuali e in 4 mazzi tematici precostituiti da 60 carte ciascuno:\nCuriosit\u00e0.\nTraditori di Kamigawa fu presentata in tutto il mondo durante i tornei di prerelease il 22 gennaio 2005, in quell'occasione venne distribuita una speciale carta olografica promozionale: \"Occhi di Pece, Serva di Oni\", che presentava un'illustrazione alternativa rispetto alla carta che si poteva trovare nelle bustine.\nNell'espansione sono state ristampate le seguenti carte da set precedenti:\nLe cinque carte dell'espansione \"Destino di Urza\" vennero ristampate per aiutare i giocatori a contrastare le numerose carte giocate nel formato Standard dell'epoca (come \"Testimone Eterna\", \"Sparafuoco Goblin\" o \"Torre delle Nubi\").\nNovit\u00e0.\nTraditori di Kamigawa presenta due nuove abilit\u00e0 oltre a quelle gi\u00e0 apparse nell'espansione precedente: \"Ninjutsu\" e \"Obolo\".\nNuove abilit\u00e0.\nNinjutsu.\n\"Ninjutsu\" \u00e8 un'abilit\u00e0 di alcune creature di tipo \"Ninja\". Pagando il costo di ninjutsu di una creatura, \u00e8 possibile metterla in gioco direttamente al posto di un'altra creatura attaccante e non bloccata, che torner\u00e0 quindi in mano al proprietario. Il ninja sar\u00e0 anch'esso attaccante e non bloccato, e sar\u00e0 possibile scegliere se infliggere danni pari alla forza del ninja o della creatura sostituita.\nObolo.\nL'abilit\u00e0 \"Obolo\" consente di giocare una carta in qualsiasi momento si potrebbe giocare un istantaneo, riducendone il costo sacrificando un permanente. \"Obolo di [Esempio]\" significa che, sacrificando un permanente di tipo [Esempio], il costo dello stesso ridurr\u00e0 il costo della carta da giocare. Per fare un esempio pratico, se una carta ha un costo di 5GG (cinque mana incolori e due \"green\", cio\u00e8 verdi) e per ridurne il costo si offre in obolo un permanente di costo 2G (due mana incolori ed uno verde), il costo ridotto della carta da giocare sar\u00e0 \"5GG - 2G = 3G\" (tre mana incolori ed uno verde)."}
{"id": "1753491", "revid": "933835", "url": "https://it.wikipedia.org/wiki?curid=1753491", "title": "Marco Lollio", "text": "Biografia.\nLollio, la cui discendenza e provenienza (Ferentino) \u00e8 incerta, spos\u00f2 un'Aurelia, figlia del pretore dell'anno 54 a.C., Marco Aurelio Cotta. Ebbero un figlio, anch'egli di nome Marco (?) Lollio (da non identificare con il console suffetto del 13), il quale sposatosi con una Volusia (figlia del consolare del 12 a.C., Lucio Volusio Saturnino), ebbe a sua volta due figlie: la prima di nome Lollia Paolina, divenne la futura moglie dell'imperatore Caligola ed una delle candidate a sposare l'imperatore Claudio; la seconda di nome Lollia Saturnina, and\u00f2 in sposa ad un certo Valerio Asiatico (console suffetto del 35).\nAppartenente alla \"gens Lollia\", \"homo novus\" dell'epoca augustea, faceva parte dell'aristocrazia cittadina dell'Antica Roma. Divenuto console nel 21 a.C., \u00e8 considerato capostipite di questa gens ed attualmente citato nelle genealogie araldiche della famiglia Lolli Ghetti di Ferentino diretta discendente dalla Gens Romana Gens Lollia, come documentato nel libro d'oro della nobilt\u00e0 italiana.\nFu leale collaboratore dell'imperatore Augusto, a cui dovette il successo della sua carriera. Egli cominci\u00f2 la sua ascesa sopraintendendo alla trasformazione del Regno di Galazia, in provincia romana nel 25 e 24 a.C. in seguito alla morte del re Aminta. In seguito entr\u00f2 a far parte dei quindecinvir insieme allo stesso imperatore ed a Marco Vipsanio Agrippa.\nCombatt\u00e9 in Tracia come governatore della Macedonia mentre portava aiuto a Remetalce I, zio e tutore dei figli di Cotis V, sottomise i Bessi (nel 19-18 a.C.). Poco pi\u00f9 tardi, inviato in Gallia, sub\u00ec una disastrosa sconfitta (\"clades lolliana\" del 17 a.C.) paragonabile a quella di Publio Quintilio Varo, contro Sigambri, Usipeti e Tencteri, dove perse l'aquila della legio V. Le popolazioni germaniche avevano inizialmente catturato nei loro territori alcuni commercianti romani e li avevano impalati, poi avevano attraversato il Reno, portando devastazione nella stessa Gallia Comata. Quando la cavalleria romana sopraggiunse, fu sorpresa in un agguato e, una volta messa in fuga, i Germani si imbatterono anche in Marco Lollio, il quale, venuto a battaglia, fu sconfitto.\nNel 1 a.C. divenne compagno e consigliere di uno dei due eredi designati a succedere ad Augusto, Gaio Cesare, durante la contro i Parti. Caduto in disgrazia, sembra per aver ricevuto doni dai principi orientali senza averne titolo, ma forse anche per aver osteggiato una riconciliazione tra Gaio Cesare e Tiberio, si suicid\u00f2 in Oriente nel 2. Di lui scrisse Velleio Patercolo:"}
{"id": "1753495", "revid": "481349", "url": "https://it.wikipedia.org/wiki?curid=1753495", "title": "Stokke", "text": ""}
{"id": "1753498", "revid": "1543377", "url": "https://it.wikipedia.org/wiki?curid=1753498", "title": "Dilatazione (medicina)", "text": " \nLa dilatazione in campo medico, \u00e8 un aumento del diametro di un'apertura del corpo, essa pu\u00f2 essere naturale o imposta.\nTipologia.\nAlcune forme sono molto comuni, fra cui:\nPatologie.\nAlcune patologie si manifestano anche con la dilatazione, generalmente di un organo o di un tessuto muscolare, dovuto ad elementi di disturbo, fra le pi\u00f9 comuni: \nInterventi chirurgici.\nLa dilatazione e raschiamento (o dilatazione e curretage) \u00e8 un esame che prevede in seguito alla dilatazione della cervice uterina l'intervento chirurgico del raschiamento, pu\u00f2 essere anche frazionato."}
{"id": "1753500", "revid": "448277", "url": "https://it.wikipedia.org/wiki?curid=1753500", "title": "Euzko Gaztedi Indarra", "text": ""}
{"id": "1753501", "revid": "729019", "url": "https://it.wikipedia.org/wiki?curid=1753501", "title": "Microregione di Bertol\u00ednia", "text": "Bertol\u00ednia \u00e8 una microregione del Piau\u00ed in Brasile, appartenente alla mesoregione di Sudoeste Piauiense.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\n\u00c8 suddivisa in 9 comuni:"}
{"id": "1753502", "revid": "287204", "url": "https://it.wikipedia.org/wiki?curid=1753502", "title": "Ant\u00f4nio Almeida", "text": "Ant\u00f4nio Almeida \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di Bertol\u00ednia."}
{"id": "1753503", "revid": "111433", "url": "https://it.wikipedia.org/wiki?curid=1753503", "title": "Colin Pillinger", "text": "Ha ottenuto il Bachelor of Science ed il Doctor of Philosophy all'universit\u00e0 di Swansea.\n\u00c8 stato uno degli scienziati di riferimento per il lander marziano Beagle 2 e ha dedicato molto del suo lavoro allo studio delle meteoriti marziane.\nNel maggio del 2014 ebbe un'emorragia cerebrale che lo fece entrare in coma: ricoverato all'Addenbrooke's Hospital di Cambridge, vi mor\u00ec nella tarda serata del 7 maggio, due giorni prima del suo 71\u00ba compleanno.\nBeagle 2.\n\u00c8 stato il principale collaboratore al progetto del lander marziano Beagle 2, parte della missione dell'Agenzia Spaziale Europea del 2003 Mars Express.\nPillinger fu molto determinato nel sostenere il progetto Beagle 2. Inizialmente si era creduto ad un malfunzionamento del paracadute (fornito dalla NASA) e solo nel gennaio 2015 \u00e8 stato possibile appurare che Beagle 2 atterr\u00f2 correttamente ma con solo due o tre dei suoi quattro petali aperti, questo potrebbe aver oscurato l'antenna impedendo al lander di comunicare i suoi dati e ricevere comandi da terra.\nDiversi mesi dopo, l'8 settembre 2004, un altro veicolo spaziale , il Genesis, ha avuto un problema al paracadute (di nuovo fornito dalla NASA) durante la fase di discesa, sebbene la successiva determinazione del motivo del malfunzionamento del paracadute della Genesis abbia escluso qualsiasi collegamento tra i due incidenti."}
{"id": "1753504", "revid": "287204", "url": "https://it.wikipedia.org/wiki?curid=1753504", "title": "Bertol\u00ednia", "text": "Bertol\u00ednia \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di Bertol\u00ednia."}
{"id": "1753505", "revid": "47767", "url": "https://it.wikipedia.org/wiki?curid=1753505", "title": "Nie Haisheng", "text": ""}
{"id": "1753507", "revid": "767487", "url": "https://it.wikipedia.org/wiki?curid=1753507", "title": "Paragambe", "text": "Il paragambe \u00e8 una struttura protettiva, solitamente ancorata al telaio di una motocicletta e, raramente, fissata al propulsore. \nLa loro funzione, in caso di caduta, \u00e8 quella di mantenere sollevato il motociclo dall'asfalto, evitando che il peso del mezzo meccanico vada a schiacciare l'arto inferiore del pilota; evento piuttosto frequente in occasione di un incidenti motociclistici occorrenti a bassa velocit\u00e0.\nImplicitamente, nel caso di motociclette dotate di motore a V trasversale o boxer, i paragambe preservano anche l'integrit\u00e0 dei cilindri che sporgono lateralmente e, per questa funzione suppletiva, vengono anche chiamati \"parateste\" o \"paracilindri\".\nPosti su entrambi i lati delle motociclette, i paragambe sono generalmente costituiti da tubi in ferro variamente sagomati o, nel caso di moto con carene integrali, da pinne sporgenti di materiale particolarmente resistente agli impatti. \nIn molti casi le coppie di paragambe sono doppie, con la funzione di proteggere anche le gambe dei passeggeri o le motovalige. "}
{"id": "1753509", "revid": "287204", "url": "https://it.wikipedia.org/wiki?curid=1753509", "title": "Col\u00f4nia do Gurgu\u00e9ia", "text": "Col\u00f4nia do Gurgu\u00e9ia \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di Bertol\u00ednia."}
{"id": "1753510", "revid": "287204", "url": "https://it.wikipedia.org/wiki?curid=1753510", "title": "Litoclasi", "text": "Il termine litoclasi indica in geologia strutturale diverse tipologie di fratture prodotte dalla rottura di masse rocciose sottoposte a forze tettoniche. Si parla di litoclasi, in opposizione alla diaclasi, quando le fratture coinvolgono intere pareti rocciose, o comunque strati rocciosi di consistente grandezza. \nLa presenza di litoclasi non implica necessariamente l'azione di una faglia, la fratturazione potrebbe avvenire anche in seguito ad un riequilibrio di forze tensionali interne alla massa rocciosa. Sono fenomeni che avvengono pi\u00f9 facilmente in rocce con comportamento geomeccanico rigido e fragile."}
{"id": "1753512", "revid": "287204", "url": "https://it.wikipedia.org/wiki?curid=1753512", "title": "Eliseu Martins", "text": "Eliseu Martins \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di Bertol\u00ednia."}
{"id": "1753513", "revid": "838137", "url": "https://it.wikipedia.org/wiki?curid=1753513", "title": "Angelo Alessandri", "text": "Biografia.\nDal 2002 ricopre la carica di segretario nazionale della Lega Nord Emilia, succedendo a Maurizio Parma. Dal 2005 ricopre anche la carica di presidente federale della Lega Nord; lascia tale incarico nel 2012, il 5 aprile, quando il Consiglio Federale decide di sostituirlo con Umberto Bossi, dimessosi dalla carica di segretario a seguito dello scandalo riguardante il tesoriere Francesco Belsito.\nEletto deputato per la prima volta nel 2006, \u00e8 stato componente della XIII Commissione permanente (agricoltura) e della Commissione parlamentare di vigilanza sull'anagrafe tributaria. Riconfermato nel 2008, \u00e8 attualmente Presidente della VIII Commissione permanente (ambiente, territorio e lavori pubblici). Nel 2009 si candida sindaco per la Lega Nord nella citt\u00e0 di Reggio Emilia ottenendo il 18,2%.\nNel 2011 Alessandri \u00e8 relatore del testo contenente norme per lo sviluppo degli spazi verdi urbani (C. 3465 - C. 4290-A). Durante il voto la maggioranza \u00e8 battuta 5 volte su 4 emendamenti del Pd e dei Radicali e sulla proposta del relatore di rimandare il testo in Commissione; il testo viene votato all'unanimit\u00e0, contraria solo la Lega. Il 27 maggio 2012 gli subentra quale nuovo Segretario nazionale della Lega Nord Emilia Fabio Rainieri, deputato e segretario della Commissione Agricoltura della Camera, che \u00e8 stato Presidente nazionale della Lega Nord Emilia dal 2006 al 2012 proprio durante la sua segreteria.\nRainieri, vicino all'ala della Lega affine alle posizioni dell'ex Ministro Roberto Maroni, ha battuto con 173 voti lo sfidante Riad Ghelfi, segretario provinciale della Lega Nord a Modena e politicamente vicino all'ex Segretario federale e fondatore della Lega Nord Umberto Bossi e al segretario emiliano uscente Alessandri, fermo a 93. Le schede totali sono state 305 di cui 14 bianche e 25 giudicate nulle.\nIl 12 novembre 2012 annuncia le sue dimissioni dal partito e dal gruppo parlamentare alla Camera della Lega Nord in contrasto con il \"nuovo corso\" intrapreso dalla Lega guidata dal Segretario Roberto Maroni.\nIl 18 dicembre 2013 presenta il nuovo partito \"Io Cambio\", del quale diventa presidente nazionale, che si presenta alle Elezioni europee del 2014 in federazione con il Movimento Associativo Italiani all'Estero (Alessandri \u00e8 terzo nella Circoscrizione Italia nord-occidentale (che raccoglie i 19 collegi elettorali della Liguria, della Lombardia, del Piemonte e della Valle d'Aosta per \"Io Cambio\"-MAIE)"}
{"id": "1753516", "revid": "287204", "url": "https://it.wikipedia.org/wiki?curid=1753516", "title": "Landri Sales", "text": "Landri Sales \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di Bertol\u00ednia."}
{"id": "1753517", "revid": "59785", "url": "https://it.wikipedia.org/wiki?curid=1753517", "title": "Tkvarcheli", "text": "Tkvarcheli (in abcaso: \"\u0422\u049f\u0259\u0430\u0440\u0447\u0430\u043b\", \"Tqwarchal\", in georgiano: \u10e2\u10e7\u10d5\u10d0\u10e0\u10e9\u10d4\u10da\u10d8) \u00e8 una citt\u00e0 dell'Abcasia, una repubblica di fatto indipendente all'interno dei confini internazionalmente riconosciuti della Georgia. \u00c8 situata sul fiume Ghalidzga (Aaldzga) e sulla strada che la collega con Ochamchire, all'interno della Catena del Khodori.\nDal 1995 \u00e8 il capoluogo del nuovo distretto di Tkvarcheli, costituito unendo territori scorporati dai distretti di Ochamchira e di Gali. Tale riordino amministrativo, operato dal governo abcaso, non \u00e8 riconosciuto dalla Georgia, che considera Tkvarcheli parte del distretto di Ochamchira.\nStoria.\nTkvarcheli divenne una citt\u00e0 nel 1942, durante la Seconda guerra mondiale, come centro minerario di estrazione del carbone (attivit\u00e0 iniziata nelle sue vicinanze nel 1935). La sua importanza dipendeva in modo significativo dal fatto che le miniere di carbone del Donbass, in Ucraina, erano state occupate dalla Germania Nazista.\nDurante la Guerra in Abkhazia (1992-1993), a Tkvarcheli ci fu una battaglia in cui la citt\u00e0 fu assediata dalle forze georgiane, ma ci fu anche un aiuto umanitario e militare da parte dei russi."}
{"id": "1753518", "revid": "287204", "url": "https://it.wikipedia.org/wiki?curid=1753518", "title": "Manoel Em\u00eddio", "text": "Manoel Em\u00eddio \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di Bertol\u00ednia."}
{"id": "1753519", "revid": "287204", "url": "https://it.wikipedia.org/wiki?curid=1753519", "title": "Marcos Parente", "text": "Marcos Parente \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di Bertol\u00ednia."}
{"id": "1753522", "revid": "287204", "url": "https://it.wikipedia.org/wiki?curid=1753522", "title": "Terme di Traiano", "text": "Le terme di Traiano (latino \"Thermae Traiani\" o \"Thermae Traianae\") erano delle terme dell'antica Roma, erette a pochi anni dall'incendio della Domus Aurea (104 d.C.) e concluse nel 109 d.C. da Traiano, con inaugurazione il 22 giugno. Sebbene precedute cronologicamente dalle terme di Agrippa e da quelle di Nerone e di Tito, furono le prime \"grandi terme\" di Roma e all'epoca infatti erano il pi\u00f9 grande edificio termale esistente al mondo.\nStoria.\nDa Pausania e da Dione Cassio sappiamo che le terme furono progettate per l'imperatore Traiano (98-117 d.C.) dall'architetto Apollodoro di Damasco, impegnato negli stessi anni anche nel Foro di Traiano e nei Mercati di Traiano.\nAlcune fonti tardo antiche e alto medievali, invece, attribuiscono buona parte della costruzione delle terme a Domiziano (81-96 d.C.)\nLa datazione all'et\u00e0 traianea, per\u00f2, \u00e8 confermata dai numerosi bolli laterizi rinvenuti a pi\u00f9 riprese nell'area..\nDalle fonti letterarie antiche ci giunge la notizia che le terme erano ancora in uso nel IV o V secolo d.C., quando esse furono adornate di statue dal prefectus urbis Felice Campaniano.\nTradizionalmente si ritiene che il complesso abbia perso la sua funzione termale dopo il taglio degli acquedotti effettuato nel 537 d.C. da Vitige, re dei Goti, per costringere Roma alla resa.\nTuttavia recenti scavi archeologici sembrano anticipare l'evento al V secolo d.C. per il rinvenimento di una necropoli all'interno del complesso termale, nello spazio antistante l'esedra nord-orientale. Le tombe ritrovate nei pressi dell'emiciclo sembrano abbandonate intorno al VII secolo d.C.. \nDurante il Medioevo il Colle Oppio fu respinto ai margini dell'abitato e occupato da vigne e orti, i quali preservarono gran parte delle terme da sovrapposizioni edilizie..\nNel 1871, nell'ambito delle programmazioni urbanistiche rese necessarie dalle nuove esigenze di Roma Capitale, l'area venne destinata a giardini pubblici, mentre gran parte della sommit\u00e0 del Colle Oppio fu acquistata dalla famiglia Brancaccio.. \nTra il 1935-36 A. Munoz, Direttore dell'Ufficio Antichit\u00e0 e Belle Arti del Governatorato di Roma, dopo aver espropriato la propriet\u00e0 ai Brancaccio, intervenne nell'area del Colle Oppio per la creazione di un parco archeologico, realizzato modificando le pendenze dell'altura, in particolare con la costruzione del viale del Monte Oppio. Il nuovo asse viario era stato concepito come un viale panoramico avente sullo sfondo il Colosseo e con la funzione di raccordare la valle dell'anfiteatro con via Merulana; tuttavia esso attraversa il complesso delle Terme di Traiano, impedendone una comprensione unitaria..\nDescrizione delle parti del complesso.\nLa planimetria delle Terme di Traiano \u00e8 stata ricostruita grazie ai frammenti della \"Forma Urbis Severiana\", ai disegni eseguiti nel XVI e XVII secolo e alle numerose rovine ancora oggi visibili sul colle Oppio..\nLa costruzione delle Terme di Traiano fu eseguita intervenendo su un'area urbana di oltre sei ettari, sicuramente occupata da costruzioni precedenti: ad esempio dal padiglione esquilino della \"Domus Aurea\", dalle terme di Tito e da altre strutture rinvenute nell'angolo Sud-occidentale delle terme. Questi edifici sono tutti caratterizzati da un orientamento Nord-Sud. La presenza della \"Domus Aurea\" indica che l'area era per la maggior parte gi\u00e0 di propriet\u00e0 imperiale e questo avrebbe facilitato la costruzione di un complesso cos\u00ec vasto come le Terme di Traiano in un luogo centrale e prestigioso di Roma. In seguito a un grave incendio, databile intorno al 104 d.C., che colp\u00ec la famosa residenza di Nerone, Apollodoro demol\u00ec tutto ci\u00f2 che rimaneva dei piani superiori del complesso, lasciando soltanto i locali del piano terreno che us\u00f2 come basamento per le future terme. Contestualmente ordin\u00f2 la demolizione e l'interramento di numerosi edifici adiacenti, in modo da ottenere una vasta area sulla quale poter realizzare l'impianto termale. Proprio queste operazioni di demolizioni e interramento hanno sigillato e salvaguardato una buona parte della \"Domus Aurea\" e del quartiere pretraianeo.. \nLe Terme di Traiano sono disposte su un asse Nord-Est/Sud-Ovest e sono ruotate di 36\u00b0 rispetto all'orientamento Nord/Sud dell'edilizia preesistente, per sfruttare al massimo la luce e il calore solare, garantendo al \"calidarium\" il massimo irraggiamento tra il mezzogiorno e il tramonto. \nLa disposizione verso i punti cardinali, propria dell'edilizia preesistente, riemerge comunque in alcuni punti, come nella cosiddetta cisterna delle \"Sette Sale\".\nLe Terme di Traiano appartengono al cosiddetto \"Grande Tipo Imperiale\". \nL'impianto termale era composto da due parti principali: gli edifici del recinto e il corpo centrale. \nIl recinto (330 x 315\u00a0m), probabilmente un'invenzione dell'architetto Apollodoro, delimitava la piattaforma sulla quale era costruito il complesso: esso era rettangolare, porticato su tre lati, con ambienti destinati ad attivit\u00e0 sociali e culturali, e racchiudeva al suo interno un'ampia area verde scoperta, identificata con una grande palestra (\"xystus\" o \"palaestra\").. Il recinto terminava con un'imponente esedra al centro del lato Sud-occidentale, sopra i resti della \"Domus Aurea\". All'interno essa era fornita di gradinate a guisa di un teatro e pu\u00f2 darsi che servisse per assistere alle gare ginniche che si svolgevano nello \"xystus\"..\nL'ingresso monumentale alle terme si trovava al centro del lato settentrionale e si apriva con una sorta di propileo. Altri accessi al complesso erano localizzati nel recinto ed erano costituiti da scale, necessarie per superare il dislivello tra il piano del quartiere circostante e quello del nuovo edificio.. \nTra i resti pertinenti al recinto, visibili nel Parco del Colle Oppio, c'\u00e8 una sala bi-absidata sul lato settentrionale del complesso, orientata come la \"Domus Aurea\". Altre esedre pi\u00f9 piccole, invece, si aprivano nel perimetro: due di queste erano poste negli angoli settentrionali. Ciascuna di esse era costituita da due strutture semicircolari e concentriche. La loro funzione \u00e8 ancora incerta. L'esedra Nord-orientale \u00e8 quella meglio conservata: tradizionalmente interpretata come ninfeo con fontane, essa presenta lungo la parete undici nicchie alternativamente rettangolari e semicircolari, ed \u00e8 coperta da una semicupola decorata a cassettoni ottagonali e triangolari..\nLa presenza di forti pendenze nella morfologia del Colle Oppio rese necessaria la realizzazione di un terrazzamento sugli altri tre lati del recinto, al di sopra del quale furono edificate le terme. A questo sistema di sostruzione \u00e8 da attribuire una serie di celle o grotte, oggi in parte visibile sul lato Sud-occidentale del complesso. Altre due esedre si aprivano negli angoli del lato meridionale: esse erano costruite da una struttura semicircolare posta all'interno di un'altra di forma rettangolare.\nL'esedra Sud-Occidentale \u00e8 quella meglio conservata ed \u00e8 interpretata come una grande biblioteca: l'emiciclo dell'esedra, infatti, \u00e8 caratterizzato dalla presenza di un doppio ordine di grandi nicchie rettangolari, identificate come contenitori di armadi per conservare libri e documenti. Tra le due file di nicchie sono visibili i profondi incassi per il sostegno di un ballatoio ligneo. Negli ambienti di forma triangolare, ricavati nello spazio tra la struttura quadrangolare e l'emiciclo dell'esedra, vi erano i corpi scala, forse riservati esclusivamente al personale di servizio delle terme, per mezzo dei quali si accedeva al ballatoio in corrispondenza del secondo ordine delle nicchie e ai piani superiori di stanze poste ai lati all'edificio.. \nL'esedra era coperta da una semicupola, oggi conservata per un'altezza di 4\u00a0m, ed era decorata da cassettoni a forma di trapezio. Nelle riproduzioni di Giovanni Battista Piranesi si vede che le cassette trapezoidali si alternavano a quelle pi\u00f9 grandi di forma esagonale. Pochi resti rimangono, invece, dell'altra esedra Sud-orientale, sull'angolo opposto del recinto, ancora parzialmente visibile ai tempi di Piranesi.. \nDall'analisi del recinto esterno del complesso si deduce che esso, visto da fuori, non costituiva un insieme architettonico organico: il profilo esterno, infatti, fu determinato soprattutto dalla necessit\u00e0 di inserire le terme in un quartiere preesistente. L'interesse dell'architetto, invece, era tutto rivolto verso l'interno del complesso..\nL'edificio centrale (circa 190 x 212\u00a0m) si presentava come un blocco rettangolare chiuso, dal cui perimetro sporgeva solo il corpo del \"calidarium\". L'edificio centrale era posto al centro del recinto e forse era addossato al lato settentrionale, dove si apriva l'entrata principale. Dopo l'ingresso, le aule termali erano disposte in sequenza lungo l'asse centrale: la \"natatio\", il \"frigidarium\", il \"tepidarium\" e infine il \"calidarium\". Intorno a questo asse erano distribuiti simmetricamente tutti gli altri ambienti, ad esempio gli spogliatoi e le palestre. \nPurtroppo tutto il fabbricato centrale \u00e8 andato distrutto e restano soltanto alcune strutture: l'esedra di uno degli ambienti interpretati come palestra, l'abside di un'aula del lato Sud. e parte della muratura del \"frigidarium\", riutilizzata in un casino di caccia dei Brancaccio e oggi sede del Centro Anziani.. Queste tre strutture, molto vicine tra loro, sono visibili al centro del Parco del Colle Oppio. L'esedra della palestra orientale conserva parte della semicupola a lacunari quadrangolari e la parete \u00e8 scandita da una successione di nicchie semicircolari e rettangolari..\nNel contesto delle antiche terme sono stati trovati diversi mosaici ed affreschi provenienti soprattutto dagli edifici sotterranei, precedenti alla costruzione delle terme: l'affresco della \"Citt\u00e0 Dipinta\", il \"mosaico della Vendemmia\" e il prestigioso e raro mosaico parietale raffigurante Apollo e le Muse, rinvenuto per una lunghezza di circa 16\u00a0m nei recenti scavi della Sovraintendenza ai Beni Culturali di Roma Capitale. \nIn seguito a recenti studi sembra da escludere, invece, la provenienza da questo complesso del gruppo del Laocoonte, attualmente conservato nei Musei Vaticani, il quale sembra invece provenire dai vicini \"Horti Maecenatis\".."}
{"id": "1753523", "revid": "287204", "url": "https://it.wikipedia.org/wiki?curid=1753523", "title": "Porto Alegre do Piau\u00ed", "text": "Porto Alegre do Piau\u00ed \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di Bertol\u00ednia."}
{"id": "1753524", "revid": "1516087", "url": "https://it.wikipedia.org/wiki?curid=1753524", "title": "Citt\u00e0 satellite (parco divertimenti)", "text": "Citt\u00e0 satellite, anche denominato Greenland, era un parco divertimenti che sorgeva all'interno del Parco delle Groane nel comune di Limbiate (MB).\nStoria.\nIl parco divertimenti \"Citt\u00e0 satellite\" \u00e8 stato creato tra il 1964 e il 1965 e sorge su un'area di 374.000 m\u00b2 che il commendatore Giuseppe Brollo, imprenditore originario del Trevigiano, aveva acquistato molti anni prima dai conti Borromeo e che in un primo momento avrebbe dovuto diventare una grande fattoria moderna. Giuseppe Brollo, pur essendo diventato imprenditore nel campo siderurgico, era infatti di origine contadina e desiderava avviare una produzione agricola in quello che divenne il Villaggio Brollo.\nIl parco nasce successivamente da una collaborazione di Giuseppe Brollo con il giostraio Simeone Sardena il quale, avvalendosi delle competenze acquisite nella sua carriera lavorativa, progett\u00f2 un grande luna park urbano stabile. La gestione del parco fu affidata ad una societ\u00e0 con sede a Reggio Emilia.\nLa costruzione avvenne in concomitanza con la nascita di Gardaland, risultando cos\u00ec un progetto pionieristico in Italia, laddove esistevano solo parchi giochi itineranti.\nNel centro del parco fu realizzato un laghetto per la pesca sportiva con un bar sull'isoletta centrale, mentre il perimetro era delimitato dal percorso di un trenino panoramico. All'interno piste di go kart, montagne russe, giostre, un campo da minigolf oltre a tutte le attrazioni tipiche dei luna park. Il primo periodo vide infatti il numero delle attrazioni disponibili crescere rapidamente e, con esse, vennero realizzati locali di ristoro, potenziati i parcheggi per gli autoveicoli e migliorate le vie di comunicazione, portando il parco a raggiungere il suo massimo splendore attorno alla met\u00e0 degli anni ottanta.\nDai primi anni del 2000 invece inizi\u00f2 il periodo di decadenza del parco. \nA causa delle difficolt\u00e0 gestionali della societ\u00e0 appaltatrice del parco e a causa di irregolarit\u00e0 in tema di sicurezza e di igiene, il giorno di Pasquetta (che coincide anche con l'apertura del parco al pubblico dopo la chiusura invernale) del 2002 fu sottoposto a sequestro giudiziario.\nOltre ai problemi gestionali in cui versava la societ\u00e0 proprietaria del parco, si aggiunsero quelli legati all'effettiva propriet\u00e0 dello stesso che nell'estate 2008 sub\u00ec l'ennesima chiusura a causa di un contenzioso tra la vecchia e la nuova propriet\u00e0. La combinazione di questi due fattori comport\u00f2 la chiusura di molte attrazioni e la decadenza dell'intera struttura. Il parco fu quindi messo all'asta da parte del Tribunale di Milano.\nOltre a questi problemi si aggiunsero l'ordinanza di abbattimento della pista go-kart per abusivismo edilizio e un'indagine sulla gestione dei parcheggi. Nell'ottobre 2009 era stato presentato un progetto di riqualificazione del parco divertimenti e delle zone adiacenti, ma gli interventi di ristrutturazione non sono stati poi eseguiti.\nNel corso del 2018 si \u00e8 provveduto alla demolizione di parte delle strutture.\nNel mese di febbraio 2020 \u00e8 stata stipulata una convenzione tra un privato, il comune di Limbiate e il parco delle Groane per la valorizzazione dell'area. Il progetto prevede, tra le altre cose, la costruzione di un luna park pi\u00f9 piccolo del precedente, piste ciclabili e parcheggi."}
{"id": "1753529", "revid": "287204", "url": "https://it.wikipedia.org/wiki?curid=1753529", "title": "Sebasti\u00e3o Leal", "text": "Sebasti\u00e3o Leal \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di Bertol\u00ednia."}
{"id": "1753530", "revid": "1718925", "url": "https://it.wikipedia.org/wiki?curid=1753530", "title": "Calzino", "text": "Il calzino \u00e8 un indumento per il piede, progettato per riscaldare e assorbire sudore, proteggere da sporco e graffi e alleviare gli sfregamenti con le calzature.\nI calzini sono ideati per essere indossati con le calzature che coprono tutto il piede, come le scarpe sportive, stivali o scarpe da indossare. A volte viene indossato con sandali e ciabatte. Possono essere indossati anche da soli, di solito in ambienti chiusi.\nTipicamente i calzini sono fatti di cotone, lana o nylon. Sono prodotti in vari colori, ma sono tipicamente scuri per abbigliamento formale e bianchi per l'abbigliamento sportivo e casual.\nLa lunghezza dei calzini varia dal coprire solo il piede, al coprire piede e caviglia, al coprire la gamba fino al livello del ginocchio. I calzini possono essere chiamati anche calze, soprattutto se sono lunghi fino al ginocchio. Negli Stati Uniti e in Europa i calzini corti sono diventati popolari per l'uso con le scarpe sportive, soprattutto tra gli adolescenti e i giovani.\nIn Uruguay, Argentina e altri paesi del Sud America \u00e8 chiamato \"calzino corto\", che copre appena sopra la caviglia.\nSebbene i calzini siano tipicamente venduti in coppia, di solito i due sono identici, a differenza delle scarpe. Con abito semiformale o formale, il colore delle calze deve abbinarsi al colore delle scarpe, perch\u00e9 \u00e8 un'estensione di questo. Indossare calzini bianchi con un abito scuro \u00e8 generalmente malvisto nelle societ\u00e0 occidentalizzate."}
{"id": "1753532", "revid": "124383877", "url": "https://it.wikipedia.org/wiki?curid=1753532", "title": "Current TV", "text": "Current TV \u00e8 stato un network televisivo internazionale di informazione indipendente, fondato nel 2005 da Al Gore, ex vicepresidente degli Stati Uniti e Premio Nobel per la pace 2007, e da Joel Hyatt, membro del Partito Democratico e consigliere d'amministrazione di Hewlett-Packard.\nPremiata nel 2007 con un Emmy per il servizio TV interattivo, Current era una piattaforma crossmediale attiva 24 ore su 24 che integrava televisione e internet. Essa si fondava sul concetto di contenuto generato dagli utenti, tanto che nel 2007 si stimava che questa costituisse il 30% della programmazione. Anche per quanto riguarda le inserzioni pubblicitarie, il network ha sviluppato il modello V-CAMs (\"Viewer Created Advertising Messages\"), ossia messaggi pubblicitari creati dallo spettatore.\nIl suo target di riferimento \u00e8 quello della fascia demografica 18-34 anni.\nCurrent \u00e8 attualmente visibile negli Stati Uniti attraverso i partner di distribuzione Comcast (Canale 107), Time Warner, DirecTV (Canale 358), Dish Network (Canale 215). In Italia le trasmissioni sono partite l'8 maggio 2008 e terminate il 31 luglio 2011. Le trasmissioni inglesi sono partite, invece, il 12 marzo 2007 e terminate l'11 marzo 2012. Dal giugno 2009 va in onda anche in Canada.\nNegli Stati Uniti, Current TV aveva circa 400 impiegati.\nNegli USA, Current si collocava al sesto posto fra le TV nella fascia tra i 18 e i 34 anni e al primo in quella tra i 25 e i 34.\nIl 2 gennaio 2013 \u00e8 stata diffusa la notizia dell'acquisto di Current da parte di Al Jazeera, la quale ha manifestato l'intenzione di chiudere Current e lanciare un nuovo canale basato a New York denominato Al Jazeera America; tale annuncio si \u00e8 poi realizzato il 20 agosto dello stesso anno.\nIspirazione e storia.\nIl 1\u00ba agosto 2005 a mezzanotte iniziano negli Stati Uniti le trasmissioni di Current TV. In realt\u00e0, l'idea del canale nasce nel 2000: all'indomani delle elezioni presidenziali americane, Al Gore e Joel Hyatt ragionano sulla volont\u00e0 di fondare un network d'informazione via cavo, rimanendo per\u00f2 delusi dal mercato e dall'ambiente delle TV convenzionali. Da qui nasce l'intenzione di competere coinvolgendo attivamente gli utenti e concentrandosi sul target 18-35 anni. Nella concezione dei fondatori la nuova TV \"non deve avere orientamenti politici\" e si deve proporre come \"voce indipendente\" nella quale le nuove generazioni possano riconoscersi.\nDopo vari passaggi e acquisizioni della INdTV Holdings, compagnia cofondata da Gore e Hyatt, nel 2005 nasce ufficialmente Current, network d'informazione che ruota attorno ai concetti di libert\u00e0, indipendenza e democrazia.\nIl 6 ottobre 2006 viene annunciato un accordo con British Sky Broadcasting per il lancio sul satellite di una versione locale di Current. Le trasmissioni partono ufficialmente il 12 marzo 2007 su Sky (canale 229) e Virgin Media (Canale 155).\nIl 16 settembre 2007, Current TV viene premiata con un Emmy come \"migliore servizio TV interattivo\". \u00c8 il network pi\u00f9 giovane nella storia degli Emmy a ricevere un premio.\nL'anno successivo, grazie ad un accordo tra Current e Sky, il canale sbarca in Italia a partire dall'8 maggio 2008 sul canale 130 della piattaforma satellitare. L'Italia \u00e8 il primo paese non anglofono ad avere una versione locale di Current dopo Usa, Irlanda e Inghilterra. Il direttore del canale italiano era Tommaso Tessarolo.\nNel 2009, \u00e8 la volta del Canada, mentre il 1\u00ba maggio 2010 viene lanciata anche in Sudafrica come parte del pacchetto della piattaforma TopTV.\nFilosofia e mission.\nCurrent mostra al suo pubblico cosa succede nel mondo, attraverso la voce dei protagonisti delle storie, proponendo contenuti alternativi a quelli dei tradizionali siti di informazione o canali televisivi.\nCurrent ha implementato il modello dei contenuti creati dallo spettatore (VC2 - Viewer Created Content). Per VC\u00b2 si intendono tutti quei video-contenuti ideati, prodotti e realizzati dal pubblico e che costituiscono circa il 30% della programmazione sul canale televisivo. Vengono trasmessi sul canale satellitare i video pi\u00f9 votati dalla community internet.\nL'interazione fra Web e TV \u00e8 infatti totale. Gli argomenti della programmazione televisiva riflettono i temi affrontati all'interno della community e viceversa.\nEmittente televisiva indipendente, Current conserva e promuove una vocazione ecologista sulle linee guida tracciate nel documentario di Al Gore \"Una scomoda verit\u00e0\".\nSecondo il cofondatore Hyatt: \"Si tratta di portare l'Internet intelligente in TV, non la TV stupida sugli schermi di Internet\".\nStandard televisivi.\nSin dalla sua fondazione nel 2005, Current \u00e8 stato il principale network d'informazione mondiale peer-to-peer, oltre che unica piattaforma crossmediale dotata anche di un sito Web, la cui produzione e programmazione \u00e8 realizzata in collaborazione con il pubblico.\nAlla base dell'offerta di contenuti sono i POD, ovvero quei filmati brevi, di solito sotto i 7 minuti, che raccontano una storia, descrivono un personaggio e/o condividono un'idea spaziando sulle tematiche pi\u00f9 diverse.\nCurrent acquista POD per la TV. Il pagamento \u00e8 stabilito a seconda della qualit\u00e0 del prodotto finito.\nChi invia un POD deve assicurarsi di avere tutte le liberatorie necessarie e di non infrangere il diritto d'autore con la colonna sonora. \"Saranno rispettati i diritti degli autori \u2013 ha affermato Al Gore - non possiamo ignorare la propriet\u00e0 intellettuale\".\nIn particolare in Italia, il canale 130 Sky \u00e8 partito con una programmazione shuffle (video a rotazione random). Nei primi mesi il palinsesto italiano si \u00e8 caratterizzato per una programmazione in stile playlist: Pod come piccole pillole di informazione dai 2 agli 8 minuti di durata, organizzati in fasce di programmazione tematica di facile e veloce fruizione. I \"Pod\" provengono da tutto il mondo e possono essere doppiati o sottotitolati.\nSubito, per\u00f2, Current Italia ha anticipato modelli e palinsesti proposti dalla stessa casa madre America. A soli quattro mesi dal debutto infatti, il 15 settembre 2008 il canale 130 Sky annuncia la nuova stagione autunnale di Current e introduce una diretta con sei ore di live al giorno, dalle ore 19 all'1. Inoltre, al tradizionale palinsesto shuffle (programmazione random) viene affiancata la logica ad appuntamenti fissi settimanali, con quattro show a tema e della durata di circa un'ora: il marted\u00ec c'\u00e8 l'appuntamento internazionale di \"Vanguard\" che presenta inchieste in esclusiva dalle zone calde del pianeta; il mercoled\u00ec ci sono le inchieste nazionali di \"Vanguard\" che presenta i reportage dei filmmaker italiani; ogni gioved\u00ec \u00e8 in onda \"Geek Files\", un programma dedicato alle inchieste in ambito tecnologico.\nSempre nel 2008, per la prima volta in Italia, il pubblico del network creato da Al Gore viene chiamato a produrre anche la pubblicit\u00e0 per i partner del canale. Ad inaugurare l'iniziativa italiana \"VCAM\" (Viewer Created Ad Messages - Pubblicit\u00e0 Creata dai Telespettatori) \u2013 aperta a chiunque voglia mettere alla prova la propria vena creativa - un brand di fama mondiale: Warner Home Video Italia.\nGli utenti devono realizzare in 60\" il remake di una scena scelta tra 60 leggendari film riediti da WB in occasione dell'85\u00ba anniversario della major. Gli spot vanno uploadati sul sito. Solo i due VCAM pi\u00f9 votati dalla community e scelti dal brand sponsor sono trasmessi su Current TV e ricevono un compenso di 1.750 euro ciascuno.\nL'iniziativa Warner Bros. \u00e8 un successo, tanto che il 4 novembre 2008 Current propone con Canon il secondo progetto VCam, condividendo con lo sponsor la filosofia user generated e incentivando l'approccio spontaneo e sempre pi\u00f9 diffuso degli utenti che decidono di comunicare attraverso i pi\u00f9 nuovi e moderni linguaggi espressivi. Coerente con la propria filosofia Freecording (\u201cregistrare in libert\u00e0\u201d), Canon chiede ai videomaker di Current di interpretare, attraverso le immagini, le emozioni nella vita di tutti i giorni senza porre limiti se non quelli della creativit\u00e0 di ciascuno.\nSuccessivamente, le elezioni presidenziali statunitensi del 2008 rappresentano per Current una nuova sfida. Il network documenta sin dall'inizio il percorso dei contendenti, dalle primarie fino agli ultimi dibattiti; porta la voce dei giovani e degli americani \"delle province\" alla ribalta televisiva documentando lo stato d'animo della nazione. Il tutto si conclude con una maratona elettorale che ha visto Current dare voce alla gente in diretta durante i dibattiti tra i due candidati. Durante la notte elettorale del 4 novembre 2008 Current, grazie ad una partnership esclusiva con Twitter e Digg, ha reso possibile per gli utenti inviare in tempo reale i propri commenti, le proprie reazioni che sono state tradotte in TV in animazione grafica.\nA dicembre, Current comincia a proporre, in esclusiva nazionale e internazionale, la messa in onda di lungometraggi (anzich\u00e9 i consueti POD) che non hanno trovato distribuzione nei tradizionali canali. Il 24 dicembre 2008 il canale manda in onda \"Il Quarto Sesso\", puntata pilota della fiction realizzata dal regista Marco Costa, ancora oggi in cerca di distribuzione. Nonostante l'ottima realizzazione e un cast d'eccezione che vede Claudio Santamaria nel ruolo principale di un Ges\u00f9 depresso e disoccupato, pare che la distribuzione di \"Il Quarto Sesso\" sia stata penalizzata per le tematiche considerate \"di rottura\". Il 25 dicembre \u00e8 il debutto televisivo di \"Torno Subito\" il primo film italiano in alta definizione scaricabile gratuitamente solo da internet. Anteprima TV anche il 26 dicembre con \"The Beirut Apartment\", il docufilm di Daniele Salaris sul tema sensibile dell'omosessualit\u00e0 in Libano.\nIl film rappresenta un fenomeno di produzione dal basso\u00a0\u2013 filosofia affine al contenuto generato dagli utenti di Current\u00a0\u2013 realizzato da Malastrada.film, casa di creazione/diffusione di cinema di ricerca. E infine il 27 dicembre \u00e8 la volta del debutto televisivo di \"Arrakis\", documentario di denuncia sulle morti bianche. Un racconto toccante e in prima persona di Silvestro Capelli, ex-operaio della storica Breda Fucine di Sesto San Giovanni, che con la particolare voce di un laringectomizzato, racconta vedute di fabbriche abbandonate e del suo intervento per estirpare il tumore causato dall'amianto inalato durante gli anni del lavoro in fabbrica. A partire da questa sperimentazione Current ha dedicato e continua a dedicare sempre pi\u00f9 spazio alla messa in onda di documentari e film d'inchiesta spesso mai apparsi in TV, dando vita a un ciclo di documentari e film chiamato \"Current DOC\" in onda tutti i luned\u00ec. Tra i film d'inchiesta trasmessi in anteprima c'\u00e8 \"Citizen Berlusconi\", che Current ha trasmesso in Italia in prima visione assoluta e \"La minaccia\", documentario su Hugo Ch\u00e1vez.\nIl 20 gennaio 2009, Current segue in diretta l'insediamento del Presidente Barack Obama alla Casa Bianca su tre livelli:Web, radio e TV. A una diretta televisiva viene affiancata una diretta tramite web radio e un liveblogging su Twitter. La diretta dell'insediamento \u00e8 stata ripresa e trasmessa anche dal sito del Corriere della Sera.\nVanguard Journalism.\nVanguard \u00e8 la serie che incarna questo nuovo modo di fare giornalismo che stravolge con successo la metodologia classica dell'inchiesta, tanto da aver ricevuto numerosi riconoscimenti tra i quali un Premio Emmy nel 2007.\nIl team dei Vanguard \u00e8 composto da giovani ed intrepidi giornalisti di ogni nazionalit\u00e0 che, partendo dall'headquarter di Los Angeles, di missione in missione indagano sulle pi\u00f9 importanti questioni del nostro tempo. I Vanguard Journalist non si limitano a raccontare le storie, le vivono.\nI Vanguard Journalist Laura Ling, Kaj Larsen, Christof Putzel, Mariana Van Zeller e Adam Yamaguchi sono giornalisti di ogni nazionalit\u00e0, convinti che l'informazione sia un'esperienza conoscitiva che richiede grande impegno personale, \u201csolo sul campo\u201d. La loro missione \u00e8 investigare in modo approfondito e diretto i temi cruciali del nostro tempo, direttamente dalle zone calde del pianeta solitamente off-limits ai media tradizionali.\nHanno provato sulla loro pelle il water boarding, la tecnica di tortura che simula il soffocamento con acqua. Hanno viaggiato aggrappati ai \u201ctreni della morte\u201d assieme a centinaia di clandestini che dal centro America cercano di raggiungere gli Stati Uniti. sono saliti a bordo delle navi dei Pirati Moderni nelle acque al largo della Malesia, Singapore e Indonesia. Hanno vissuto al fianco di guerriglieri del Niger e sono entrati nei loro covi. I Vanguard Journalist di Current USA, ovvero 10 giornalisti di ogni nazionalit\u00e0 addestrati alla produzione di documentari e reportage ad alto rischio dalle zone del pianeta, propongono inchieste di taglio investigativo, rigorosamente realizzate sul campo e in prima persona.\nLaura Ling\nLaura si \u00e8 costruita una carriera nel giornalismo alternativo perch\u00e9 crede che la sua generazione sia alla ricerca di qualcosa di nuovo e pi\u00f9 autentico. Tra i reportage pi\u00f9 significativi che Laura ha prodotto ci sono Undercover in Myanmar, viaggio nei paesi pi\u00f9 isolati del mondo e Toxic Villages dove Laura ha seguito la traccia dei rifiuti elettronici fino alle discariche di rifiuti tossici in Cina.\nLaura Ling \u00e8 l'attuale vicepresidente dell'unit\u00e0 Vanguard, la divisione giornalistica del network Current che si occupa di questioni globali considerate significative per un pubblico giovane.\nLing \u00e8 anche corrispondente per Current TV. Ha raccontato storie come l'epidemia d'influenza dei polli in Asia, lo sfruttamento di schiavi nella foresta amazzonica in Brasile, l'esplosione dell'industria del sesso in Cina e le piantagioni di marijuana nelle foreste della California.\nPrima di iniziare a lavorare per Current nel febbraio del 2005, Ling era producer per Channel One news e con loro ha realizzato reportage da pi\u00f9 di venti paesi diversi. Si \u00e8 finta turista in Corea del Nord, ha parlato della cultura underground dei giovani iraniani, e ha intervistato i leader dell'esercito dello Stato di Wa in Myanmar\u00a0\u2013 una delle pi\u00f9 grandi organizzazioni armate che controllano il traffico di droga. Ling ha scritto \u201cbreaking it down\u201d, una serie di documentari trasmessi su MTV tra il 1999 e il 2001. I suoi lavori sono stati trasmessi anche da Nighline su ABC, da NBC, PBS e da Warner Bros.\nKaj Larsen\nUn ufficiale della marina trasformato in giornalista d'assalto. Vista la sua esperienza militare tra le storie Vanguard di Kaj ci sono Landmines in Cambogia, ovvero come bonificare i campi minati in uno dei paesi con la maggiore presenza di mine del mondo e Getting Water Boarded (subire il water boarding) il racconto in prima persona di questo tipo di tortura in cui Kaj viene soffocato con acqua per quasi mezz'ora.\nKaj Larsen lavora la prima volta per Current nel 2005, documentando la guerra allora dimenticata in Afghanistan. In seguito ha realizzato un ritratto della prima donna afgana candidata a una carica politica, ha parlato dell'impennata nel traffico di eroina e ha ricostruito le ultime tracce di Osama Bin Laden. Due anni pi\u00f9 tardi Larsen \u00e8 tornato in Afghanistan per realizzare un reportage sulla presa di potere della milizia talebana come conseguenza della perdita di consenso pubblico verso le forze della coalizione.\nPrima di lavorare come giornalista televisivo, Larsen \u00e8 stato ufficiale della Marina per cinque anni. Come tenente ha condotto operazioni segrete via mare alla guida di un reparto speciale. Larsen ha conseguito un master in Politica Pubblica ad Harvard. \u00c8 membro del Jebsen Center per gli studi sul contro-terrorismo e del Shorenstein Center per la Stampa, la Politica e la Pubblica Amministrazione.\nChristof Putzel\nUn corrispondente che ha realizzato servizi in tutto il mondo. Pluripremiato, ha ricevuto riconoscimenti dalle accademie di arte e scienza per i film e la TV e premi da HBO e da Golden Eagle. Con From Russia with Hate (dalla Russia con odio) Christof ha indagato su un movimento neonazista che si sta sviluppando in Russia i cui membri aggrediscono brutalmente gli immigrati e diffondono il loro odio pubblicando video violenti in rete. Questo reportage gli \u00e8 valso il Livingston award del 2008, nella categoria International Reporting, il Webby Award del 2008, nella categoria Drama: Individual Episode, il Webby People's Choice Award e il primo posto in classifica al National Headliner Award del 2008 nella categoria Investigative Reporting. Uno dei suoi primi incarichi per Current \u00e8 stato raccontare la devastazione causata dall'uragano Katrina. Ha poi trattato argomenti come la dipendenza da metanfetamina nella comunit\u00e0 gay e lo sfruttamento delle miniere d'oro nella Repubblica Democratica del Congo.\nNell'estate del 2006 Putzel e Kaj Larsen, sempre del team Vanguard, sono stati i primi giornalisti della TV americana a raggiungere Mogadiscio, in Somalia, nel breve periodo in cui questa citt\u00e0 devastata dalla guerra \u00e8 stata controllata da rappresentanti dell'Islam.\nPutzel \u00e8 cresciuto a Washington, ha vissuto a Mosca durante il collasso dell'ex Unione Sovietica ed \u00e8 tornato in Russia recentemente per indagare sulle numerose violenze compiute contro gli immigrati da parte di skinhead neonazisti.\nMentre era studente di cinema al Connecticut College, ha girato \u201cLeft Behind\u201d, un documentario sugli orfani dell'AIDS in Kenya che ha vinto 16 premi internazionali, fra cui lo Student Academy Award, lo Student Emmy, l'HBO Films Award e il David Wolper Award dell'associazione internazionale dei documentaristi.\nPrima di lavorare a Current TV i documentari di Putzel sono stati trasmessi dalla Canadian Broadcasting Corporation, dalla PBS e da Sundance Channel.\nMariana Van Zeller\nHa vissuto in quattro continenti, parla cinque lingue e ha lavorato per molti network internazionali. Il suo obiettivo: mantenere una prospettiva globale nel presentare la realt\u00e0 al pubblico americano. Per questa ragione, Mariana nell'inchiesta Mexico: Train of Death (Messico: il treno della morte) non ha esitato a raccontare in prima persona il pericoloso e molto spesso mortale viaggio compiuto dagli emigranti del centro America che dal Messico cercano di raggiungere gli Stati Uniti.\nMariana van Zeller inizia la sua carriera come giornalista in Portogallo, suo paese natale, come producer e presentatrice per SIC Televis\u00e3o, il pi\u00f9 importante canale di news privato. Nel 2001 si trasferisce a New York e frequenta un master in giornalismo presso la Columbia University. Un mese dopo la laurea \u00e8 inviata per l'Europa e racconta in diretta l'11 settembre.\nNel 2003 la Van Zeller realizza sotto copertura un servizio sui Mujaheddin siriani che vanno in Iraq a combattere l'invasione americana. Da allora ha attraversato la foresta amazzonica per raccontare la battaglia tra gli Indios brasiliani e i minatori per il controllo della miniera di diamanti pi\u00f9 grande del Sud America e si \u00e8 infiltrata nelle paludi della Nigeria per incontrare i militanti che vogliono ottenere il controllo sul petrolio del paese.\nI lavori di Mariana Van Zeller sono apparsi su PBS, Channel 4 in Inghilterra e Insight News. Mariana parla correntemente 5 lingue: portoghese, inglese, spagnolo, italiano e francese.\nAdam Yamaguchi\nFormato nel giornalismo tradizionale, ma approdato a un network che fa luce su storie rilevanti e significative Adam in City on Steroides ha proposto un tour di varie citt\u00e0 per mostrarci come la Cina si stia trasformando in una superpotenza. Con Saving Madagascar ha portato in evidenza il veloce e dimenticato suicidio ecologico del Jurassic Park causato dalle attivit\u00e0 umane e dalla fame di risorse.\nAdam Yamaguchi ha iniziato la sua carriera giornalistica a Los Angeles, presso l'Universit\u00e0 della California, dove era caporedattore del giornale interno, The Daily Bruin. Ha lavorato per FOX sports e per la CNN. Come inviato per la TV Asahi Japan ha viaggiato in tutto il mondo, documentando alcune tra le vicende pi\u00f9 rilevanti degli ultimi anni, fra cui gli attacchi dell'11 settembre e la guerra in Iraq. Ha seguito per settimane le elezioni presidenziali del 2000 e i successivi sviluppi.\nPer Current TV Yamaguchi ha prodotto molti reportage sulla percezione degli Stati Uniti all'estero e sulla diffusione del potere statunitense all'estero, raccontando storie da Egitto, Colombia, Pakistan e Inghilterra. Ha realizzato anche una serie di storie sul global warming mostrando il problema della siccit\u00e0 nelle paludi della Louisiana un mese prima che l'uragano Katrina sconvolgesse la Costa del Golfo.\nPremi per i reportage.\nFrom Russia with hate\nKnob Creek shoutout\nMogadishu Madness\nNight Convoy: Iraq\nRebels in the Pipeline\nToxic villages\nWar Wounds\nCurrent in Italia.\nLa redazione e gli studi televisivi di Current erano ubicati a Roma con una sede distaccata a Milano in cui erano ospitati Marketing &amp; Sales. Tommaso Tessarolo, gi\u00e0 ideatore di N3TV, ha rivestito il ruolo di General Manager. Hanno fatto parte del senior staff: Paolo Lorenzoni (Director of Marketing), Davide Scalenghe (Director of International Reporting e Senior Executive Producer) e Giulia Fundar\u00f2 (Director of Business Affairs &amp; Legal).\nIl 25 marzo 2010 Current \u00e8 una delle emittenti che trasmette il programma ideato e condotto da Michele Santoro \"Raiperunanotte\", che risulta essere il programma pi\u00f9 visto di sempre per l'emittente, con il 2,5% di share in \"prime time\". A partire dal 7 settembre 2010 viene trasmesso il programma \"Passaparola\" condotto da Marco Travaglio.\nIl 19 maggio 2011 Sky Italia annuncia la decisione di interrompere la trasmissione di Current Italia. Lo stesso giorno, Al Gore in un'intervista a Beppe Severgnini ha dichiarato che la responsabilit\u00e0 della chiusura era da ascrivere a News Corporation, la holding che fa capo a Rupert Murdoch, come modo per fare un favore a Silvio Berlusconi, sottolineando che \"News Corp sta cercando di entrare nel business del digitale terrestre per\u00f2, per questo, ha bisogno del consenso di Berlusconi\".\nSubito dopo le dichiarazioni di Gore, Sky Italia ha diramato una nota in cui si rimarcava che a Current era stata offerta la possibilit\u00e0 di essere inclusa nel bouquet Sky per altri tre anni e che l'accordo non era stato raggiunto perch\u00e9 Joel Hyatt, socio fondatore di Current, aveva ritenuto insufficiente la cifra di 10 milioni di dollari offerta da Sky all'emittente. Inoltre, Tom Mockridge ha asserito che i dati d'ascolto di Current sono diversi da quelli riportati da Al Gore, e ben al di sotto delle aspettative di Sky: \"i dati Auditel dicono che solo un abbonato di Sky su 25 ha guardato Current almeno per 10 minuti in una settimana nel corso del 2011\", \"Si tratta di dati in calo del 20% sulla media giornaliera e addirittura del 40% in prima serata, se comparati al 2010\".\nLe trasmissioni di Current Italia sono definitivamente cessate il 31 luglio 2011.\nPer congedarsi dal pubblico, dal 27 luglio fino alla chiusura, l'emittente ha proposto in loop, all'inizio e al termine di ogni blocco pubblicitario e come promo unico di canale il seguente messaggio su sfondo nero:\nRiconoscimenti.\nCurrent ha ricevuto riconoscimenti tra i quali il Premio Emmy 2007 come \"miglior canale televisivo interattivo\". Il primo scoop risale all'uragano Katrina, dove l'unico video girato da terra fu quello di un soccorritore volontario di 23 anni, che riprese quel poco che restava di New Orleans dalla barca con cui caricava i sopravvissuti, e una volta tornato a casa, mont\u00f2 da s\u00e9 il girato e lo invi\u00f2. Il video fece il giro del mondo, cos\u00ec come le immagini girate da un giovane israeliano nella striscia di Gaza durante l'evacuazione, dove i giornalisti erano stati tenuti \"off limits\", ma i liberi cittadini no."}
{"id": "1753535", "revid": "767487", "url": "https://it.wikipedia.org/wiki?curid=1753535", "title": "Pablo Lima", "text": "Carriera.\nDopo aver militato in patria con il Danubio e in Argentina con il V\u00e9lez S\u00e1rsfield e il Rosario Central, nell'agosto 2010 firma un contratto biennale coi greci dell'Iraklis.\nIl 12 luglio 2011 passa al club argentino Colon."}
{"id": "1753536", "revid": "110157", "url": "https://it.wikipedia.org/wiki?curid=1753536", "title": "Microregione di Chapadas do Extremo Sul Piauiense", "text": "Chapadas do Extremo Sul Piauiense \u00e8 una microregione del Piau\u00ed in Brasile, appartenente alla mesoregione di Sudoeste Piauiense.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\n\u00c8 suddivisa in 9 comuni:"}
{"id": "1753541", "revid": "78273", "url": "https://it.wikipedia.org/wiki?curid=1753541", "title": "Codice eseguibile", "text": ""}
{"id": "1753543", "revid": "767487", "url": "https://it.wikipedia.org/wiki?curid=1753543", "title": "Avelino Lopes", "text": "Avelino Lopes \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di Chapadas do Extremo Sul Piauiense."}
{"id": "1753544", "revid": "767487", "url": "https://it.wikipedia.org/wiki?curid=1753544", "title": "Corrente (Brasile)", "text": "Corrente \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di Chapadas do Extremo Sul Piauiense."}
{"id": "1753546", "revid": "121754994", "url": "https://it.wikipedia.org/wiki?curid=1753546", "title": "Controgambetto Albin", "text": "Il controgambetto Albin \u00e8 un'apertura scacchistica \u2013 variante del gambetto di donna \u2013 caratterizzata dalle mosse:\nSebbene questa apertura sia stata giocata per la prima volta \u2013 in un torneo importante \u2013 da Mattia Cavallotti contro Carlo Salvioli nel campionato italiano Milano nel 1881, essa prende il nome da Adolf Albin, il quale la gioc\u00f2 contro Lasker nel 1893 a New York. Difesa inusuale al gambetto di donna, giocata raramente dai grandi maestri, il controgambetto Albin sembra migliore della reputazione di cui gode.\nStoria.\nLa paternit\u00e0 teorica di questa apertura \u00e8 attribuita a Serafino Dubois il quale, in uno scritto del 1872, ne diede alcune analisi con il commento: \u00ab\u00e8 una mia scappata, e la do per quel che vale\u00bb . La prima partita di cui si ha notizia in un torneo importante \u00e8 stata la Carlo Salvioli - Mattia Cavallotti nel campionato italiano di Milano nel 1881.Fu alla fine del XIX secolo che il controgambetto Albin prese a fare le sue prime apparizioni. Suo propugnatore fu il rumeno-austriaco Adolf Albin, uno dei rappresentanti della scuola di scacchi viennese del secondo Ottocento; questi la gioc\u00f2 contro Lasker nel torneo di New York 1893, classificandosi al secondo posto (Lasker vincer\u00e0 con 13/13).\nQuesto gambetto ha conosciuto solo sporadiche apparizioni nelle competizioni ad alto livello. Purtuttavia, \u00e8 stato adottato qualche volta anche da campioni come il gi\u00e0 menzionato Lasker (contro Hodges a Cambridge Springs 1905), Alechin (due volte a San Pietroburgo nel 1914), Tarrasch, R\u00e9ti, Vidmar, Boris Kosti\u0107 (con essa, egli sconfisse anche Miguel Najdorf), e da altri scacchisti.\nTra i teorici che eseguirono ricerche su questo impianto va ricordato Ernst Gr\u00fcnfeld, il quale sostenne la tesi dell'improponibilit\u00e0 del controgambetto. Per contro, il GM russo Le\u016d Paluhae\u016dski, in una monografia sul gambetto di donna, riconosce che il Nero pu\u00f2 ottenere con esso notevoli possibilit\u00e0 di controgioco.\nRecentemente, tale apertura \u00e8 stata rivalutata in seguito alla sua adozione in alcune partite da parte del GM russo Aleksandr Morozevi\u010d, considerati i diversi successi da questi ottenuti. Anche Hikaru Nakamura e Rustam Qosimjonov (che su di essa ha pubblicato un libro) la hanno giocata qualche volta.\nAnalisi.\nLa continuazione usuale \u00e8 3. dxe5 d4: in cambio del pedone sacrificato, il Nero ottiene un cuneo centrale in d4, con alcune possibilit\u00e0 di attacco. Spesso il Bianco prova a restituire il pedone al momento opportuno per poter ottenere un vantaggio posizionale.\nIl pedone nero in d4 \u00e8 pi\u00f9 forte di quanto sembri. L'imprecisa spinta 4. e3? pu\u00f2 portare alla cosiddetta 'trappola Lasker' : dopo 4\u2026Ab4+ 5. Ad2 dxe3! 6. Axb4?? exf2+ 7. Re2 fxg1=C!+ (la promozione a Donna d\u00e0 solo la parit\u00e0), e il Nero si trova in una posizione di vantaggio. Il Bianco deve perci\u00f2 giocare 6. fxe3; ma dopo 6...Dh4+, il Nero ha comunque un forte attacco. Fra l'altro, la trappola Lasker \u00e8 degna di nota perch\u00e9 \u00e8 raro vedere una promozione gi\u00e0 alla settima mossa \u2013 per giunta da parte del Nero e a pezzo minore.\nLa continuazione usuale \u00e8 invece 4. Cf3 Cc6 (4\u2026c5 5. e3: il Bianco non subisce pi\u00f9 lo scacco di alfiere), e ora le opzioni primarie del Bianco sono a3, Cbd2 e g3. Probabilmente, il tentativo pi\u00f9 vantaggioso consiste nel fianchettare l'alfiere di re con 5. g3 (considerata la variante principale), seguita da Ag2 e Cbd2; dal canto suo, il Nero opter\u00e0 spesso per l'arrocco lungo. Una continuazione tipica \u00e8 5. g3 Ae6 6. Cbd2 Dd7 7. Ag2 0-0-0 8. 0-0 Ah3.\nNella \"variante Spasskij\" il Bianco gioca 4. e4 per ottenere un vantaggio legato al fatto che la cattura en passant deve essere fatta immediatamente dopo la spinta del pedone avversario. Cos\u00ec, dopo 4\u2026Ab4+ 4. Ad2, la cattura en passant \u2026dxe3 non \u00e8 pi\u00f9 attuabile."}
{"id": "1753547", "revid": "1347902", "url": "https://it.wikipedia.org/wiki?curid=1753547", "title": "Distaccamento Aereo di Neftejugansk", "text": "Il Distaccamento Aereo di Neftejugansk (ex-Aeroflot-Neftejugansk) (in cirillico: \u041d\u0435\u0444\u0442\u0435\u044e\u0433\u0430\u043d\u0441\u043a\u0438\u0439 \u043e\u0431\u044a\u0435\u0434\u0438\u043d\u0435\u043d\u043d\u044b\u0439 \u0430\u0432\u0438\u0430\u043e\u0442\u0440\u044f\u0434, in inglese: Nefteyugansk United Airline Transportation Company (NUATC) o Nefteyugansk Air Enterprise) \u00e8 una compagnia aerea russa con la base tecnica all'Aeroporto di Neftejugansk (IATA: NFG, ICAO: USRN) nella Chantia-Mansia nell'Oblast' di Tjumen' nella Siberia Occidentale in Russia.\nStrategia.\nGli ingegneri della compagnia aerea fanno la manutenzione dei velivoli all'aeroporto di Neftejugansk e collaborano con le Fabbriche degli Elicotteri della Russia: Kamov, Mil.\nL'attivit\u00e0 principale della compagnia aerea sono i voli charter, cargo e di servizio per le compagnie di gas russe e le compagnie petrolifere russe, inoltre per le compagnie aeree russe l'UTair e la Kolavia.\nFlotta.\nLa flotta della compagnia aerea di Neftejugansk conta 29 elicotteri di produzione russa:"}
{"id": "1753548", "revid": "287204", "url": "https://it.wikipedia.org/wiki?curid=1753548", "title": "Cristal\u00e2ndia do Piau\u00ed", "text": "Cristal\u00e2ndia do Piau\u00ed \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di Chapadas do Extremo Sul Piauiense."}
{"id": "1753551", "revid": "767487", "url": "https://it.wikipedia.org/wiki?curid=1753551", "title": "Curimat\u00e1", "text": "Curimat\u00e1 \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di Chapadas do Extremo Sul Piauiense."}
{"id": "1753552", "revid": "599013", "url": "https://it.wikipedia.org/wiki?curid=1753552", "title": "Santiago Silva", "text": "Possiede la cittadinanza argentina.\nCaratteristiche tecniche.\n\u00c8 un attaccante molto forte fisicamente (da qui deriva il suo soprannome \"El Tanque\", in lingua italiana \"il carro armato\"). Nelle ultime stagioni giocate in Argentina si \u00e8 messo in evidenza per le sue doti realizzative.\nCarriera.\nClub.\nSud America e Chievo.\nInizia la sua carriera nel 1998 nelle file del Central Espa\u00f1ol, disputando 13 partite e segnando 3 gol.\nNel 1999 viene ceduto al River Plate di Montevideo. Qui gioca 15 partite e segna 7 gol.\nNel 2001 viene venduto al Defensor, realizzando 8 goal in 14 partite.\nNell'estate del 2001, siccome in patria segna molto, lo nota Giovanni Sartori, direttore sportivo del Chievo Verona al primo anno in Serie A. Arriva a gennaio con la squadra che sta sorprendendo l'Italia. Data da tutti per retrocessa, la matricola si ritrova in piena zona Champions League grazie anche all'affiatata coppia Corradi-Marazzina. Logico quindi che il tecnico Gigi Delneri decida di non toccare una macchina perfetta. Morale della favola, il buon Santiago non scende mai in campo e vede appena una volta la panchina. Se ne va da oggetto misterioso e ricomincia da capo, sperimentando nuovi campionati.\nAll'inizio del 2002 viene ceduto al Corinthians in Brasile dove gioca una sola partita in quasi un anno.\nTorna in patria a fine anno al Nacional. Gioca 7 partite e vince il campionato.\nNel 2003 torna al River Plate di Montevideo.\nCorinthians, esperienza europea e ritorno in Sud America.\nNell'estate del 2003 viene ceduto in prestito alla squadra tedesca dell'Energie Cottbus, con cui disputa 32 presenze segnando 9 gol nella Bundesliga. Alle fine della stagione non viene riscattato e cos\u00ec nell'estate del 2004 emigra in Portogallo al Beira-Mar dove gioca 30 partite e segna 8 gol.\nNel 2005 si trasferisce in Argentina al Newell's, dove colleziona 14 presenze segnando 4 gol, per poi tornare al Central Espa\u00f1ol nel 2006.\nIn estate torna in Argentina venendo ingaggiato dal Gimnasia La Plata, con il quale disputa 35 presenze segnando 14 gol.\nNel 2007 viene ingaggiato dal V\u00e9lez Sarsfield, dove gioca 33 partite e segna 9 gol.\nBanfield e il ritorno al V\u00e9lez.\nNel gennaio del 2009 passa in prestito al Banfield. Nel Clausura 2009 gioca 14 partite segnando 6 gol. Nell'Apertura 2009 gioca 18 volte e diventando capocannoniere con 14 gol porta il Banfield alla conquista del titolo nazionale con 41 punti. Nel gennaio 2010 ritorna al V\u00e9lez Sarsfield con il quale diventa di nuovo capocannoniere con 11 gol al pari con Denis Stracqualursi sfiorando per due punti la vittoria finale del Apertura 2010 vinta dall'Estudiantes.\nNel 2011 si conferma protagonista sia nel Clausura che nella Copa Libertadores. Con i suoi gol porta il V\u00e9lez in semifinale, anche se in questo turno contro il Pe\u00f1arol realizza la rete del 2-1 ma sbaglia un rigore che avrebbe portato gli argentini in finale contro il Santos.\nFiorentina.\nIl 31 agosto 2011 viene acquistato dalla Fiorentina, che paga la clausola recissoria presente nel contratto con il V\u00e9lez Sarsfield, per 2,5 milioni di euro e cos\u00ec si assicura il giocatore, come alternativa ad Alberto Gilardino, firmando un contratto biennale e tornando cos\u00ec in Italia dieci anni dopo la breve esperienza in Veneto, sceglie di indossare la maglia numero 10. \nEsordisce in Serie A l'11 settembre 2011 in Fiorentina-Bologna terminata 2-0, subentrando nel secondo tempo ad Alberto Gilardino. Mette a segno il suo primo ed unico gol in Serie A nella partita di campionato del 3 dicembre contro la Roma segnando su calcio di rigore il 3-0 finale in favore dei toscani. Dopo 12 presenze e un solo gol a gennaio viene rispedito in Argentina.\nBoca Juniors.\nIl 17 gennaio 2012, dopo poco pi\u00f9 di quattro mesi dal suo arrivo a Firenze, viene ceduto al Boca Juniors, per 1.4 milioni di \u20ac.\nEsordisce il 4 febbraio, nella partita Boca-V\u00e9lez finita per 3-1 a favore del Boca, segnando la rete del 3-0\nLan\u00fas.\nIl 30 luglio 2013 si trasferisce al Lan\u00fas dove realizza 16 presenze e 7 gol nel Torneo Inicial e 17 presenze e 3 gol in quello Final.\nIl 14 marzo 2015 rescinde il proprio contratto.\nArsenal de Sarand\u00ed.\nIl 18 marzo 2015 firma un contratto con l'Arsenal de Sarand\u00ed della durata di nove mesi.\nStatistiche.\nPresenze e reti nei club.\n\"Statistiche aggiornate al 28 luglio 2017.\""}
{"id": "1753553", "revid": "287204", "url": "https://it.wikipedia.org/wiki?curid=1753553", "title": "J\u00falio Borges", "text": "J\u00falio Borges \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di Chapadas do Extremo Sul Piauiense."}
{"id": "1753554", "revid": "287204", "url": "https://it.wikipedia.org/wiki?curid=1753554", "title": "Leonel Rios", "text": ""}
{"id": "1753557", "revid": "767487", "url": "https://it.wikipedia.org/wiki?curid=1753557", "title": "Morro Cabe\u00e7a no Tempo", "text": "Morro Cabe\u00e7a no Tempo \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di Chapadas do Extremo Sul Piauiense."}
{"id": "1753559", "revid": "103575334", "url": "https://it.wikipedia.org/wiki?curid=1753559", "title": "Parnagu\u00e1", "text": "Parnagu\u00e1 \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di Chapadas do Extremo Sul Piauiense."}
{"id": "1753561", "revid": "1522738", "url": "https://it.wikipedia.org/wiki?curid=1753561", "title": "Bougainville (isola)", "text": "Bougainville \u00e8 una delle pi\u00f9 grandi isole dell'arcipelago delle Isole Salomone, nel sud-ovest dell'Oceano Pacifico, anche se politicamente fa parte di Papua Nuova Guinea. Con l'isola di Buka a nord e una serie di piccole isole circostanti costituisce la Regione autonoma di Bougainville (o \"North Solomons\", Salomone Settentrionali), che fa parte della divisione amministrativa della Regione delle Isole.\nLa Regione autonoma di Bougainville ha una superficie complessiva di km\u00b2 e una popolazione di abitanti (stima 2010), in diminuzione rispetto al censimento del 2000 ( abitanti circa).\nTra il 23 novembre e il 7 dicembre 2019 si \u00e8 tenuto il referendum sull'indipendenza della regione autonoma di Bougainville, il cui risultato \u00e8 stato il 98,31% dei voti a favore dell'indipendenza.\nGeologia e orografia.\nL'isola si trova lungo una zona di subduzione e occasionalmente \u00e8 soggetta a forti terremoti. Sull'isola si contano numerosi vulcani spenti, due dormienti (Balbi e Loloru) e uno attivo (Bagana). Il punto pi\u00f9 elevato dell'isola \u00e8 la vetta del monte Balbi, a Nell'isola sono presenti ricchissimi giacimenti di rame.\nFlora e fauna.\nDal punto di vista ecologico, l'isola di Bougainville fa parte della stessa bioregione delle Isole Salomone, precisamente la foresta pluviale delle Isole Salomone, con marcate variazioni a seconda dell'altitudine e dell'orientamento dei versanti. Sui fianchi del Monte Balbi si estende la pi\u00f9 vasta foresta di bamb\u00f9 della Papuasia. I mammiferi sono rappresentati in prevalenza da roditori e pipistrelli. Tra i mammiferi acquatici, va segnalato il dugongo. Molte specie sono endemiche della bioregione delle Isole Salomone; qualcuna \u00e8 limitata solo a Bougainville e a poche isole vicine (p.es. l'uccello \"Monarcha erythrostictus\").\nStoria.\nEsplorata nel 1768 dal navigatore francese Louis-Antoine de Bougainville, a cui in seguito fu dedicato il nome, l'isola venne dominata dalla Germania (dal 1888 al 1919 fece parte della Nuova Guinea tedesca) e poi dall'Australia. Durante la Seconda guerra mondiale fu occupata dalle forze armate giapponesi nel marzo 1942. Gli alleati invasero Bougainville nel novembre 1943 e i combattimenti si protrassero fino al 21 agosto 1945, pochi giorni prima della fine della guerra. Nel 1947 fu posta delle Nazioni Unite sotto la tutela dell'amministrazione australiana e il 16 settembre 1975 venne integrata a Papua Nuova Guinea quando questo Paese ottenne l'indipendenza; peraltro Bougainville tent\u00f2 di svincolarsi subito, dichiarando unilateralmente la propria indipendenza l'11 ottobre dello stesso anno.\nQuesta prima secessione fu risolta rapidamente (nel 1976), ma i problemi ambientali connessi con l'intenso sfruttamento di giacimenti minerari fecero riemergere il sentimento separatista alla fine degli anni 1980. L'insurrezione, iniziata nell'autunno del 1988 e guidata prevalentemente dall'Esercito rivoluzionario di Bougainville, condusse rapidamente alla chiusura delle miniere di rame (maggio 1989) e al ritiro delle truppe di Papua Nuova Guinea (marzo 1990). Mentre due mesi pi\u00f9 tardi l'Esercito Rivoluzionario proclamava la Repubblica indipendente di Bougainville (nota anche come Repubblica di Mekamui), il governo di PNG dava inizio a un blocco navale che, con alterne vicende, si sarebbe protratto fino al 1997.\nNel gennaio 1991 \u00e8 stato firmato un accordo di pace, ma la lotta \u00e8 ripresa contro il ritorno di truppe governative sull'isola nell'ottobre 1992. Una conferenza di pace nell'ottobre 1994 ha portato a una tregua, ma l'assassinio nel 1996 del capo del governo di transizione di Bougainville ha fatto riprendere i combattimenti. Nel marzo 1997 il Primo ministro \u00e8 stato costretto a dimettersi sotto la pressione delle forze armate e dell'opposizione.\nNell'ottobre 1997 fu concordata una tregua, supervisionata per alcuni mesi da rappresentanti di Australia, Nuova Zelanda, Figi e Vanuatu e convertita il 30 aprile 1998 in un armistizio permanente. A partire da quella data, fu istituito un gruppo di osservatori guidato da australiani, successivamente assistito anche da una missione di osservatori dell'ONU (UNOMB).\nIl 30 agosto 2001 fu firmato ad Arawa un accordo di pace, che prevedeva il disarmo, la creazione di un governo autonomo e lo svolgimento di un referendum per l'indipendenza dell'isola a seguito di un periodo di autonomia. Di fatto, la regione autonoma prese vita dopo l'approvazione della sua Costituzione, il 21 dicembre 2004. La missione UNOMB dichiar\u00f2 completato il piano di disarmo nel maggio 2005 e in quello stesso mese ebbero inizio le elezioni per il parlamento locale. Il 15 giugno il primo presidente di Bougainville, Joseph Kabui, giur\u00f2 a Buka.\nDal 2010 al 2020 il presidente \u00e8 stato John Momis. Nel dicembre 2019 un referendum consultivo ha registrato una stragrande maggioranza degli isolani a favore dell'indipendenza, prevista per il 2027. Nel 2020 diventa presidente Ishmael Toroama.\nEconomia.\nAl 2011 la principale miniera di rame (Panguna) risulta chiusa e oggetto di discussioni."}
{"id": "1753566", "revid": "287204", "url": "https://it.wikipedia.org/wiki?curid=1753566", "title": "Riacho Frio", "text": "Riacho Frio \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di Chapadas do Extremo Sul Piauiense."}
{"id": "1753569", "revid": "287204", "url": "https://it.wikipedia.org/wiki?curid=1753569", "title": "Sebasti\u00e3o Barros", "text": "Sebasti\u00e3o Barros \u00e8 un comune del Brasile nello Stato del Piau\u00ed, parte della mesoregione del Sudoeste Piauiense e della microregione di Chapadas do Extremo Sul Piauiense."}
{"id": "1753570", "revid": "599013", "url": "https://it.wikipedia.org/wiki?curid=1753570", "title": "Dean Richards", "text": "Biografia.\nDopo le scuole superiori trascorse un anno in Francia, in un club rugbystico di Roanne, per poi far ritorno in Inghilterra ed essere ingaggiato dal Leicester. Nei 15 anni trascorsi nel club vinse 2 titoli inglesi e altrettante coppe Anglo-Gallesi, e fu selezionato 48 volte per l'.\nDisput\u00f2 tutte le edizioni del Cinque Nazioni dal 1986 al 1996 tranne quella del 1990, vincendo 4 volte il torneo di cui 3 con il Grande Slam. Prese parte anche alle prime tre edizioni della Coppa del Mondo di rugby, nel 1987 in Australia e Nuova Zelanda, nel 1991 in Inghilterra e nel 1995 in Sudafrica.\nNel 1993 e 1997 fu chiamato per due \"tour\" dei British Lions, rispettivamente in Nuova Zelanda e Sudafrica. Cess\u00f2 l'attivit\u00e0 agonistica nel 1997.\nDa allenatore condusse per sei stagioni lo stesso Leicester, che guid\u00f2 alla conquista di quattro titoli nazionali pi\u00f9 due Heineken Cup consecutive.\nNel 2004 ebbe una breve parentesi in Francia al Grenoble; nel 2005 assunse la direzione tecnica dei londinesi Harlequins, che nel 2006 vinsero il campionato di seconda divisione e oggi militano in Guinness Premiership.\nLo scandalo del sangue.\nIl 12 aprile 2009, durante un incontro dei quarti di finale di Heineken Cup contro il Leinster, vinto 6-5 dalla squadra irlandese, l'avanti degli Harlequins Tom Williams finse un infortunio con una fialetta di sangue allo scopo di permettere il rientro in campo dello specialista Nick Evans; a seguito di ci\u00f2 l'European Rugby Cup sospese Williams per due anni; Richards, inizialmente fuori dallo scandalo, dovette comunque rassegnare le dimissioni l'8 agosto successivo; una settimana pi\u00f9 tardi ricevette un bando europeo di 3 anni, poi esteso a qualsiasi competizione di rugby dall'International Rugby Board.\nDean si disse \u00absorpreso\u00bb della durata del bando (l'accusa era quella di avere tentato di coprire la frode di Williams) anche se, da direttore del team, si era assunto la responsabilit\u00e0 dell'accaduto sebbene si fosse dichiarato estraneo alla macchinazione e non al corrente della stessa.\nTornato dalla squalifica nell'agosto 2012, da tale data \u00e8 responsabile tecnico dei Newcastle Falcons, retrocesso proprio in tale stagione nel RFU Championship (la seconda divisione inglese)."}
{"id": "1753572", "revid": "1305772", "url": "https://it.wikipedia.org/wiki?curid=1753572", "title": "Meloni", "text": ""}
{"id": "1753575", "revid": "767487", "url": "https://it.wikipedia.org/wiki?curid=1753575", "title": "C\u00e9sar Carignano", "text": ""}
{"id": "1753576", "revid": "179980", "url": "https://it.wikipedia.org/wiki?curid=1753576", "title": "N\u00e9stor Silvera", "text": ""}
{"id": "1753581", "revid": "834", "url": "https://it.wikipedia.org/wiki?curid=1753581", "title": "Iles de Los", "text": ""}
{"id": "1753587", "revid": "648716", "url": "https://it.wikipedia.org/wiki?curid=1753587", "title": "Gran Premio di Francia 1977", "text": "Il Gran Premio di Francia 1977 \u00e8 stata la nona prova della stagione 1977 del Campionato mondiale di Formula 1. Si \u00e8 corsa domenica 3 luglio 1977 sul Circuito di Digione. La gara \u00e8 stata vinta da Mario Andretti, su Lotus-Ford Cosworth; per il vincitore si tratt\u00f2 del quinto successo nel mondiale. Ha preceduto sul traguardo i britannici John Watson su Brabham-Alfa Romeo e James Hunt su McLaren-Ford Cosworth.\nVigilia.\nAspetti tecnici.\nIl Gran Premio di Francia si spost\u00f2 dal Paul Ricard al Circuito di Digione-Prenois. Il circuito della Borgogna aveva gi\u00e0 ospitato l'edizione del 1974, vinta da Ronnie Peterson, e il Gran Premio di Svizzera 1975, prova non valida per il mondiale, vinto da Clay Regazzoni.\nRispetto all'edizione del 1974 la lunghezza del tracciato venne portata a 3,8\u00a0km (contro i precedenti 3,289), con l'aggiunta della \"Parabolique\". I piloti si lamentarono per la pericolosit\u00e0 del circuito, criticando in particolare il modo con cui erano stati montati alcuni \"guard-rail\".\nLa Fittipaldi ripresent\u00f2 il modello F5, mentre la Wolf fece esordire la WR3.\nAspetti sportivi.\nRiccardo Patrese torn\u00f2 al volante della Shadow, mentre il francese Patrick Tambay fece il suo esordio con la terza Surtees. Un altro pilota francese venne iscritto, per l'ultima volta nel mondiale, Henri Pescarolo, con una March del team \"British Formula 1 Racing\"; Pescarolo non prese parte nemmeno alle prove. Si rivide in compenso Arturo Merzario, sempre con una March privata.\nRisultarono iscritti, anche se poi non presero parte all'evento, sia Loris Kessel, con l'Apollon che Jean-Pierre Jabouille, per la Renault.\nNei test che si effettuarono la settimana precedente la gara il miglior tempo fu fatto da Jacques Laffite su Ligier in 1'12\"5. A tali test partecip\u00f2 anche la Renault, che invece non prese parte al gran premio.\nSi discusse nuovamente sul numero di piloti da ammettere alla gara. La CSI inizialmente ne ammise solo 26, con le migliori 22 vetture qualificate per la gara. I 23 piloti legati alla Formula One Constructors Association, pi\u00f9 Jean-Pierre Jarier, che aveva marcato un punto, erano ammessi di diritto. Due \"wild card\" avrebbero dovuto essere concesse a Patrick Tambay e Jean-Pierre Jabouille. Tale soluzione era osteggiata dalla \"Motor Racing Corporation\", che raggruppava le scuderie private, e che chiedeva che tutti gli iscritti potessero prendere parte alle prove. La decisione di ammettere solo 26 vetture port\u00f2 a una minaccia di ricorso alle vie legali da parte di 5 esclusi (David Purley, H\u00e9ctor Rebaque, Boy Hayje, Mikko Kozarowitsky e Brett Lunger).\nIl 25 giugno, in una riunione svolta a Parigi, la CSI decise di stabilire cos\u00ec un numero massimo di vetture ammissibili al via di gran premio, a seconda delle caratteristiche tecniche dei circuiti. Per la gara di Digione vennero ammesse 24 vetture, contro le 22 iniziali. Si ribad\u00ec che solo 4 piloti potessero essere accettati in sovrannumero rispetto a quelli ammessi al via, e che due dovessero essere del Paese ove la gara aveva luogo.\nIl giorno precedente alle prime prove si decise di ammettere alle qualifiche, oltre ai 23 legati all'associazione dei costruttori, altri 7 piloti (Merzario, Jarier, Tambay, N\u00e8ve, Rebaque, Purley e Lunger). Si decise inoltre di qualificare solo i migliori 22 delle prove.\nQualifiche.\nResoconto.\nNella prima giornata di prove il miglior tempo fu di John Watson (1'12\"83) su Brabham, che precedette le due Lotus di Mario Andretti e Gunnar Nilsson. Le Ferrari furono pi\u00f9 competitive che in Svezia, con Lauda ottavo e Reutemann sesto. Dei trenta ammessi alle prove non si present\u00f2 Tambay.\nAl sabato le prove iniziarono in ritardo per la protesta dei piloti in merito alla sicurezza del tracciato. Mario Andretti conquist\u00f2 la sesta \"pole\" della carriera nel mondiale. Davanti a Watson si posero anche James Hunt e Gunnar Nilsson. Le Ferrari chiusero con il sesto tempo di Reutemann e il nono di Lauda, pur toccando le velocit\u00e0 pi\u00f9 elevate nel rettilineo dell'arrivo. Alle prove del sabato partecip\u00f2 anche Patrick Tambay, che utilizz\u00f2 la Surtees usata al venerd\u00ec da Larry Perkins, senza per\u00f2 riuscire a qualificarsi.\nIl \"poleman\" Mario Andretti dichiar\u00f2 al termine delle prove:\nRisultati.\nNella sessione di qualifica si \u00e8 avuta questa situazione:\nGara.\nResoconto.\nLa gara fu caratterizzata da sole e caldo, cosa che provoc\u00f2 dei problemi agli pneumatici. Il poleman Mario Andretti part\u00ec male e venne infilato da James Hunt, John Watson e Jacques Laffite. Lo statunitense fu comunque in grado di passare Laffite gi\u00e0 nel corso del primo giro. Nelle retrovie Carlos Reutemann tocc\u00f2 la vettura di Jochen Mass, perdendo diverse posizioni.\nAl quinto giro Watson pass\u00f2 Hunt e si pose al comando. Pi\u00f9 dietro stava intanto rinvenendo Niki Lauda che, partito nono, pass\u00f2 in zona punti gi\u00e0 all'undicesimo giro. Al dodicesimo giro anche Andretti pass\u00f2 Hunt. La classifica vedeva sempre in testa Watson, seguito da Andretti, Hunt, Laffite, Nilsson, Lauda e Jody Scheckter.\nLa classifica delle prime posizioni rimase invariata per diversi giri. Mario Andretti stava pressando Watson per la prima piazza, ma senza riuscire a passare il pilota della Brabham. Reutemann, tra il cinquantatreesimo e il cinquantacinquesimo giro scal\u00f2 di due posizioni, diventando settimo, dietro al compagno di scuderia Niki Lauda.\nPochi giri dopo, Laffite, penalizzato in un tentativo di doppiaggio da Hans-Joachim Stuck, venne passato da Gunnar Nilsson, e successivamente danneggi\u00f2 il musetto contro la vettura del tedesco. Ci\u00f2 lo costrinse a una sosta ai box che lo fece scendere al nono posto della classifica.\nPer la prima posizione Andretti continuava a mettere pressione su Watson, che per\u00f2 riusciva a difendersi egregiamente. Ma proprio all'ultima tornata la Brabham di Watson termin\u00f2 la benzina e cos\u00ec venne passata dalla Lotus di Mario Andretti. Il nordirlandese fu comunque capace di giungere secondo.\nAl termine del gran premio Watson dichiar\u00f2:\nRisultati.\nI risultati del gran premio furono i seguenti:"}
{"id": "1753588", "revid": "599013", "url": "https://it.wikipedia.org/wiki?curid=1753588", "title": "Pulsar (disambigua)", "text": ""}
{"id": "1753589", "revid": "68105", "url": "https://it.wikipedia.org/wiki?curid=1753589", "title": "Cinderella man", "text": ""}
{"id": "1753591", "revid": "6923", "url": "https://it.wikipedia.org/wiki?curid=1753591", "title": "Nuova Britannia", "text": "La Nuova Britannia \u00e8 l'isola pi\u00f9 grande dell'Arcipelago di Bismarck appartenente alla Papua Nuova Guinea. \u00c8 separato dall'isola di Nuova Guinea dallo Stretto di Dampier (Papua Nuova Guinea). Le principali citt\u00e0 sono Rabaul, Kokopo e Kimbe.\nGeografia.\nLa Nuova Britannia si estende dai 148\u00b0 ai 152\u00b0 di longitudine est e dal 4\u00b0 al 7\u00b0 di latitudine sud. Possiede la forma di una mezzaluna lunga circa 600\u00a0km e con una larghezza variabile dai 30 ai 110\u00a0km. L'isola \u00e8 la 38\u00aa pi\u00f9 grande del mondo con una superficie di 36.520\u00a0km\u00b2.\nLa costa \u00e8 intervallata da ripide scogliere a spiagge pianeggianti e circondate da barriere coralline. Il punto pi\u00f9 alto, a 2438 metri sul livello del mare, \u00e8 il Monte Sinewit nell'est dell'isola. La maggior parte del terreno \u00e8 coperto dalla foresta pluviale tropicale, e molti fiumi sono alimentati dall'elevata piovosit\u00e0.\nLa Nuova Britannia si \u00e8 formata in gran parte da processi di origine vulcanica, e diversi sono i vulcani attivi presenti sull'isola, tra cui Ulawun (il pi\u00f9 alto vulcano della Papua Nuova Guinea), Langila, il Garbuna Group, i Monti Sulu. Una grande eruzione del Tavurvur nel 1994 distrusse Rabaul, capoluogo provinciale. La maggior parte della citt\u00e0 giace ancora sotto metri di cenere, e il capoluogo \u00e8 stato spostato nella vicina Kokopo.\nStoria.\n1700-1919.\nWilliam Dampier fu il primo europeo che si sa abbia visitato l'isola, il 27 febbraio 1700, assegnandole il nome latino di Nova Britannia.\nNel novembre 1884 la Germania proclam\u00f2 il suo protettorato sull'arcipelago e l'amministrazione coloniale tedesca assegn\u00f2 alla Nuova Britannia e alla Nuova Irlanda i nomi di \"Neupommern\" (o \"Neu-Pommern\"; \"Nuova Pomerania\") e \"Neumecklenburg\" (o \"Neu-Mecklenburg\"; \"Nuovo Meclemburgo\"); e tutto l'arcipelago fu rinominato arcipelago di Bismarck. La Nuova Britannia entr\u00f2 a far parte della Nuova Guinea tedesca.\nNel 1909 la popolazione indigena era stimata in circa 190.000 abitanti; la popolazione straniera a 773 (474 tedeschi). La popolazione straniera si era in pratica stabilita a nord della penisola Gazelle, che comprendeva la capitale Herbertsh\u00f6he (ora Kokopo). All'epoca 5.448 ettari vennero convertiti a piantagioni, in primo luogo di copra, cotone, caff\u00e8 e gomma. Gli occidentali inizialmente evitarono l'esplorazione dell'interno, credendo che le popolazioni indigene fossero particolarmente bellicose. Dal 1910 la capitale fu trasferita a Simpsonhafen (ora Rabaul).\nL'11 settembre 1914 la Nuova Britannia fu teatro di una delle prime battaglie della prima guerra mondiale, quando una spedizione navale e militare australiana sbarc\u00f2 sull'isola. Essa rapidamente sopraffece le forze coloniali tedesche (Schutztruppe) e la colonia divenne parte del territorio britannico della Nuova Guinea dopo il Trattato di Versailles del 1919.\nLa seconda guerra mondiale.\nDurante la seconda guerra mondiale i giapponesi invasero rapidamente la Nuova Britannia.\nNel gennaio del 1942 i giapponesi bombardarono pesantemente Rabaul. Il 23 gennaio le truppe giapponesi sbarcarono a migliaia e inizi\u00f2 la battaglia di Rabaul. I giapponesi utilizzarono Rabaul come base fino al 1945. La citt\u00e0 venne utilizzata come punto chiave per l'invasione di Port Moresby. La base venne abbandonata dai giapponesi nell'agosto del 1945.\nPopolazione e cultura.\nLa popolazione indigena della Nuova Britannia \u00e8 divisa in due gruppi principali: i Papuani, che hanno abitato l'isola per decine di migliaia di anni, e gli Austronesiani, che sono arrivati circa duemila anni fa. Sono parlate circa dieci lingue papuane e almeno quaranta lingue austronesiane, oltre al tok pisin ed all'inglese.\nAl censimento del 2000 la popolazione della Nuova Britannia era di 404\u00a0873 abitanti. Le citt\u00e0 principali sono Rabaul e Kokopo nella Nuova Britannia orientale e Kimbe, nella zona occidentale.\nLe tradizioni della Nuova Britannia sono diverse e complesse. Mentre i Tolai dell'area di Rabaul, nella zona orientale della Nuova Britannia (penisola Gazelle, parlano la lingua kuanua e hanno una societ\u00e0 matrilineale, l'altro gruppo ha una struttura patrilineale. Ci sono diverse tradizioni ancora in uso al giorno d'oggi, come la societ\u00e0 segreta \"dukduk\" (conosciuta anche come \"tubuan\") nella zona Tolai.\nDal punto di vista artistico la zona si distingue per un'importante produzione di maschere, realizzate con caratteristiche differenti presso almeno una ventina di trib\u00f9 locali: si va dall'ovale di corteccia alle maschere cerimoniali della Penisola della Gazzella, comprendenti crani umani dipinti. Da ricordare anche le grandi maschere \"sisu\" dei Sulka.\nDiffusa \u00e8 anche la scultura, che nella Penisola della Gazzella \u00e8 rappresentata da statue di pietra antropomorfe e zoomorfe. Non completamente assente la ceramica, mentre accurata \u00e8 la costruzione di piroghe ispirate alle forme dei serpenti."}
{"id": "1753599", "revid": "339392", "url": "https://it.wikipedia.org/wiki?curid=1753599", "title": "Operazione Baionetta", "text": ""}
{"id": "1753601", "revid": "400694", "url": "https://it.wikipedia.org/wiki?curid=1753601", "title": "... For the Kids", "text": "... For The Kids \u00e8 il primo album in studio dei Gym Class Heroes."}
{"id": "1753610", "revid": "179980", "url": "https://it.wikipedia.org/wiki?curid=1753610", "title": "Andres Nicolas Olivera", "text": ""}
{"id": "1753611", "revid": "287204", "url": "https://it.wikipedia.org/wiki?curid=1753611", "title": "Nicolas Olivera", "text": ""}
{"id": "1753614", "revid": "120920982", "url": "https://it.wikipedia.org/wiki?curid=1753614", "title": "If I Told You That", "text": "\"If I Told You That\" \u00e8 un duetto del 2000 fra Whitney Houston e George Michael, ed \u00e8 il secondo singolo estratto da \"\". Originariamente il brano era una traccia dell'album del 1998 \"My Love Is Your Love\", poi ripresa e ricantata insieme a George Michael. Bench\u00e9 non abbia avuto molto successo negli Stati Uniti, il brano ha avuto una certa popolarit\u00e0 in Europa raggiungendo la nona posizione in Italia e Regno Unito. La canzone condivide alcune similitudini con If You Had My Love di Jennifer Lopez.\nVideo.\nIl video prodotto per \"If I Told You That\" vede la Houston e Michael in un night club, che si incontrano sulla pista da ballo. Il video \u00e8 stato diretto da Kevin Bray e trasmesso per la prima volta il 10 luglio 2000."}
{"id": "1753618", "revid": "1511674", "url": "https://it.wikipedia.org/wiki?curid=1753618", "title": "Classe S1000", "text": "S1000 fu il progetto di una classe di sottomarini convenzionali (SSK) sviluppata in collaborazione da Russia e Italia. Si trattava di una versione avanzata della classe \"Amur\" progettata dal Rubin Design Bureau e destinata soprattutto per l'esportazione, uno dei paesi a cui era stato proposto fu l'India, ma l'interesse non si concretizz\u00f2 ed alla fine il programma fu abbandonato..\nLo sviluppo per l'Italia venne curato da Fincantieri.\nCaratteristiche.\nLo S1000 doveva avere un sistema AIP (Air Independent Propulsion) funzionante ad idrogeno (celle a combustibile) come per la classe Salvatore Todaro (U212).\nLe dimensioni progettate del battello dovevano essere: \nIl dislocamento in immersione previsto era di circa 1.100 t\nLa profondit\u00e0 massima raggiungibile in immersione era prevista superiore ai 250 m \nLa manovrabilit\u00e0 e le direzionalit\u00e0 del mezzo sarebbe stata fornita dai 4 timoni di poppa (di tipo a X) e dai\n2 timoni orizzontali (non retrattili) installati sulla vela.\nLa velocit\u00e0 massima in immersione era prevista di oltre i 14 nodi. \nImpianto di propulsione.\nIl sistema di propulsione si sarebbe composto di:\nLa spinta \u00e8 fornita da un'unica elica a 7 pale oblique.\nAutonomia in immersione.\nA parit\u00e0 di velocit\u00e0, l'autonomia del battello sarebbe variaga a seconda della tipologia di propulsione adottata:\nEquipaggio.\nL'equipaggio previsto, estremamente ridotto, era stimato in soli 16 elementi (tra ufficiali, sottufficiali, gradutai e comuni) ed era prevista la possibilit\u00e0 di imbarcare 6 operatori dei reparti speciali (una squadra di incursori).\nSistema di combattimento.\nIl sistema di combattimento sarebbe stato gestito dal CMS (Combat Management Systems - sistemi di combattimento automatizzati) tramite 5 consoles multifunzionali. \nSi prevedevano6 camere di lancio per siluri (di tipo a spinta in fuori) situate a prua con la possibilit\u00e0 di operare e gestire fino a 6 + 8 ordigni di vario tipo:\nSarebbe stato presente un sistema anti-siluro (dispositivi di simulazione o diversivi).\nSensoristica di bordo.\nL'unit\u00e0 sarebbe stata dotata di:\nSistema di Comunicazione.\nIl sistema di comunicazioni Interno / Esterno sarebbe stato composto da:"}
{"id": "1753620", "revid": "599013", "url": "https://it.wikipedia.org/wiki?curid=1753620", "title": "Conny Andersson", "text": "Dopo aver iniziato l'attivit\u00e0 sportiva nel motorismo con le gare di motocross ha corso per vari anni in Formula 3 per infine approdare alla Formula 1 nella stagione 1976 e in quella successiva. In questi due anni ha preso parte alle qualifiche per 5 volte prendendo per\u00f2 il via in un unico Gran Premio, quello d'Olanda del 1976 al volante di una Surtees."}
{"id": "1753621", "revid": "729019", "url": "https://it.wikipedia.org/wiki?curid=1753621", "title": "Same Script, Different Cast", "text": "Same Script, Different Cast \u00e8 un duetto fra Whitney Houston e la cantante canadese Deborah Cox. Pubblicato come singolo nel 2000, la canzone figura la Houston nel ruolo della precedente amante del fidanzato della Cox, che cerca di avvisare la donna dell'uomo che le sta accanto.\nLa canzone incorpora una parte di Per Elisa e Ludwig van Beethoven nell'intro del brano."}
{"id": "1753630", "revid": "767487", "url": "https://it.wikipedia.org/wiki?curid=1753630", "title": "Protovestiario", "text": "Il protovestiario era una figura politica di secondo piano nell'impero romano d'oriente. La prima attestazione di questo \"officium\" risale al 412, sotto la denominazione latina di comes sacrae vestis, un sottoposto del \"praepositus sacri cubiculi\"; era alle dipendenze del \"Praepositus sacri cubiculi\" e aveva alle proprie dipendenze diversi funzionari.\nSolitamente era un lontano parente dell'imperatore bizantino che godeva dell'investitura di questa carica minore in cambio di mansioni quali occuparsi del vestiario di quest'ultimo soprattutto in momenti attinenti all'attivit\u00e0 bellica. Poteva all'occorrenza occuparsi di gestire le risorse dell'imperatore o del controllo dei cortigiani. Sotto Giustiniano I (527-565) venne anche detto \"kuropalates\", cio\u00e8 ufficiale degli affari economici."}
{"id": "1753635", "revid": "110157", "url": "https://it.wikipedia.org/wiki?curid=1753635", "title": "Whatchulookinat", "text": "\"Whatchulookinat\" \u00e8 una canzone del 2002 della cantante statunitense R&amp;B Whitney Houston. La canzone \u00e8 stata pubblicata come primo singolo del quinto album della Houston \"Just Whitney\". La canzone, che \u00e8 stata coscritta dalla Houston, \u00e8 una risposta della cantante alle critiche mosse contro la svolta presa dalla sua carriera.\nIl singolo ha avuto un successo piuttosto altalentante arrivando soltanto alla numero 96 della Billboard Hot 100, ma raggiungendo la vetta della Billboard Hot Dance Club Play."}
{"id": "1753636", "revid": "61051", "url": "https://it.wikipedia.org/wiki?curid=1753636", "title": "Cerastoderma glaucum", "text": "Cerastoderma glaucum , 1789), conosciuto comunemente come cuore di laguna, \u00e8 un mollusco bivalve della famiglia Cardiidae.\nHabitat e distribuzione.\nTipica di acque poco profonde su fondali sabbiosi nell'Oceano Atlantico orientale e nel Mar Mediterraneo.\nDescrizione.\nConchiglia di colore giallo bianco, talvolta marrone chiaro, curva, dalla tipica forma a cuore se osservata di profilo. Costolature molto pronunciate. Interno della conchiglia bianco latteo. Fino a circa 4 centimetri.\nSpecie affini.\nSi distingue da \"C. edule\" per via della forma meno allungata e dalla conchiglia lucida."}
{"id": "1753638", "revid": "287204", "url": "https://it.wikipedia.org/wiki?curid=1753638", "title": "Sensibilit\u00e0 ISO", "text": ""}
{"id": "1753639", "revid": "29244", "url": "https://it.wikipedia.org/wiki?curid=1753639", "title": "Cuore di laguna", "text": ""}
{"id": "1753649", "revid": "108806528", "url": "https://it.wikipedia.org/wiki?curid=1753649", "title": "One of Those Days", "text": "One of Those Days \u00e8 una canzone del 2003 della cantante statunitense Whitney Houston, ed estratto come secondo singolo dall'album \"Just Whitney\". Il brano figura una interpolazione della canzone del 1983 degli Isley Brothers \"Between the Sheets\".\nUn remix del brano vede la partecipazione del rapper Nelly."}
{"id": "1753651", "revid": "775372", "url": "https://it.wikipedia.org/wiki?curid=1753651", "title": "Michele Vocino", "text": "Biografia.\nDopo il diploma liceale a Lucera e la laurea in giurisprudenza a Napoli, Vocino inizia subito una brillante carriera presso il Ministero della Marina Militare, dove entra per concorso. Nel 1931 diventa Ispettore generale, nel 1933 direttore generale, nel 1947 consigliere di Stato. Nel 1948 fu eletto deputato al Parlamento nel collegio Bari-Foggia, continuando fino alla scomparsa, avvenuta nel 1965, il suo impegno a favore della propria terra.\nOpere.\nStabilitosi a Roma, entra in contatto con numerosi intellettuali dell'epoca, scrivendo vari ed apprezzati volumi, dedicati al mondo del mare, alla storia italiana e alla sua Puglia, alla quale rest\u00f2 sempre legato. Educato al culto della tradizione e influenzato dal clima rondista degli anni Venti, ebbe una grande stima per Gabriele d'Annunzio, ammirato sia come uomo che come scrittore. Alcuni suoi volumi sono stati ristampati di recente, tra cui \"Primati del Regno di Napoli\", scritto in occasione delle celebrazioni per il primo centenario dell'Unit\u00e0 d'Italia. Vocino, sulla base di un'ampia documentazione e professando sempre la sua italianit\u00e0, dimostr\u00f2 che il Meridione non era arretrato come venne dipinto dai vincitori piemontesi, ma possedeva dei punti di forza non sufficientemente valorizzati in seguito. Numerosi scritti sono raccolti nei sei volumi di \"A orza a poggia. Collana di curiosit\u00e0\", editi dal 1928 al 1956. Grandi qualit\u00e0 di narratore emergono nel volume di viaggi \"Nostalgie di mari lontani\", apparso nel 1937 e riproposto nel 2010.\nQuesti sono i suoi principali lavori:\nBibliografia.\nMichele De Capua, \"Michele Vocino\", Roma, Stab. Tip. Carlo Colombo, 1965.\nMichele Capuano, \"Profilo di Michele Vocino\", ne \"Il canto del cigno\" di Michele Vocino, Foggia, Quaderni de \u00abIl Gargano\u00bb, 1966.\nFrancesco Giuliani, \"Le nostalgie di Michele Vocino\", introduzione a M. Vocino, \"Nostalgie di mari lontani\", Foggia, Edizioni del Rosone, 2010, pp.\u00a07\u2013102.\nFrancesco Giuliani, \"Nel Nord della Puglia\", Edizioni del Rosone, Foggia, 2011.\nFrancesco Giuliani, \"L'orgoglio del mito: \"Re marinaro\" di Michele Vocino\", in \"Puglia mitica\", a cura di F. De Martino, Levante, Bari, 2012, pp.\u00a01087\u20131094."}
{"id": "1753653", "revid": "1573940", "url": "https://it.wikipedia.org/wiki?curid=1753653", "title": "Cerastoderma", "text": "Cerastoderma \u00e8 un genere di molluschi bivalvi della famiglia Cardiidae.\nTassonomia.\nIl genere comprende due specie:"}
{"id": "1753657", "revid": "24823", "url": "https://it.wikipedia.org/wiki?curid=1753657", "title": "Difesa Wade", "text": ""}
{"id": "1753662", "revid": "281901", "url": "https://it.wikipedia.org/wiki?curid=1753662", "title": "Clima della savana", "text": "Il clima della savana, \"Aw\" secondo la classificazione climatica di K\u00f6ppen, \u00e8 un clima tropicale.\nDescrizione.\nIl clima della savana \u00e8 caratterizzato da due stagioni ben definite, la stagione umida e la stagione secca, entrambe della durata approssimativa di 6 mesi. \nLa prima comporta piogge intense e durature per molti giorni, con frequenti temporali e rari giorni senza fenomeni, simile al clima tropicale. La seconda invece \u00e8 molto secca, con piogge quasi assenti, simile al clima desertico. Le piogge si distribuiscono caratteristicamente in corrispondenza del passaggio del Sole allo Zenit e perci\u00f2 si chiamano piogge zenitali: all'Equatore i periodi di massima intensit\u00e0 precipitativa vengono ad unirsi.\nLe temperature sono sempre abbastanza elevate (superiori generalmente ai 21-22\u00a0\u00b0C), ma le escursioni termiche sono decisamente maggiori rispetto al clima equatoriale durante il giorno raggiungono temperature elevate mentre durante la notte possono scendere di pi\u00f9.\nFlora.\nQuesto clima favorisce la crescita di erba folta e rigogliosa. La scarsit\u00e0 delle piogge, i devastanti incendi e la presenza di grandi erbivori, causano assieme la riduzione di alberi ed arbusti con una chioma importante. Nella flora \u00e8 frequente incontrare i baobab, le acacie a ombrello \"acacia tortilis\" e \"acacia xanthophloea\", le euforbie. \nFauna.\nNella savana vivono un innumerevole quantit\u00e0 di specie animali, tra cui i grandi erbivori (elefanti, giraffe, zebre, bufali, etc.) che trovano protezione principalmente nel branco, mentre i pi\u00f9 piccoli nascondendosi nell'erba alta.\nClima della savana con stagione secca invertita.\nIn alcune aree ristrette, la stagione secca si presenta durante il periodo di maggior insolazione e giornate pi\u00f9 lunghe. \u00c8 il caso di parte delle isole Hawaii, di alcune zone del Kenya e dello Sri Lanka, nei quali casi si usa talvolta la sigla \"As\". \nNella maggioranza delle zone tropicali che hanno un'alternanza tra stagione secca e calda, la stagione secca si presenta durante il periodo in cui i raggi solari sono pi\u00f9 bassi e le giornate pi\u00f9 corte, a causa dell'ombra pluviometrica durante il periodo di massima insolazione."}
{"id": "1753664", "revid": "1573940", "url": "https://it.wikipedia.org/wiki?curid=1753664", "title": "Cardiidae", "text": "Cardiidae \u00e8 una famiglia di molluschi bivalvi dell'ordine Veneroida, comunemente noti come cardi (\"cardio\" al singolare).\nTassonomia.\nLa famiglia comprende i seguenti generi:"}
{"id": "1753665", "revid": "110157", "url": "https://it.wikipedia.org/wiki?curid=1753665", "title": "Try It on My Own", "text": "Try It on My Own \u00e8 una canzone del 2003 della cantante statunitense Whitney Houston. La canzone \u00e8 stata estratta come terzo singolo dall'album \"Just Whitney\"."}
{"id": "1753667", "revid": "29244", "url": "https://it.wikipedia.org/wiki?curid=1753667", "title": "Cardioidea", "text": ""}
{"id": "1753679", "revid": "1437331", "url": "https://it.wikipedia.org/wiki?curid=1753679", "title": "Intossicazione", "text": "Per intossicazione si intende uno stato patologico dell'organismo causato dall'azione di una sostanza esogena o endogena, tossica per natura o dosaggio. Nello specifico questo stato anormale pu\u00f2 essere causato:\nTipologia.\nA seconda della causa che ha procurato nell'organismo tale stato alterato si ritrova:\nA seconda della durata dell'intossicazione:\nLe intossicazioni possono anche essere divise in base all'origine del fattore alterante."}
{"id": "1753682", "revid": "114806388", "url": "https://it.wikipedia.org/wiki?curid=1753682", "title": "Love That Man", "text": "Love That Man \u00e8 una canzone della cantante statunitense Whitney Houston, incluso nell'album del 2002 \"Just Whitney\". Il brano \u00e8 stato estratto come quarto ed ultimo singolo dell'album."}
{"id": "1753688", "revid": "838137", "url": "https://it.wikipedia.org/wiki?curid=1753688", "title": "Ad Salutem Humani", "text": "Ad Salutem Humani \u00e8 un'enciclica di papa Pio XI, promulgata il 20 aprile 1930, e scritta in occasione del XV centenario della morte di Sant'Agostino, di cui il Pontefice riassume la vita ed il pensiero."}
{"id": "1753694", "revid": "156341", "url": "https://it.wikipedia.org/wiki?curid=1753694", "title": "Pallamano CUS Palermo", "text": ""}
{"id": "1753696", "revid": "295403", "url": "https://it.wikipedia.org/wiki?curid=1753696", "title": "Spokane Shadow", "text": "Lo Spokane Shadow era una societ\u00e0 calcistica statunitense fondata nel 1996 e scioltasi nel 2005. Nelle 10 stagioni della sua storia il club ha sempre militato nella Premier Development League (PDL), il primo livello dilettantistico.\nLo scioglimento della squadra fu sancito dalla PDL stessa, che dichiar\u00f2 il terreno sintetico dello stadio di casa degli \"Shadows\" non sicuro per giocare a calcio.\nIl posto dello Spokane nella Western Conference Northwest Division della PDL \u00e8 stato preso dal Tacoma F.C.\nI colori del club erano il bianco, il blu e il nero.\nNel 2006 \u00e8 stato fondato il club degli Spokane Spiders, che per\u00f2 non ha alcuna relazione con la squadra nata nel 1996."}
{"id": "1753699", "revid": "117661846", "url": "https://it.wikipedia.org/wiki?curid=1753699", "title": "Teddy Pilette", "text": "Ha gareggiato nel 1974 con una Brabham e nel 1977 con una BRM."}
{"id": "1753701", "revid": "486946", "url": "https://it.wikipedia.org/wiki?curid=1753701", "title": "Yepp", "text": ""}
{"id": "1753706", "revid": "6923", "url": "https://it.wikipedia.org/wiki?curid=1753706", "title": "CMC Magnetics", "text": "La CMC Magnetics Corporation nata nel 1978 \u00e8 una delle pi\u00f9 grandi aziende del mondo di supporti di memorizzazione.\nProdotti.\nCMC produce una gamma completa di CD e DVD, che include: CD-R, CD-RW, DVD-R/RW, DVD+R/RW, DVD-RAM, Floppy Disk.\nI suoi prodotti sono venduti da HP, Imation, Memorex, Philips, TDK, Verbatim, Office Depot e molte OEM.\nCMS ha fabbriche a Taiwan, Cina (Memorex, HP, Philips, TDK) e Hong Kong (Memorex, Philips)."}
{"id": "1753710", "revid": "74801", "url": "https://it.wikipedia.org/wiki?curid=1753710", "title": "Anders Dahl", "text": "Biografia.\nStudi\u00f2 all'Universit\u00e0 di Uppsala. Dopo la laurea lavor\u00f2 a G\u00f6teborg quale curatore dell'orto botanico e museo di storia naturale di propriet\u00e0 di Claes Alstr\u00f6mer. \nInsieme al collega ed amico Adam Afzelius cooper\u00f2 alla stesura della nuova edizione de \"La flora Svedese\" di Linneo. \nDahl mor\u00ec all'et\u00e0 di 38 anni."}
{"id": "1753717", "revid": "121591462", "url": "https://it.wikipedia.org/wiki?curid=1753717", "title": "Non Abbiamo Bisogno", "text": " Non Abbiamo Bisogno \u00e8 una lettera enciclica di papa Pio XI, promulgata il 29 giugno 1931, scritta in difesa dell'Azione Cattolica italiana in seguito ai tentativi del regime fascista di eliminarla.\nStoria.\nLa pubblicazione dell'enciclica \u00e8 successiva al decreto di scioglimento dell'Azione Cattolica promulgato da Benito Mussolini il 29 maggio 1931 e al sequestro di tutti i circoli cattolici ad opera della polizia.\nContenuti.\nNell'enciclica viene denunciato da parte dello stato \u00abil proposito \u2014 gi\u00e0 in tanta parte eseguito \u2014 di monopolizzare interamente la giovent\u00f9, dalla primissima fanciullezza fino all'et\u00e0 adulta, a tutto ed esclusivo vantaggio di un partito, di un regime\u00bb e la \u00abpersecuzione\u00bb nei confronti dell'Azione Cattolica operata a tale intento.\nNell'enciclica il Pontefice coglie l'occasione per difendere i Patti Lateranensi e arriva a concludere che il fascismo stia divenendo una dottrina totalitaria a seguito della monopolizzazione pretesa sulla giovent\u00f9:\nLa questione viene spiegata successivamente in questi termini:\nEgli spiega infatti che sebbene la Santa Sede non avesse fino ad allora pronunciato \u00abformali ed esplicite condanne\u00bb e avesse continuato a \u00abcredere possibili e favorire compatibilit\u00e0 e cooperazioni che ad altri sembrarono inammissibili\u00bb, la persecuzione dell'Azione Cattolica, definita \u00abquanto la Chiesa e il suo Capo hanno di pi\u00f9 caro e prezioso\u00bb, toglie ogni possibilit\u00e0 di cooperazione.\nIn particolare Pio XI chiarisce come non vi sia una condanna totale del fascismo, ma esclusivamente una critica alle specifiche politiche che venivano giudicate come non cattoliche, a vantaggio dei cattolici nel partito fascista e del fascismo stesso:\nRispondendo alle accuse di \u00abingratitudine\u00bb lanciate dal regime nei confronti della Chiesa, l'enciclica risponde ricordando invece che lo Stato italiano ha tratto piuttosto benefici dal credito tributato al fascismo dalla Santa Sede:"}
{"id": "1753720", "revid": "1745361", "url": "https://it.wikipedia.org/wiki?curid=1753720", "title": "Gran Premio di Gran Bretagna 1977", "text": "Il Gran Premio di Gran Bretagna 1977 \u00e8 stata la decima prova della stagione 1977 del Campionato mondiale di Formula 1. Si \u00e8 corsa sabato 16 luglio 1977 sul Circuito di Silverstone. La gara \u00e8 stata vinta dal britannico James Hunt, su McLaren-Ford Cosworth; per il vincitore si tratt\u00f2 dell'ottavo successo nel mondiale. Ha preceduto sul traguardo l'austriaco Niki Lauda su Ferrari e lo svedese Gunnar Nilsson su Lotus-Ford Cosworth. La gara fu anche valida come Gran Premio d'Europa. Nelle prequalifiche il pilota britannico David Purley fu vittima di un grave incidente.\nL'organizzazione venne premiata col \"Race Promoters' Trophy\", per il miglior gran premio della stagione. Fu la prima volta per il gran premio britannico.\nVigilia.\nSviluppi futuri.\nBernie Ecclestone, patron della Brabham, propose la creazione di un nuovo campionato riservato solamente a vetture spinte dal motore Ford Cosworth, con potenza limitata a 370 cavalli. Il campionato, con gare disputate in Europa, si sarebbe basato su dieci prove. Visto l'altro numero di piloti iscritti nelle ultime gare il pilota belga Jacky Ickx propose l'istituzione di una sorta di mondiale di Formula 1 \"A\" coi piloti pi\u00f9 esperti e un mondiale \"B\", con prove per lo pi\u00f9 europee, riservato ai piloti che aspiravano all'entrata nel mondiale, e con un sistema di promozioni e retrocessioni fra le due categorie.\nArturo Merzario annunci\u00f2 la volont\u00e0 di far debuttare una propria vettura nel Gran Premio d'Italia. Merzario afferm\u00f2 di sperare di ottenere un propulsore dall'Alfa Romeo, che gi\u00e0 riforniva la Brabham. Walter Wolf, proprietario della scuderia omonima, dichiar\u00f2 la volont\u00e0 di costruirsi un motore in proprio in futuro, per non dover attendere la fornitura della Cosworth. Il tipo di motore sarebbe stato sovralimentato.\nAspetti tecnici.\nNella solita alternanza tra autodromi britannico fu il turno del Circuito di Silverstone nell'ospitare il gran premio nazionale, per la sedicesima volta nella storia del mondiale di Formula 1.\nLa gara vide l'esordio effettivo per la Renault. La casa transalpina, che non aveva mai preso parte a nessun gran premio di F1, ma aveva partecipato negli anni cinquanta a delle edizioni della 24 Ore di Le Mans, present\u00f2 il modello RS01. Era spinto, per la prima volta per una vettura di Formula 1, da un motore turbo V6, da 1.500 cm\u00b3. I motori sovralimentati era ammessi da sempre in Formula 1 ma non erano stati utilizzati da molto tempo (gli ultimi risalivano agli anni cinquanta ed erano sovralimentati da un compressore), in quanto si considerava troppo sfavorevole il rapporto di cilindrata ammessa, rispetto a quanto concesso ai motori a pressione atmosferica. L'altra novit\u00e0 sulla vettura francese fu l'esordio degli pneumatici radiali forniti dalla Michelin. Il gommista transalpino, anch'esso all'esordio nella Formula 1, aveva ottenuto ottimi risultati sia nelle gare di durata, con vittorie alla 24 Ore di Le Mans, che nel Motomondiale (nel 1976 aveva vinto il titolo in 125cc, 250cc, 350cc e 500cc).\nVi fu anche l'unica apparizione nel mondiale per la McGuire, un costruttore britannico, che utilizzava una Williams FW04 modificata e denominata \"McGuire BM1\".\nLa McLaren forn\u00ec il modello M26 anche a Jochen Mass, mentre utilizz\u00f2 il pi\u00f9 desueto M23 quale terza vettura ufficiale, affidata a Gilles Villeneuve. La Wolf impieg\u00f2 nuovamente la WR1.\nAspetti sportivi.\nFurono ben 42 i piloti iscritti al Gran Premio di Gran Bretagna. Si iscrisse Derek Bell con una Penske della scuderia \"Hexagone of Highgate\". Il britannico aveva gi\u00e0 disputato 16 gran premi, e mancava dal Gran Premio del Canada 1974, corso con una Surtees. La vettura per\u00f2 venne considerata non conforme e cos\u00ec il britannico non pot\u00e9 prendere parte alle prequalifiche.\nTorn\u00f2 a essere iscritto anche Tony Trimmer che, abbandonata la Maki con cui aveva tentato di qualificarsi a pi\u00f9 riprese tra il 1975 e il 1976, prov\u00f2 questa volta con una Surtees privata del team \"Melchester Racing\".\nVi fu l'esordio assoluto nel mondiale per il canadese Gilles Villeneuve, sulla terza McLaren ufficiale, per l'inglese Andy Sutcliffe su una March del team RAM e per l'australiano, Brian McGuire, con la vettura che portava il suo nome. L'ultimo canadese, prima di Villeneuve, a prendere parte a un gran premio del mondiale era stato Eppie Wietzes nel gran premio di casa del 1974.\nUn altro pilota australiano, Vern Schuppan, sostitu\u00ec Larry Perkins e Patrick Tambay alla Surtees. Schuppan mancava dal Gran Premio di Svezia 1975, corso per la Hill. Tambay trov\u00f2 un ingaggio alla Theodore Racing, che utilizzava una Ensign. Tra i \"team\" privati si rivide la \"British Formula 1 Racing Team\" che port\u00f2 Brian Henton, mentre Bernard de Dryver, pur iscritto, non prese parte alle prove. Diedero \"forfait\", tra gli iscritti, anche H\u00e9ctor Rebaque, David Prophet, Boy Hayje e Harald Ertl, che aveva rotto il contratto con la Hesketh.\nGuy Edwards, che nel aveva corso diversi gran premi con la Hesketh, prese il posto di Conny Andersson alla BRM.\nNei test effettuati nelle settimane precedenti il gran premio il miglior tempo fu fatto segnare da Mario Andretti su Lotus-Ford Cosworth in 1'18\"54, che rappresent\u00f2 anche il nuovo record della pista. Jody Scheckter fu protagonista di uno spettacolare incidente, senza conseguenze fisiche per lui.\nPrequalifiche.\nResoconto.\nA causa dell'elevato numero di iscritti, e per evitare di respingere alcune iscrizioni (come era avvenuto nel gran premio precedente), si decise di fare effettuare delle prequalifiche al mercoled\u00ec, un giorno prima dell'inizio delle qualifiche. L'unica volta nella quale si erano tenute delle prequalifiche nella storia del mondiale era stato nel Gran Premio del Sudafrica 1965, anche se in quella occasione erano solo 28 i piloti che si erano presentati per il gran premio.\nA queste prequalifiche vennero fatti partecipare i 13 piloti che non facevano parte delle scuderia legate alla Formula One Constructors Association, assieme a Gilles Villeneuve. Venne stabilito che i migliori cinque fossero autorizzati a prendere parte alle qualifiche.\nLe prequalifiche furono effettuate in due sessioni e furono caratterizzate da due incidenti: Mikko Kozarowitsky (pilota della RAM) demol\u00ec la sua vettura in un'uscita, senza per\u00f2 danni fisici rilevanti al pilota; David Purley, a causa del blocco dell'acceleratore della sua LEC, tagli\u00f2 interamente la curva \"Becketts\" e pass\u00f2 da 170 a 0\u00a0km/h in settanta centimetri: una decelerazione vicina ai 180 g, che gli cost\u00f2 diverse fratture e parecchi mesi di degenza. I soccorritori dovettero impiegare un quarto d'ora per liberare il pilota dalle lamiere della sua monoposto.\nRisultati.\nNella sessione di prequalifica si \u00e8 avuta questa situazione:\nQualifiche.\nResoconto.\nA seguito dell'assenza di Ertl per\u00f2 erano solo 22 le vetture legate all'associazione dei costruttori che, assieme ai cinque piloti ammessi dalle prequalifiche, portava a 27 il numero dei piloti ammessi alle qualifiche. Per tale ragione vennero riammessi Arturo Merzario e Patrick N\u00e8ve. Si riammise, dalla seconda sessione del gioved\u00ec, anche Emilio de Villota, al fine di raggiungere il numero di 30 piloti partecipanti alle prove per la determinazione della griglia di partenza.\nNella giornata del gioved\u00ec fu il pilota inglese James Hunt a far segnare il miglior tempo in 1'18\"49. Precedette Niki Lauda, l'unico altro a scendere sotto il muro del 1'19\". Il buon tempo di Hunt venne attribuito a una modifica allo sterzo della sua McLaren M26, che lo rese pi\u00f9 rigido e resistente. Mario Andretti (Lotus) che aveva dominato le prove nei gran premi precedenti, chiuse solo quarto e fu autore di un'uscita di pista.\nAl venerd\u00ec nessuno fu capace di battere il tempo di Hunt, che cos\u00ec conquist\u00f2 la dodicesima \"pole\" nel mondiale. John Watson strapp\u00f2 la prima fila a Lauda, che chiuse terzo.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nAlla partenza James Hunt venne passato da John Watson, Niki Lauda e Jody Scheckter. Dietro all'inglese della McLaren si trovarono le due Lotus di Gunnar Nilsson e Mario Andretti e le due altre McLaren di Gilles Villeneuve e Jochen Mass. Al sesto giro Andretti pass\u00f2 il compagno di scuderia Nilsson.\nHunt riconquist\u00f2 una posizione al settimo giro, passando Scheckter, mentre al decimo giro un problema al motore costrinse Villeneuve a una sosta, che gli fece perdere due giri. La rimonta del britannico della McLaren prosegu\u00ec al giro 23 quando riusc\u00ec a passare Niki Lauda alla \"Copse\". L'austriaco scontava un piccolo problema all'impianto frenante. La classifica vedeva perci\u00f2 in testa sempre John Watson, seguito da Hunt, Lauda, Scheckter, Andretti, Nilsson e Jochen Mass.\nHunt si avvicin\u00f2 rapidamente al battistrada Watson, che con la sua Brabham, spinta da un motore Alfa Romeo, riusciva a distanziare sul rettilineo la pi\u00f9 agile vettura di Hunt. Al cinquantesimo giro Watson fu costretto a fermarsi ai box per un guasto all'impianto di alimentazione (si era rotta la pompa che aspirava la benzina): questo consent\u00ec a James Hunt di trovarsi in testa alla gara.\nGunnar Nilsson, tre giri dopo, pass\u00f2 il suo compagno di scuderia Andretti, che scontava dei problemi all'impianto di alimentazione. Nilsson si port\u00f2 alle spalle di Scheckter, che fuse il suo motore al giro 59, ritirandosi. Dopo i ritiri di Watson e Scheckter entrarono in zona punti Jochen Mass e Hans-Joachim Stuck. Al giro 65 fu il turno del ritiro anche per Mario Andretti.\nJames Hunt vinse per l'ottava volta nel mondiale, precedendo sul podio Niki Lauda e Gunnar Nilsson, che si avvicin\u00f2 all'austriaco nelle ultime fasi di gara. Hunt conquist\u00f2 anche per l'ottava volta il giro veloce in gara.\nRisultati.\nI risultati del gran premio furono i seguenti:"}
{"id": "1753721", "revid": "1444886", "url": "https://it.wikipedia.org/wiki?curid=1753721", "title": "Pan-European Pipeline", "text": "Il Pan-European Pipeline (PEOP) \u00e8 un oleodotto che prevede il collegamento dal porto romeno di Costanza, sul Mar Nero, l'attraversamento della Serbia (Pan\u010devo), della Croazia (Castelmuschio, vicino Fiume), poi la Slovenia fino a Trieste (Italia).\nTrieste sarebbe il termine dell'oleodotto. Da questa localit\u00e0 avverrebbe poi il collegamento alla rete di trasporto del greggio verso il nord, il Trans Alpine Line (TAL), per servire Austria, Germania, Repubblica Ceca.\nIl progetto, nato nel 2002, non ancora iniziato al maggio 2008, dovrebbe costare fra i 2,5 e i 3,8 miliardi di euro per un totale di 1319 chilometri di condutture, e trasportare 60-90 milioni di tonnellate di greggio all'anno.\nL'oleodotto consentir\u00e0 di bypassare il territorio della Turchia per i rifornimenti provenienti dal Mar Caspio e dalla Russia, e di ridurre la dipendenza energetica da quest'ultima, facilitando il passaggio del greggio estratto in Kazakistan, Uzbekistan e Turkmenistan. Permetter\u00e0 di ridurre l'impatto ecologico legato al passaggio di 200-250 petroliere all'anno nel Bosforo e di circa 100 nel mare Adriatico.\nIl 4 aprile 2007, durante un forum sull'energia a Zagabria, \u00e8 stato firmato un memorandum d'intesa fra Croazia, Italia, Romania, Serbia e Slovenia."}
{"id": "1753738", "revid": "767487", "url": "https://it.wikipedia.org/wiki?curid=1753738", "title": "Nova Impendet", "text": " Nova Impendet \u00e8 un'enciclica di papa Pio XI, promulgata il 2 ottobre 1931, riguardante la crisi economica mondiale del 1929 (la Grande depressione). In essa il Pontefice denuncia anche il pericolo del militarismo e della corsa agli armamenti."}
{"id": "1753741", "revid": "253269", "url": "https://it.wikipedia.org/wiki?curid=1753741", "title": "Leslie Parrish", "text": "Biografia.\nDopo aver studiato pianoforte al conservatorio di musica di Filadelfia, decise di tentare la carriera di modella e nel 1953 giunse a New York, dove inizialmente fece la cameriera. Cominci\u00f2 con alcune esperienze teatrali, che contribuirono alla sua formazione artistica. Nel 1954, all'et\u00e0 di 19 anni, firm\u00f2 un contratto con la 20th Century Fox, e due anni dopo con la Metro-Goldwyn-Mayer. Cambi\u00f2 il suo nome in Leslie Parrish nel 1959.\nInterpret\u00f2 il ruolo di Daisy Mae in \"Il villaggio pi\u00f9 pazzo del mondo\" (1959), e quello di Jocelyn Jordan in \"Va' e uccidi\" (1962). Lavor\u00f2 anche in televisione, ed \u00e8 ricordata in particolare per il ruolo del tenente Carolyn Palamas nell'episodio \"Dominati da Apollo\" della serie classica di \"Star Trek\". L'attrice rese con efficacia le emozioni interiori del proprio personaggio, dalla correttezza professionale fino all'aperta venerazione nei confronti dell'umanoide che sostiene di essere il dio Apollo e che l'equipaggio dell'Enterprise incontra sul pianeta Pollux IV.\nVita privata.\nNel 1977 spos\u00f2 lo scrittore Richard Bach, autore de \"Il gabbiano Jonathan Livingston\", da cui divorzi\u00f2 nel 1999."}
{"id": "1753742", "revid": "2215215", "url": "https://it.wikipedia.org/wiki?curid=1753742", "title": "Discografia di Eros Ramazzotti", "text": "La discografia di Eros Ramazzotti, cantautore romano pop italiano, parte dal 1982 e comprende 22 album ufficiali, tra cui 14 album registrati in studio, 3 dal vivo, 5 raccolte, e 55 singoli.\nAlbum in studio.\nNella tabella vengono indicati gli album pubblicati e la relativa posizione raggiunta nelle classifiche di vari Paesi europei."}
{"id": "1753748", "revid": "30610", "url": "https://it.wikipedia.org/wiki?curid=1753748", "title": "Testo unico sulla sicurezza nei luoghi di lavoro", "text": "Il testo unico in materia di salute e sicurezza nei luoghi di lavoro (noto anche con l'acronimo TUS o TUSL) \u00e8 un complesso di norme della Repubblica Italiana, in materia di salute e sicurezza sul lavoro, emanate con il\u00a0decreto legislativo\u00a09 aprile 2008, n. 81.\nStoria.\nLa direttiva 89/391/CEE e le otto direttive particolari previste dall'art. 16 della stessa direttiva (tra le quali spicca per importanza la direttiva 92/57/CEE) gi\u00e0 dettavano disposizioni pi\u00f9 \"moderne\" di gestione della sicurezza sui luoghi di lavoro, in particolar modo per i settori pi\u00f9 pericolosi come l'edilizia. Prevedevano infatti, tra l'altro, la redazione di un \"piano di sicurezza\" e la scelta di un coordinatore della sicurezza. In seguito, il decreto legislativo 19 settembre 1994, n. 626 (integrato dal D. lgs. 242/96) e del decreto legislativo n. 494 del 14 agosto 1996 recepirono le direttive europee di cui sopra.\nIl decreto legislativo, emanato in attuazione dell'articolo 1 della , ha riformato, riunito e armonizzato, abrogandole, le disposizioni dettate da numerose precedenti normative in materia di sicurezza e salute nei luoghi di lavoro succedutesi nell'arco di quasi sessant'anni, al fine di adeguare il \"corpus\" normativo all'evolversi della tecnica e del sistema di organizzazione del lavoro. Nel corso del tempo \u00e8 stato pi\u00f9 volte integrato e modificato, come ad esempio dal e da successivi ulteriori decreti.\nLa modifica pi\u00f9 recente del D.Lgs. 81/08 \u00e8 avvenuta a novembre 2020, periodo in cui il sito web dell'Ispettorato del Lavoro ha pubblicato la versione aggiornata, che include varie novit\u00e0, tra cui l'inserimento della lettera circolare del 29/04/2020 prot. 14915 del Ministero della Salute contenente indicazioni operative relative alle attivit\u00e0 del medico competente nel contesto delle misure per il contrasto e il contenimento della diffusione del virus SARS-CoV-2 negli ambienti di lavoro e nella collettivit\u00e0.\nCaratteristiche.\nIl richiamo ai principi costituzionali.\nTale decreto legislativo \u00e8 stato emanato in conformit\u00e0 all'art. 117 della Costituzione Italiana che:\nLa struttura.\nLa denominazione come testo unico risulta, tra l'altro, non corretta, infatti in ambito legislativo un testo unico dovrebbe accomunare in un solo corpo testuale tutta la legislazione in materia. La struttura del decreto \u00e8 impostata prima con l'individuazione dei soggetti responsabili e poi con la descrizione delle misure gestionali e degli adeguamenti tecnici necessari per ridurre i rischi lavorativi. Alla fine di ciascun titolo sono indicate le sanzioni in caso di inadempienza.\nIl testo unico era formato originariamente da 306 articoli e 51 allegati. A seguito dell'inserimento del Titolo X-bis sono stati aggiunti 6 articoli, dal 286-bis al 286-septies, per cui la sua struttura risulta essere suddivisa nei seguenti titoli:\nIl contenuto e le innovazioni.\nIl d.lgs. 81/2008 propone un sistema di gestione della sicurezza e della salute in ambito lavorativo preventivo e permanente, attraverso:\nLa norma ha inoltre previsto, presso il Ministero del lavoro e delle politiche sociali, l'istituzione della Commissione consultiva permanente per la salute e sicurezza sul lavoro prevedendo tra le sue competenze l'elaborazione delle indicazioni necessarie alla valutazione del rischio da stress lavoro-correlato, e analizzando tutti i fattori che possano portare a possibili rischi. Il decreto ha inoltre definito in modo chiaro le responsabilit\u00e0 e le figure in ambito aziendale per quanto concerne la sicurezza e la salute dei lavoratori. Al testo degli articoli del decreto sono stati aggiunti altri 51 allegati tecnici che riportano in modo sistematico e coordinato le prescrizioni tecniche di quasi tutte le norme pi\u00f9 importanti emanate in Italia dal dopoguerra ad oggi.\nAbrogazioni.\nIl nuovo Testo unico sulla sicurezza sul lavoro ha previsto l'abrogazione (con differenti modalit\u00e0 temporali) delle seguenti normative:"}
{"id": "1753752", "revid": "1543377", "url": "https://it.wikipedia.org/wiki?curid=1753752", "title": "Obbligazione callable", "text": "Le obbligazioni esigibili anticipatamente (callable in inglese \"to call\", \"chiamare\") sono delle obbligazioni a tasso fisso che includono una clausola di rimborso anticipato \"(call provision)\" da parte dell'emittente del titolo. Ci\u00f2 per consentire all'ente emittente del titolo di rimborsare l'obbligazione quando il tasso risultasse pi\u00f9 elevato di quello di mercato con un aggravio del prestito per lo stesso. Chiaramente questo comporta che all'emissione il tasso sia mediamente pi\u00f9 elevato di quello di mercato per compensare l'investitore del rischio di rimborso anticipato."}
{"id": "1753774", "revid": "196390", "url": "https://it.wikipedia.org/wiki?curid=1753774", "title": "Testa rotonda", "text": ""}
{"id": "1753777", "revid": "767487", "url": "https://it.wikipedia.org/wiki?curid=1753777", "title": "Lux Veritatis", "text": "La Lux Veritatis \u00e8 un'enciclica di papa Pio XI, promulgata il 25 dicembre 1931, e scritta in occasione del XV centenario del Concilio di Efeso, durante il quale venne perfezionata la dottrina cristologica e fu promulgato il dogma della maternit\u00e0 divina di Maria, la madre di Ges\u00f9.\nContenuto.\nNella prima parte dell'enciclica, il pontefice riassume brevemente l'avvenimento storico: spiega in sintesi l'eresia di Nestorio; descrive l'opera svolta dai legati papali al Concilio e sottolinea che da tutti i Padri conciliari era riconosciuto il Primato di Pietro; descrive infine gli ultimi avvenimenti e la condanna dell'eresia e dei suoi seguaci.\nNella parte centrale dell'enciclica, Pio XI illustra il dogma promulgato dal Concilio: Cristo \u00e8 nello stesso tempo vero Dio e vero uomo. Questo dogma \u00e8 trasmesso fedelmente nei secoli dalla Chiesa di Roma, e, a nome di tutti i credenti, emette la solenne professione di fede di Pietro: \"Tu sei il Cristo, il Figlio di Dio vivente\".\nInfine, nella terza e ultima parte, il papa ricorda la divina maternit\u00e0 di Maria, ricordata al Concilio di Efeso col nome di \"Theot\u00f3kos\"."}
{"id": "1753778", "revid": "729019", "url": "https://it.wikipedia.org/wiki?curid=1753778", "title": "Alfa Romeo 136 RC.25", "text": "L'Alfa Romeo 136 RC.25 era un prototipo di motore aeronautico radiale a 18 cilindri doppia stella, progettato dalla italiana Alfa Romeo Milano nel 1943 caratterizzato dall'adozione di un compressore a singola velocit\u00e0 ottimizzato per l'utilizzo a bassa quota (2\u00a0500 metri).\nVelivoli utilizzatori.\nAvrebbe dovuto essere impiegato nei bombardieri bimotori"}
{"id": "1753785", "revid": "729019", "url": "https://it.wikipedia.org/wiki?curid=1753785", "title": "Alfa Romeo 136 RC.65", "text": "L'Alfa Romeo 136 RC.65 era un prototipo di motore aeronautico radiale a 18 cilindri doppia stella, progettato dalla italiana Alfa Romeo Milano nel 1943 caratterizzato dall'adozione di un compressore centrifugo a due stadi ottimizzato per l'utilizzo ad alta quota (6\u00a0500 metri)."}
{"id": "1753786", "revid": "709565", "url": "https://it.wikipedia.org/wiki?curid=1753786", "title": "Episodi di E-Ring", "text": "La prima e unica stagione della serie televisiva E-Ring \u00e8 stata trasmessa negli Stati Uniti d'America su NBC dal 21 settembre 2005 al 9 novembre 2006.\nIn Italia la stagione \u00e8 stata trasmessa su Rai 2 dal 21 marzo al 7 giugno 2008.\nL'episodio 14 \"Il generale\" \u00e8 stato erroneamente trasmesso dopo l'episodio 16 \"Angeli caduti\". La lista segue gli episodi originali.\n\"Trama\".\nJT prende servizio presso la Divisione Operativa del Pentagono e deve subito occuparsi di un caso particolarmente delicato. Un agente segreto in Cina deve essere liberato ma per farlo bisogna infrangere alcuni accordi internazionali. JT riuscir\u00e0 a convincere i vari responsabili che vale la pena rischiare?\n\"Trama\".\nIl generale a capo delle Operazioni Speciali in Europa viene rapito da un comando di terroristi. Dopo un primo momento in cui si sospetta di Al Qaeda emerge uno scenario diverso. I rapitori sono un gruppo di terroristi che si ispira ai separatisti baschi. Dopo un inizio sotto copertura e successivi scontri diplomatici con le forze di polizia spagnole, che non gradiscono la presenza di inviati americani nel territorio sovrano di Spagna, i rapporti tra le forze Speciali Americane e le forze dell'ordine locali migliorano portando alla liberazione dell'ostaggio."}
{"id": "1753787", "revid": "15871024", "url": "https://it.wikipedia.org/wiki?curid=1753787", "title": "Et\u00e0 puberale", "text": ""}
{"id": "1753790", "revid": "110157", "url": "https://it.wikipedia.org/wiki?curid=1753790", "title": "Voice of America (album)", "text": "Voice Of America \u00e8 un album in studio di Little Steven, pubblicato nel 1984.\nLo stile musicale ricalca quello del precedente lavoro, Men Without Women, ma mentre nel disco di esordio pervadeva in maniera piuttosto marcata l'influenza stilistica di Bruce Springsteen (di cui per anni Little Steven \u00e8 stato chitarrista, membro della E-Street Band), il presente album si arricchisce di un sound pi\u00f9 personale, presente anche nelle opere future. Sono una prova di questo \"Out Of Darkness\" (singolo di cui MTV trasmise in rotazione anche il videoclip), \"Checkpoint Charlie\", \"Los Desaparecidos\" e la traccia in odore reggae \"I'm a Patriot\", ripresa successivamente da diversi artisti tra cui Bon Jovi e Jackson Browne; sul fronte dei testi, in linea generale tutto il disco \u00e8 un duro attacco alla politica dell'allora presidente degli USA Ronald Reagan."}
{"id": "1753793", "revid": "125763207", "url": "https://it.wikipedia.org/wiki?curid=1753793", "title": "Tengri", "text": "Tengri \u00e8 il dio del cielo azzurro. Dio supremo dell'antica religione chiamata Tengrismo, presente in popolazioni come Xiongnu, Xianbei, Turche, Mongole.\nNon esistono simboli ufficiali del Tengrismo, comunque simboli quali l'Albero del Mondo ed i suoi quattro rami sono comuni. \nSpesso viene confusa con una religione del culto del sole, tuttavia il sole \u00e8 soltanto un simbolo della divinit\u00e0.\nCinema.\nViene spesso nominato e pervade quasi tutto il film \"L'ultimo lupo\" ambientato nella steppa mongola nel 1967.\nCitato spesso nel film \"Mongol\" di Sergej Vladimirovi\u010d Bodrov del 2007."}
{"id": "1753798", "revid": "307923", "url": "https://it.wikipedia.org/wiki?curid=1753798", "title": "Santuario di Pietrabona", "text": ""}
{"id": "1753801", "revid": "122271113", "url": "https://it.wikipedia.org/wiki?curid=1753801", "title": "Roundhead", "text": "Roundhead (in italiano: \"testa rotonda\") fu il soprannome dato ai puritani che sostenevano il Parlamento durante la guerra civile inglese. Erano guidati da Oliver Cromwell. I loro nemici, i sostenitori del re Carlo I, erano invece detti \"Cavalier\".\nStoria.\nIn tempo di guerra e negli anni immediatamente successivi, \"Roundhead\" era un termine di derisione e nel New Model Army era un'offesa punibile chiamare cos\u00ec un altro soldato.\nIl nome rimase in uso per descrivere tutti quelli di tendenza repubblicana fin dopo la Gloriosa rivoluzione del 1688.\nAlla fine i \"Roundhead\" vinsero la guerra civile nel 1651; Carlo I fu decapitato nel 1649.\nOrigine del termine.\nAlcuni puritani, anche se non tutti, portavano i capelli tagliati corti attorno alla testa e contrastavano ovviamente con la moda di corte del 1600-1650 che voleva lunghi capelli ricci.\n\"Roundhead\" sembra sia stato utilizzato inizialmente come termine derisorio, quando verso la fine del 1641 i dibattiti in Parlamento sul \"Bishops Exclusion Bill\" si trasformarono in risse a Westminster. Una fonte, parlando della folla che si radunava, osserva: \"In pochi avevano capelli che scendevano sotto le orecchie, mentre quelli che di solito si univano alle grida a Westminster erano soprannominati Roundheads.\"\nSecondo John Rushworth (\"Historical Collections\"), questa parola fu utilizzata la prima volta il 27 dicembre 1641 da un ufficiale in congedo, di nome David Hide, che durante una rivolta si dice abbia sfoderato la spada, dicendo che \"avrebbe tagliato la gola di quei cani dalle teste rotonde che latravano contro i vescovi.\"\n\"Alla vigilia della ribellione parlamentare che pose fine al tentativo assolutista di Carlo I, per chi sosteneva il re e considerava la propria capigliatura fluente un segno di aristocratica distinzione definire roundhead un esponente parlamentarista dello schieramento puritano non era certamente un complimento: l'allusione alla \u00abtesta rotonda\u00bb, che probabilmente intendeva avanzare dubbi sull'intelligenza dell'avversario, prendeva spunto dallo spartano taglio di capelli che sembra fosse in voga fra gli appartenenti alle diverse tendenze parlamentariste riunite nei gruppi radicali legati al nonconformismo religioso (e tra cui alcuni repubblicani) degli Independents, dei Levellers, dei Diggers.\""}
{"id": "1753811", "revid": "110157", "url": "https://it.wikipedia.org/wiki?curid=1753811", "title": "DenyHosts", "text": "DenyHosts \u00e8 un tool di sicurezza scritto in Python per server SSH. \u00c8 pensato per prevenire attacchi brute force verso server SSH monitorando i tentativi di login invalidi nel log di autenticazione e bloccando gli indirizzi IP. Denyhosts \u00e8 sviluppato da Phil Schwartz gi\u00e0 sviluppatore di diversi altri tools opensource come Kodos e ReleaseForge.\nFail2ban \u00e8 un programma simile, per prevenire gli attacchi bruteforce di SSH, ma necessita della presenza di un firewall.\nOperazioni.\nQuando viene eseguito come un cron job, DenyHosts controlla la fine del file di log di autenticazione alla ricerca di tentativi recenti di login falliti. Registra informazioni circa il loro indirizzo IP originatore e confronta il loro numero con una soglia impostata dall'utente. Se ci sono troppo tentativi di login falliti, assume che sia in corso un attacco e previene qualunque altro tentativo bloccando l'indirizzo IP, inserendolo nel file codice_1 sul server. DenyHosts 2.0, e le successive versioni, supporta una sincronizzazione centralizzata, cos\u00ec chi attacca spesso viene bloccato su diversi computer.\nIn aggiunta, DenyHosts offre una modalit\u00e0 demone. Questa \u00e8 la modalit\u00e0 di default nei sistemi Debian e derivati.\nUn'altra peculiarit\u00e0 di DenyHosts, nei sistemi Debian, \u00e8 la presenza di un comodo tool per la rimozione di un host bloccato: dh_reenable"}
{"id": "1753813", "revid": "125354460", "url": "https://it.wikipedia.org/wiki?curid=1753813", "title": "Massafra", "text": "Massafra (pronuncia , \"Mazz\u00e0fre\" in dialetto locale) \u00e8 un comune italiano di abitanti della provincia di Taranto, in Puglia, elevato a citt\u00e0 con Regio Decreto del 1\u00ba giugno 1939.\nCollocata ai piedi della Murgia tarantina, Massafra fa parte del Parco naturale regionale Terra delle Gravine e ospita l'oasi WWF del Monte Sant'Elia e, sulla costa, la Riserva naturale Stornara. Nel territorio del comune sono presenti insediamenti della civilt\u00e0 rupestre; \u00e8 conosciuto il Carnevale.\nGeografia fisica.\nTerritorio.\nIl territorio massafrese si estende dalla Murgia tarantina fino al mar Ionio e presenta una grande variet\u00e0 di paesaggi, fra cui una serie di gravine e di lame (naturale continuazione delle gravine con pareti pi\u00f9 dolci) di origine carsica. L'abitato si \u00e8 sviluppato intorno a due di queste, la gravina di San Marco e quella della Madonna della Scala, ad un'altitudine compresa tra i e i . L'altitudine arriva fino a in contrada \"Cicerone\" e ai sul Monte Sant'Elia e sul Corno della Strega.\nIl terreno \u00e8 costituito da una forte coltre di ricoprimenti sabbio-ghiaiosi e argillosi, tipica della conformazione geologica che va da Taranto in direzione del fiume Bradano. Nell'entroterra compaiono i sabbioni pliocenici, sovrapposti al calcare compatto cretaceo da cui si estraggono i tufi.\nIl territorio comunale comprende una parte del litorale ionico, che va dalla zona di Lido Azzurro fino a Chiatona, attraversando zone pi\u00f9 o meno omogenee: \"\"Pantano\", \"la Macchia\", \"Patemisco\", \"Ferrara\" e \"Marinella\"\". I fiumi che sfociano in mare sono il Tara e il Patemisco.\nClima.\nIl clima \u00e8 mediterraneo, con inverni miti ed estati caldo aride, a volte anche torride per azione di caldi venti sciroccali. Le temperature medie in inverno registrano valori di 8-, eccezionalmente con minimi negativi e nevicate. In estate si hanno temperature medie quasi sempre oltre i , con punte che superano non di rado i . In inverno \u00e8 frequente il fenomeno delle \"gelate\" che crea ingenti danni all'agricoltura. Le precipitazioni sono scarse, al di sotto della media regionale e in media ammontano a . Negli ultimi anni si sono intensificate le precipitazioni violente, che sono state causa di tre alluvioni.\nNella tabella sottostante sono riportati i valori medi che si registrano a Massafra.\nOrigini del nome.\nGli storici dibattono da tempo sulla storia del toponimo e tuttora non vi \u00e8 certezza, n\u00e9 accordo unanime sulla sua origine.\nNella storiografia antica, il luogo fu talvolta indicato come possibile corrispondente all'antica \"Messapia\" riportata da Plinio il Vecchio. Leandro Alberti, tuttavia, nella \"Descrittione di tutta l'Italia\" del 1550, smentisce questa ipotesi.\nNel corso del tempo sono poi state valutate ipotesi come \"Massa-fracta\" (roccia fratturata), \"Massa-fera\" (luogo selvaggio), \"Man-sapris\" (ambiente grottale di eremiti). \nAlcuni hanno sostenuto che Massafra sia sorta dall'accampamento militare costruito da Annibale Barca durante il suo passaggio verso Taranto per la Via Appia, da cui il nome \"Massa Afrorum\". A svantaggio di tale ipotesi, il nome latino dei cartaginesi era \"Poeni\", non \"Afri\", oltre al fatto che la Via Appia, in et\u00e0 antica, nel territorio ad ovest di Taranto non seguiva il tracciato della moderna Strada Statale 7 Via Appia (che invece attualmente lambisce l'abitato), come dimostrano numerosi studi e ritrovamenti archeologici. Nell\"'Itinerario da Napoli a Lecce e nella provincia di Terra d'Otranto nell'anno 1818\" del marchese napoletano Giuseppe Ceva Grimaldi, pubblicato nel 1821, viene riportato il viaggio dell'autore per l'allora Regno delle Due Sicilie, il marchese cita anche Massafra e scredita la suddetta teoria sulle origini puniche.\nGiovanni Cinnamo, storico bizantino del XII secolo, nelle sue \"Storie\", testo che descrive la campagna dell'Imperatore di Costantinopoli Manuele I Comneno in Italia, condotta dal generale Giovanni Ducas tra il 1155 e il 1156, riporta la conquista di Massafra, chiamata in greco M\u03b1\u03c3\u03b1\u03cd\u03c1\u03b1, il che ha suggerito origini ancora diverse del toponimo, ma non coerenti linguisticamente con l'etimo di Massafra.\nSecondo una recente ipotesi il toponimo Massafra avrebbe origine longobarda: l'elaborazione si rifarebbe ad un \"\u201cMassa-fara\u201d\", composto dai sostantivi \"massa\" e \"fara;\" la \"fara\" era un'unit\u00e0 amministrativa dei Longobardi, il cui riferimento si trova nei nomi di citt\u00e0 italiane (Fara Gera d'Adda, Fara Novarese). Tale tesi si poggia sulle ricerche nel villaggio di santa Marina e su un'annotazione presente in alcuni volumi seicenteschi della Bibbia in possesso della Biblioteca Comunale di Massafra, che riporta il nome \"Mass\u00e0fara\". Va tuttavia precisato che, a partire dall'et\u00e0 moderna e compreso il XVII secolo, le attestazioni dei toponimi di Massafra e di altre localit\u00e0 circostanti riportano ulteriori e significative varianti. Da studi condotti in ambito linguistico, inoltre, risulta che dopo il \"Massa\" non vi possa essere un termine come \"Fara\", in quanto dopo il primo sarebbe necessario un complemento di specificazione o un aggettivo (Massa d'Albe, Massa Fiscaglia).\nUna teoria avanzata negli ultimi anni (che per\u00f2 presenta alcune criticit\u00e0) propone che il nome di Massafra sia l'esito di un originario \"Massa Afra\", nata dopo la distruzione nella Guerra greco-gotica dell'antica \"Anxia\", riportata nella Cosmografia ravennate e nella \"Geographica\" di Guido da Pisa, e in seguito all'arrivo di un gruppo di profughi dell'Africa settentrionale fuggiti dall'invasione vandalica, guidato da san Possidio, vescovo di Calama in Numidia e biografo di Agostino d'Ippona. Il santo sarebbe stato poi sepolto nella chiesa ipogea di San Possidonio (presunto nome grecizzato di Possidio), sita in territorio di Crispiano in prossimit\u00e0 del confine con Massafra, fin quando le spoglie, recuperate dall'imperatore Ludovico il Pio, furono donate al vescovo di Reggio Emilia per essere collocate nell'odierno Comune di San Possidonio, in provincia di Modena. Questa teoria presenta quindi alcuni aspetti critici: la Cosmografia ravennate \u00e8 del VII secolo, successiva alla Guerra gotica del 535; l\"'Anxia\" indicata \u00e8 l'odierna Anzi, in provincia di Potenza, individuata con il pertinente numero in miglia di distanza da Potenza nella Tabula Peutingeriana, copia medievale di una carta stradale risalente all'impero romano; Anxia \u00e8 erroneamente riportata subito dopo Taranto solo nella \"Geographica\" di Guido da Pisa, del XII secolo. Non vi sono inoltre attestazioni documentarie ed archeologiche a supporto di questa ipotesi: le \"vicinanze\", indicate come segno dell'origine africana della citt\u00e0, sono molto pi\u00f9 tarde (XIV secolo circa), cos\u00ec come le monete vandaliche sono state rinvenute in tutto il Mediterraneo, oltre che nel Thesaurus Massafrensis, e San Possidonio \u00e8 stato confuso con San Possidio nei secoli precedenti. Nonostante questi elementi di perplessit\u00e0 sul piano prettamente storico, la teoria che vuole il nome di Massafra derivato da \"Massa-Afra\" sembra comunque essere quella pi\u00f9 linguisticamente coerente tra le molteplici ipotesi proposte nel tempo; questa derivazione \u00e8 supportata anche dalle intuizioni di Girolamo Marciano del XVII secolo e di Janet Ross del 1889, i quali, pur sulla base di diverse considerazioni storiche e cronologiche, proposero la medesima etimologia.\nStoria.\nEt\u00e0 antica.\nIl territorio massafrese ha conservato tracce di frequentazione , attestate dalle selci lavorate rinvenute nella gravina della Madonna della Scala.\nNella zona detta \"Corvo\" \u00e8 stata rinvenuta un'iscrizione messapica, che \u00e8 la pi\u00f9 settentrionale del territorio occupato da questa popolazione. Gli antichi contatti con il mondo greco sono testimoniati dai frammenti di ceramiche micenee.\nTracce di insediamenti abitativi e una necropoli nella localit\u00e0 \"Carrino-San Sergio\" testimoniano un insediamento agricolo italiota, probabilmente dipendente dalla vicina Taranto.\nMedioevo.\nIl primo riferimento documentario all'insediamento medievale di Massafra \u00e8 contenuto in una pergamena risalente al 970 e conservata presso l'Archivio dell'Abbazia di Montecassino: si tratta di una controversia giudiziaria per il possesso di un terreno promossa dall'abate Ilario del monastero bizantino di San Pietro Imperiale contro Iocardo, cittadino di Massafra.\nDopo la conquista della citt\u00e0 da parte dei Normanni, Massafra, assieme a Mottola, Oria e Castellaneta, venne affidata a Riccardo Senescalco, figlio di Drogone, passando sotto la diocesi di Mottola. Questi fortific\u00f2 il paese costruendo e restaurando il castello e nel 1080 don\u00f2 la chiesa di Santa Lucia, con l'annesso monastero, e la terza parte della pesca che si faceva annualmente nel fiume Patemisco all'abbazia territoriale della Santissima Trinit\u00e0 di Cava de' Tirreni.\nNel 1155 Massafra fu conquistata dal generale bizantino Giovanni Ducas, agli ordini dell'Imperatore Manuele I Comneno, durante la campagna d'Italia. La citt\u00e0 per\u00f2, come il resto della Puglia preso dai Bizantini, torn\u00f2 dopo pochi mesi nelle mani dei Normanni.\nNel 1269, sotto gli Angioini, Massafra fu concessa a Oddone di Soliac da Carlo I d'Angi\u00f2, rimasto padrone assoluto dell'Italia meridionale, dopo aver sconfitto gli Svevi. Il nuovo feudatario govern\u00f2 in modo violento e brutale e nel 1296, il re Carlo II lo priv\u00f2 del feudo e lo band\u00ec dal regno.\nMassafra venne unita quindi al Principato di Taranto in possesso del ramo Durazzo degli Angi\u00f2 e vi rimase fino al 1463. Sotto questa dominazione la citt\u00e0 (dal 1419) acquis\u00ec lo status di \"citt\u00e0 libera\" o demaniale e fu prescelta come sede dell'allevamento delle cavalle regie.\nDal Rinascimento all'et\u00e0 moderna.\nNel 1484 Massafra venne occupata dall'esercito aragonese. In quello stesso anno il re Ferdinando I la don\u00f2 ad Antonio Piscitello, che ne divenne barone.\nUn decennio dopo (1497) fu saccheggiata dai francesi di Carlo VIII di Francia venuto nel Regno di Napoli per far valere i suoi diritti dinastici, e il feudo pass\u00f2 ad Artusio Pappacoda, di una nobile famiglia napoletana, il cui dominio dur\u00f2 per circa un secolo e mezzo. Ad Artusio successe il figlio Francesco, che restaur\u00f2 il castello e fece costruire la chiesa di Santa Maria di Costantinopoli.\nNel 1633 pass\u00f2 alla famiglia Carmignano, anch'essa originaria di Napoli, che l'acquist\u00f2 per 110.000 ducati. Dopo circa cinquant'anni pass\u00f2 alla famiglia Imperiale, marchesi di Oria e di Francavilla che tennero il feudo dal 1661 al 1778. Un membro di questa famiglia, Michele II, promosse nel XVIII secolo il riordinamento delle campagne, fece piantare uliveti, vigneti, mandorleti e frutteti, la ricostruzione e ammodernamento del Castello e la costruzione del monastero di San Benedetto e della Torre dell'Orologio. Per queste opere architettoniche si avvalse dei migliori artisti ed architetti del Salento fra i quali Mauro Manieri di Lecce e la sua scuola.\nDopo la Rivoluzione napoletana del 1799 anche a Massafra termin\u00f2 il feudalesimo.\nL'et\u00e0 contemporanea.\nDurante la prima guerra mondiale nel paese furono ospitati diversi reggimenti dell'Esercito Italiano diretti al fronte. Per ricordare i numerosi caduti massafresi fu edificato un Monumento in piazza Vittorio Emanuele II.\nNel 1923 entr\u00f2 a far parte della neonata provincia dello Jonio, derivata dall'antica provincia della Terra d'Otranto.\nNel 1953 si svolse la prima edizione del Carnevale Massafrese.\nNei primi anni sessanta, l'industria siderurgica di Taranto, l'Italsider, assorb\u00ec molti lavoratori massafresi. A Massafra apr\u00ec una fabbrica per la produzione di birra di propriet\u00e0 della Dreher.\nSimboli.\nNella simbologia araldica, la torre rappresenta forza e prestigio, la porta aperta ospitalit\u00e0, l'azzurro giustizia e lealt\u00e0 e il verde la floridezza delle campagne.\nIl gonfalone \u00e8 stato concesso con Regio Decreto del 2 maggio 1940.\nMonumenti e luoghi d'interesse.\nArchitetture religiose.\nAntica Chiesa Madre di San Lorenzo Martire.\nLa rettoria dell'antica Chiesa Madre di San Lorenzo Martire fu la prima chiesa ad ospitare il capitolo collegiale dalla seconda met\u00e0 del XVI secolo al 1807. In essa \u00e8 conservato il primo fonte battesimale della citt\u00e0 in uso dalla sua costruzione (XVI secolo) fino al 1931. Fu costruita nel XVI secolo su un'antica chiesa rupestre, presumibilmente dedicata a San Lorenzo, e fu consacrata da monsignor Giacomo Micheli l'11 febbraio del 1582. Nel XVIII secolo venne ricostruita la parte terminale e vennero aggiunti all'interno degli altari, che coprirono gli affreschi cinquecenteschi.\nLa chiesa presenta la facciata e i fianchi ad arcate cieche, coronate da caditoi simili a quelli presenti sul castello. La facciata, con rosone \u00e8 coronata da un timpano che ospita la statuetta chiamata \"Sande Miseri\u00e9dde\". Vi ha sede la \"Venerabile Arciconfraternita del Santissimo Sacramento\", un tempo aggregata all\u2019Arciconfraternita romana in Santa Maria sopra Minerva, attualmente la pi\u00f9 antica della citt\u00e0, fondata nella prima met\u00e0 del Cinquecento, e \"l\u2019Associazione Maria SS.ma del Pozzo\", formatasi nel 1935 e riconosciuta canonicamente con decreto vescovile del Vescovo di Castellaneta il 1\u00ba luglio 2011 quale \u201cAssociazione di fedeli\u201d nella Diocesi di Castellaneta.Tale sodalizio, legato alla Basilica Santuario della Madonna del Pozzo di Capurso, fin dal 1935 rende vivo e presente il culto alla Vergine del Pozzo nella citt\u00e0 di Massafra, promuovendo il pellegrinaggio annuale nella cittadina barese e al suo Santuario.\nAlla sinistra di essa, accessibile anche dalla sagrestia, \u00e8 presente una cappella, dedicata al Purgatorio, quasi interamente affrescata all'interno, presentando evidenti segni della necessit\u00e0 di restauri, nella quale sono custodite le statue della Processione dei Misteri del Venerd\u00ec Santo.\nSantuario della Madonna della Scala.\nIl santuario \u00e8 situato all'interno della gravina omonima ed \u00e8 accessibile tramite una scalinata di 125 gradini, che secondo la tradizione popolare non possono essere contati, in quanto scendendo le scale risulta un numero e salendo un numero diverso.\nL'attuale santuario, dedicato alla Madonna della Scala, fu costruito sopra una cappella pi\u00f9 antica a partire dal 1729, su progetto dell'ingegnere Scarcia di Taranto, e venne terminato ed aperto al culto nel 1731. La facciata \u00e8 in stile barocco e l'interno \u00e8 a croce latina.\nSull'altare maggiore \u00e8 collocata l'icona della Madonna della Scala. Alle pareti si trovano altri sei altari, tre per lato: vi si conservano un dipinto di Nicola Galeone che rappresenta il \"Miracolo delle cerve\" e sedici tele seicentesche, opere della scuola di Cesare Fracanzano, raffiguranti \"Apostoli ed Evangelisti\".\nLa devozione verso la Madonna della Scala trae origine dal \"Miracolo delle Cerve\": secondo leggenda alcuni pastori videro questi animali soffermarsi ripetutamente presso un masso tufaceo sul quale si conservava una raffigurazione affrescata della Vergine, resto di una piccola cappella crollata. L'evento, ritenuto un segno miracoloso, diede vita a pellegrinaggi devozionali e alla costruzione di una chiesa, in seguito sostituita da quella attuale.\nChiesa dei Santi Medici.\nLa chiesa, dedicata ai santi Cosma e Damiano \u00e8 situata nella cosiddetta \"Serra\". \nL'attuale struttura risale al 1720 e presenta un'unica navata a pianta rettangolare. Vi si conservano affreschi del Settecento e un piccolo affresco cinquecentesco con i \"Santi Medici\", collocato presso la sacrestia.\nDurante la festa dei Santi Medici (27-29 settembre) parte da qui una processione, con le statue portate dai \"muschier\", che percorre l'abitato fino all'ospedale \"Matteo Pagliari\".\nChiesa della Madonna di Tutte le Grazie.\nLa chiesa mariano dedicata alla Madonna di Tutte le Grazie \u00e8 ubicato nella parte sud della gravina della Madonna della Scala, in corrispondenza delle \"Forche\". Venne costruita tra il 1648 e il 1655, in seguito alla miracolosa apparizione della Vergine ad una pastorella, alla quale chiese la costruzione di una chiesa sul luogo stesso. Secondo la tradizione la giovinetta and\u00f2 a riferire l'accaduto al vescovo di Mottola, Tommaso Aquino, il quale tuttavia inizialmente non le credette e fu convinto a costruire l\u2019edificio solo in seguito ad una serie di intemperie.\nL'edificio \u00e8 ad una solo navata con quattro altari laterali. A destra dell'altare maggiore si conservano i resti della chiesa rupestre di Sant'Eustachio.\nAll'esterno ci sono i resti di altre due chiese rupestri: Santa Maria Maddalena e Santa Parasceve. La chiesa non \u00e8 riconosciuta Santuario, nonostante i miracoli, da parte dell\u2019ente diocesano.\nChiesa e Santuario di \"Ges\u00f9 Bambino\" con convento annesso.\nIl tempio sorge nell'omonimo rione, in dialetto \"U' Bommin\", in largo Ciura ed \u00e8 affiancato da un convento francescano.\nL'origine del santuario \u00e8 legata ad una statuetta in cera di Ges\u00f9 Bambino ritenuta miracolosa. La statuetta, acquistata la vigilia di Natale del 1846 da Isabella Accoliti Gil, sposata al nobile massafrese Francesco Broia avrebbe infatti trasudato e tre anni dopo vi sarebbero comparse tracce di sangue. Alle preghiere rivolte da donna Isabella alla statuetta sarebbe inoltre stata attribuita la guarigione del marito, colpito da emorragia.\nIl re Ferdinando II diede il permesso di costruire il santuario dedicato alla \"Prodigiosa Statuetta\" nel 1850: la chiesa e l'annesso convento vennero progettati dall'architetto Sante Simone di Conversano e la chiesa fu aperta al culto nel 1858 da Bartolomeo D'Avanzo, vescovo di Castellaneta. Nel 1945 divenne parrocchia e nel 1956 ebbe il titolo di santuario da monsignor Francesco Potenza.\nLa chiesa \u00e8 costituita da una sola navata, con quattro cappelle laterali. La facciata \u00e8 in stile neoclassico, affiancata da due piccoli campanili a cupoletta.\nAll'interno una teca custodisce la statuetta miracolosa; su di essa \u00e8 collocata una corona d'oro donata dal cardinale Benedetto Aloisi Masella in occasione delle celebrazioni centenarie del miracolo nel 1950.\nIl santuario \u00e8 una delle cinque chiese d'Europa dedicate a Ges\u00f9 Bambino.\nChiesa di Sant'Agostino con convento annesso.\nIl complesso dedicato a Sant'Agostino \u00e8 espressamente barocco e risale alla met\u00e0 del XVI secolo. La chiesa \u00e8 attualmente sconsacrata, quindi non pi\u00f9 adibita al culto, e insieme all'annesso convento, dopo una ristrutturazione interna, \u00e8 stata dedicata allo svolgimento di concerti ed eventi culturali.\nChiesa di San Benedetto con ex monastero annesso.\nLa chiesa venne edificata verso la fine del Seicento in stile barocco pugliese, per volere testamentario di donna Maddalena Capreoli. I lavori iniziarono nel 1710 su progetto dell'ingegnere Donato Toselli, della scuola dell'architetto leccese Mauro Manieri, e venne terminata nel 1765 con denaro dell'Universit\u00e0 di Massafra (l'allora istituzione comunale).\nLa chiesa ha una ricca facciata barocca ed \u00e8 ad una sola navata con altari laterali, con tele di Domenico Antonio Carella e di Vincenzo Fato. L'interno \u00e8 decorato a stucchi di color avorio su fondo azzurro realizzati da Saverio Amodeo nel 1764. Il pavimento del presbiterio \u00e8 in marmo e al centro vi \u00e8 raffigurato l'antico stemma di Massafra. Nel coro vi \u00e8 un organo a mantice del 1768.\nDuomo dell\u2019Immacolata Concezione di Maria, parrocchia di San Lorenzo Martire.\nLa chiesa, dedicata all'Immacolata Concezione di Maria poich\u00e9 coeva nella posa della sua prima pietra alla proclamazione del dogma mariano 1854, \u00e8 sede della parrocchia di San Lorenzo Martire (costituita in origine nella Chiesa Madre di San Lorenzo Martire e di cui conserva il titolo) ed \u00e8 ancora chiamata sin dagli anni della sua costruzione anche \"Chiesa Nuova\".\nLa sua costruzione fu iniziata nel 1853, su suolo donato dalla marchesa Pizziferri e su progetto dell'architetto A. Bruni di Napoli e fu completata a cura dell'allora arciprete Antonio Ladiana. I lavori ebbero termine nel 1931 su disegno dell'ingegner Giulio Giorgis di Roma.\nIl colonnato esterno \u00e8 di pietra locale, tagliata nelle cave di Citignano e l'interno ha pianta a croce greca, coperta a cupola, con capitelli scolpiti ed una larga iscrizione in latino sul cornicione riportante la preghiera dell'Ave Maria. Tra gli altari spicca quello del Sacramento; vi si conservano tele e statue, molte delle quali provenienti da altre chiese dirute, come San Rocco alla Palata (la statua del Santo) e in modo particolare da Santa Maria di Costantinopoli demolita nel 1929. In attesa di una loro ricollocazione nell\u2019Antica Chiesa madre di San Lorenzo M., dopo i relativi restauri il Duomo custodisce due tavole cinquecentesche ritraenti rispettivamente la Madonna degli Angeli e Ges\u00f9 Risorto, come anche un prezioso abito settecentesco della Madonna del Rosario venerata nella stessa Chiesa madre.\nLa chiesa, ben visibile da qualunque punto del circondario per la grande cupola che sovrasta l'abitato, \u00e8 divenuta, assieme al Castello ed ai ponti, uno dei simboli della citt\u00e0.\nAll'interno si conservano le statue del Patrono principale della citt\u00e0 San Michele Arcangelo, San Rocco, San Gerardo, Sacro Cuore, Ges\u00f9 morto, Martirio dei santi medici, Santa Rita, San Giovanni Bosco, Sant'Antonio da Padova, Santa Lucia, Madonna Immacolata, Addolorata, San Giuseppe e numerosissime tele e dipinti del 700, tra le quali una tela del Martirio di San Lorenzo Martire gi\u00e0 pala d'altare dell'omonimo oratorio del Castello, e altre come \"La Nativit\u00e0\" di Diego Bianco. Opere pi\u00f9 recenti sono \"La Cena di Emmaus\" (1931) e \"La Madonna del Rosario\" (1931) di Mario Prayer e i dieci pannelli dipinti da Nicola Andreace donati nel 2000.\nChiesa di Santa Lucia.\nLa piccola chiesa di Santa Lucia sorge a sud dell'abitato, presso la Strada Statale 7 Via Appia. In origine doveva essere una cripta rupestre, forse di origine longobarda (VIII secolo).\nNell'XI secolo vi fu costruita una piccola chiesa ad una sola navata con abside, con la caratteristica copertura a due cupolette piramidate. La costruzione \u00e8 seminterrata e conserva resti di affreschi del XII secolo nella calotta absidale. La chiesa viene citata in un documento del maggio 1081, con il quale venne donata da Riccardo Senescalco, insieme al convento annesso e a tutti i suoi beni, all'abbazia della Cava.\nChiesa di Santa Maria degli Angeli e Convento dei Cappuccini.\nL'antico convento dell'Ordine dei frati minori cappuccini \u00e8 costituito da un vasto edificio con venticinque celle dei monaci al primo piano e una serie di ambienti al piano terreno. Dopo la ricostruzione della vicina chiesa \u00e8 in corso di restauro ed \u00e8 destinato a sede di un centro giovanile.\nChiesa della Madonna del Carmine.\nLa chiesa della Madonna del Carmine \u00e8 stata costruita nel 1935 e successivamente ampliata: sorge su un'antica cappelletta del 1875, oratorio della tuttora esistente omonima Confraternita. \u00c8 stata la seconda parrocchia istituita a Massafra, eretta canonicamente nel gennaio del 1934, dopo quella dedicata a San Lorenzo Martire, ed \u00e8 situata nell'allora \"Borgo di Santa Caterina\", la cui forte espansione era cominciata negli ultimi decenni dell'Ottocento.\nChiesa del Sacro Cuore di Ges\u00f9.\nL'attuale chiesa parrocchiale del Sacro Cuore di Ges\u00f9 \u00e8 stata aperta al culto nel 1984, sostituendo una precedente chiesa, costruita tra il 1948 e il 1958, chiusa nel 1968 e demolita un anno dopo nel pericolo imminente di crollo, dovuto a problemi strutturali. Tra la demolizione di questa e l'inaugurazione dell'attuale tempio, sono state utilizzate per il culto una cappella provvisoria, del 1968, e poi una cripta, tuttora esistente nei sotterranei della nuova chiesa, del 1970. I lavori di costruzione del nuovo tempio, basati su un progetto scelto mediante un concorso bandito nel 1968 e revisionato nel 1980, iniziarono solo nel 1981.\nLa chiesa \u00e8 stata la prima in stile moderno nella citt\u00e0, suscitando non poche perplessit\u00e0 tra gli abitanti, non abituati ad un'opera architettonica cos\u00ec d'avanguardia.\nChiesa di San Francesco da Paola.\nChiesa parrocchiale aperta al culto nel 1972, su un suolo donato dal massafrese Francesco Viesti, il quale espresse il desiderio di intitolare la nuova chiesa a San Francesco di Paola, di cui portava il nome e del quale era devoto. Il progetto \u00e8 dell'architetto Michele Giannico. In seguito \u00e8 stata aggiunta la torre campanaria stilizzata alta 25 metri.\nChiesa di San Leopoldo Mandic.\nLa chiesa di San Leopoldo Mandic \u00e8 l'ultima costruzione religiosa realizzata sinora nella citt\u00e0. Sede dell'omonima parrocchia, istituita il 1\u00ba dicembre 1991 con decreto del vescovo di Castellaneta Martino Scarafile, \u00e8 stata costruita tra il 1992, con la posa della prima pietra avvenuta con cerimonia solenne il 1\u00ba novembre, e il 1994. La costruzione \u00e8 frutto del generoso finanziamento di un cittadino massafrese, Raffaele Giannotta, devoto del santo frate cappuccino, che ha conosciuto le sue vicende durante un pellegrinaggio a Padova all'inizio degli anni settanta, quando il frate non era ancora stato proclamato beato, iniziando cos\u00ec per primo a diffonderne il culto a Massafra.\nL'attuale costruzione adibita al culto era in realt\u00e0, nel progetto iniziale, l'auditorium parrocchiale, parte di una serie di strutture, tra cui una casa canonica, ultimata nel 2008, affiancate da un centro sportivo polivalente, anch'esso frutto di una generosa donazione di una famiglia massafrese.\nNel 2012 \u00e8 stato redatto un nuovo progetto per la costruzione della definitiva aula liturgica, approvato dal Comune il 26 luglio 2016, comprendente anche la riqualificazione dell'area prospiciente il complesso parrocchiale, sdemanializzata con delibera del Consiglio Comunale del 9 giugno 2014.\nIl 14 maggio 2017, con una solenne celebrazione, il vescovo diocesano Claudio Maniago ha posato la prima pietra del nuovo tempio. Nell'occasione, essendosi concluso da qualche mese il Giubileo straordinario della misericordia ed essendo il titolare della parrocchia tra i Santi della misericordia, \u00e8 stato donato all'erigenda chiesa un mattone numerato della Porta Santa della Basilica di San Pietro in Vaticano, estratto all'apertura dell'Anno Santo l'8 dicembre 2015.\nChiese minori.\n\"A Massafra si trovano anche piccole chiese nate come oratori privati o come cappelle di campagna.\nArchitetture civili.\nPalazzo De Notaristefani\nIl palazzo signorile dei nobili de Notaristefani, patrizi di Ravello, situato sulla \"Strada Maggiore\" (attuale via Vittorio Veneto), \u00e8 attualmente la sede di rappresentanza del Comune e del comando di Polizia Locale. Si conservano un giardino interno e due caratteristici camini ottagonali sulla terrazza superiore. Al palazzo \u00e8 annessa una cappella del XVII secolo dedicata alla Santissima Trinit\u00e0.\nMunicipio.\nIl municipio di Massafra, ubicato in piazza Garibaldi, venne costruito nel 1841, su progetto dell'architetto Campanella e per volont\u00e0 del sindaco De Carlo. Ha sostituito il vecchio municipio all'interno del palazzo La Liscia, nel rione dei Santi Medici. Ospita la sala consiliare e il \"Teatro comunale\"\nTorre dell'Orologio.\nLa \"Torre dell'Orologio\" si trova in piazza Garibaldi, all'inizio di via Vittorio Veneto, con fronte a via Laterra. Costruita nel XVIII secolo dal feudatario Michele II Imperiale come torre civica, raggiunge un'altezza di ed \u00e8 dotata di campane settecentesche. Presenta una decorazione in stile barocco, in accordo con la coeva chiesa di San Benedetto. Rappresenta il simbolo civico del paese.\nArchitetture militari.\nCastello di Massafra.\nIl Castello di Massafra si trova nel centro storico, in localit\u00e0 \"lo Pizzo\" e si affaccia sulla gravina San Marco.\nLe prime notizie sicure del castello risalgono al 970, mentre in un diploma del 1081 il castello risulta di propriet\u00e0 di Riccardo Senescalco. Con il dominio angioino, il castello assunse l'aspetto di una fortezza con bastioni e torri merlati. Sub\u00ec ulteriori trasformazioni sotto gli Aragonesi e nel XVIII secolo la famiglia degli Imperiali ricostru\u00ec la torre ottagonale e la facciata verso la gravina, opera dell'architetto leccese Mauro Manieri. Il castello pass\u00f2 successivamente in possesso di diversi proprietari e fu infine acquistato dal Comune. Il 13 aprile 2007 \u00e8 stato emesso un francobollo dedicato al castello.\nSiti archeologici.\nA Massafra sono presenti vari insediamenti rupestri, di origine sia preistorica, che alto-medievale (sviluppatisi nel periodo di instabilit\u00e0 e decadenza del V-X secolo, durante le incursioni di Goti, Longobardi e Saraceni), collocati in diverse parti del territorio comunale.\nAree naturali.\nParco naturale regionale Terra delle Gravine.\nLa citt\u00e0 fa parte del Parco naturale regionale Terra delle Gravine. Le gravine hanno una lunghezza che va da 1 a e una larghezza dai 10 ai , con una profondit\u00e0 massima di . Le pareti sono caratterizzate da grotte naturali e artificiali.\nSul territorio di Massafra insistono 11 gravine: oltre a quelle di \"Vuolo\", \"Polvere\", \"Colombato\", \"Portico del Ladro\", \"Giulieno\", \"Palombaro\", \"Capo di Gavito\" e \"Canale Lungo\", le tre gravine di \"Madonna della Scala\", \"San Marco\" e \"Santa Caterina\" delimitano l'insediamento urbano.\nGravina della Madonna della Scala.\nLa gravina della Madonna della Scala \u00e8 lunga , profonda circa e larga dai 30 ai . Ha inizio dal bivio della strada provinciale tra Martina Franca e Noci e, rasentando la parte occidentale dell'abitato, termina in localit\u00e0 detta \"La Pil d'u Boie\" (\"la pila del boia\"), quasi alla confluenza dell via Appia.\nAl suo interno si trova il Santuario della Madonna della Scala e oltre 200 nuclei abitativi dell'originario villaggio. La parte nord \u00e8 denominata \"Capo di Gravina\", a cui segue la cosiddetta \"Valle Delle Rose\" che si estende ad ovest del paese, un tempo denominata \"Vallis Rosarum\" per la ricca vegetazione spontanea che ricopre l'intero letto dell'antico fiume Patemisco.\nSono presenti molte variet\u00e0 di piante, alcune molto rare, che gli antichi ritenevano essere medicamentose. All'estremit\u00e0 sud, detta \"Gravina di Cal\u00ectro\", vi \u00e8 il santuario seicentesco della \"Madonna di Tutte le Grazie\" e i resti di tre chiese rupestri: Santa Maria Maddalena, Santa Parasceve e Sant'Eustachio.\nGravina di San Marco.\nSempre a nord dell'abitato, la gravina di San Marco ha origine nelle vicinanze della \"Masseria Pantaleo\". Si estende ad est del centro storico, separandolo dal resto del paese. Completamente inglobata nell'abitato, prende il nome da una chiesa rupestre dedicata a San Marco.\nFu in passato chiamata \"Il Paradiso di Massafra\" (dal greco \"paradeisos\" ovvero \"giardino\"), perch\u00e9, lungo i costoni e i terrazzamenti, si sviluppa una rigogliosa vegetazione spontanea insieme con orti terrazzati, giardini, agrumeti e una vasta coltivazione di fichi d'India.\nSullo spalto sud-est della gravina si estende il villaggio rupestre di Santa Marina, che comprende un percorso di interesse storico e paesaggistico.\nGravina di Santa Caterina.\nLa gravina di Santa Caterina \u00e8 situata a sud dell'abitato ed \u00e8 oltrepassata dal terzo ponte di Massafra, che collega la zona di Sant'Oronzo con via La Rotonda. Prende il nome dalla chiesa rupestre di Santa Caterina d'Alessandria.\nRiserva naturale del Monte Sant'Elia.\nLa \"Riserva naturale del Monte Sant'Elia\" \u00e8 un'oasi del WWF, al quale la \"Comunit\u00e0 dell'Arca\" ha donato circa cento ettari di bosco e seminativi.\nLa riserva \u00e8 costituita dall'omonima masseria con un nucleo di trulli databili al XVIII secolo, circondata dalla macchia mediterranea e da boschi di leccio e fragno.\nL'Oasi \u00e8 aperta al pubblico ed attrezzata per visite.\nRiserva naturale Stornara.\nLa riserva si estende per 1.501 ettari e comprende anche i comuni di Castellaneta, Ginosa e Palagiano. Nella riserva viene tutelato il bosco costiero formato da una pineta di pini d'Aleppo. Il nome \"stornara\" deriva dai numerosi storni che vi migrano in inverno.\nSociet\u00e0.\nEtnie e minoranze straniere.\nAl 31 dicembre 2018 gli stranieri residenti a Massafra sono , pari al 4,9% della popolazione allora registrata (). Le comunit\u00e0 pi\u00f9 numerose risultavano essere:\nReligione.\nMassafra \u00e8 il comune pi\u00f9 popoloso della diocesi di Castellaneta, suffraganea dell'arcidiocesi di Taranto e appartenente alla regione ecclesiastica Puglia.\nFino al 27 giugno 1818 Massafra appartenne alla diocesi di Mottola, eretta nel 1023, che fu soppressa e conflu\u00ec nella diocesi di Castellaneta. Negli anni dell'episcopato mottolese molti vescovi preferirono risiedere a Massafra.\nTradizioni e folclore.\nSecondo la tradizione popolare Massafra sarebbe \"terra di \"masciari\"\", cio\u00e8 di coloro che praticano la magia. A questa tradizione \u00e8 legata la leggenda del \"mago Greguro\", di cui viene indicata l'abitazione rupestre nella gravina della Madonna della Scala. Secondo la leggenda Greguro aveva una figlia, Margherita o Margheritella, desiderata da tutti gli uomini e invidiata dalle donne: condannata al rogo, sarebbe stata salvata all'ultimo momento dall'igumeno Anselmo.\nLa tradizione della presenza dei \"masciari\", diffusa in particolare nel XIX secolo, si tramanda in numerosi toponimi (\"gravina della Zingara\", \"gravina del Volo\", \"farmacia del Mago Greguro\", \"Noce dei Maghi\", \"Corno della Strega\", \"grotta Kabirica\", \"grotta del Diavolo\", \"grotta della \"Masciaredda\"\", \"Sacco della Morte\" presso la punta del Monte Moro, \"Ponte degli Zingari\", \"rione degli Ostinati\").\nLegata a questa credenza popolare magica \u00e8 la consuetudine di raccogliere erbe medicamentose nelle gravine, dove fioriscono spontanee oltre 600 variet\u00e0 di piante officinali: agrimonio per l'epatite, alloro per decotti e infusi antidoloriferi, antillide per ferite e malattie cutanee, asparago diuretico, avena rinfrescante, biancospino per l'ipertensione e l'insonnia, camomilla per infusi antispasmodici e sedativi, carruba per decotti espettoranti, cisto disinfettante e astringente, edera per decotti purgativi, fico per catarri bronchiali, fragno per decotti disintossicanti, malva, per guarire ferite, origano, contro il catarro, papavero, come calmante dell'irrequietezza infantile, parietaria per la disinfezione dei genitali, rosmarino afrodisiaco, rovo per le infiammazioni dentarie, ruta contro le convulsioni, salvia digestivo, sambuco per le dissenterie.\nQualit\u00e0 della vita.\nInceneritore.\nIl comune di Massafra \u00e8 inserito nell\"'Area ad elevato rischio di crisi ambientale\" del territorio di Taranto, su deliberazione del Consiglio dei ministri del 30 novembre 1990, a causa della vicinanza al Sito di Interesse Nazionale di Taranto.\nNel territorio comunale, in particolare, insistono una discarica e un inceneritore. Nel 2009, in seguito a prelievi effettuati dall'ARPA Puglia, \u00e8 stato riscontrato un valore di I-TE/kg di diossina in un terreno distante circa dall'inceneritore cittadino e da Ilva Taranto, mentre in un altro terreno massafrese, nei pressi della Masseria \"Accetta Grande\", pi\u00f9 distante dall'impianto di incenerimento e pi\u00f9 vicino al centro siderurgico ionico, le analisi hanno rilevato un valore di I-TE/Kg. In seguito a questi risultati, il Presidente della Regione Puglia ha emesso un'ordinanza di divieto del pascolo nelle aree incolte entro dalla zona industriale di Taranto nel febbraio 2010. Nel 2014 \u00e8 stato rilevato un livello di 11,72 picogrammi per grammo di grasso, il doppio oltre la norma, di diossina nel latte di 64 bovini di un allevamento nella contrada Orofino, a dall'inceneritore e da Ilva, animali poi abbattuti su ordinanza dell'Asl di Taranto nel gennaio 2015. L'impianto, ora sottoposto a monitoraggio in continuo, insiste sul territorio del Parco naturale regionale Terra delle Gravine.\nLa societ\u00e0 proprietaria dell'inceneritore ha chiesto il raddoppio del proprio impianto, trovando il parere negativo di ARPA Puglia, Comune e Regione, nonch\u00e9 le proteste dell'ambientalismo locale. La Provincia di Taranto aveva inizialmente concesso l'autorizzazione del raddoppio nel settembre del 2012, decidendone poi la revoca, impugnata dalla societ\u00e0 presso il TAR di Lecce, che l'ha invece annullata nel 2013 con una sentenza impugnata da Comune, Provincia e Regione dinanzi al Consiglio di Stato, che ha per\u00f2 confermato il verdetto del TAR.\nNel \"Rapporto Mortalit\u00e0 2015\" e nell'aggiornamento dati del \"Registro Tumori Asl Taranto 2006-2011\" del 2016, il Comune di Massafra ha rilevato tassi fra i pi\u00f9 elevati nella Provincia di Taranto di mortalit\u00e0 per linfomi e leucemia (sesto su 29), melanomi (secondo), tumori della mammella (nono), demenza e malattia di Alzheimer (quarto).\nNel 2018 \u00e8 stato autorizzato il raddoppio dell'inceneritore dagli attuali di potenza ad ulteriori per trattare CSS e con un investimento di circa 50 milioni di euro. Le normative per la costruzione dell'impianto prevedono che abbia una distanza di minimo dal bosco e nel frattempo \u00e8 scomparsa una parte di esso facendo risultare a norma le distanze. In seguito si \u00e8 fatto ricorso al TAR di Lecce, che ha accolto i motivi del comune di Massafra, fermando la realizzazione dell'impianto.\nPatemisco.\nAlla foce del fiume Patemisco \u00e8 presente un impianto di depurazione delle acque reflue, che ha presentato negli anni diversi problemi, portando anche al divieto di balneazione nel giugno del 2008, dopo un'anomala mor\u00eca di pesci, e nell'estate del 2009, per la presenza di solvente nelle acque di scarico del depuratore. Nel 2011 \u00e8 stata segnalata dall'ambientalismo locale una \"strozzatura\" che impedisce il regolare deflusso dell'acqua, rappresentando un rischio per la popolazione ivi residente. Nel 2016 \u00e8 stato avviato il potenziamento dell'impianto per risolvere la problematica.\nCultura.\nIstruzione.\nScuole.\nA Massafra sono presenti:\nNella citt\u00e0 operano tre Istituti comprensivi, \"De Amicis-Manzoni\", \"Pascoli\" e \"S. Giovanni Bosco\", tutti con diversi plessi e con corsi di scuola dell'infanzia, primaria e secondaria di primo grado.\nMusei.\nIl \"Civico museo storico-archeologico della civilt\u00e0 dell'olio e del vino\" \u00e8 stato inaugurato nel giugno del 2003. Insieme alla biblioteca comunale, \u00e8 ospitato negli ambienti al piano terra del Castello.\nLe raccolte comprendono oggetti d'uso quotidiano ed attrezzi tradizionali, testimonianze della vita rurale tra il XVI secolo e i primi anni cinquanta del XX secolo, legati alle produzioni tipiche del territorio massafrese. Tra questi si conservano una pressa del XVI secolo e un frantoio a tre macine del XVIII secolo.\nNell'aprile del 2005 \u00e8 stata allestita una mostra permanente la \"Bottega del Carradore o Maestro d'Ascia. \"Dal 12 aprile 2007 il museo fa parte del Fondo per l'Ambiente Italiano.\nMedia.\nMassafra \u00e8 sede delle emittenti televisive locali \"Telesud\" e \"Tele.5\", e dell'emittente radio \"Multiradio\".\nCinema.\nIl centro storico di Massafra venne utilizzato nel 1964 come scenografia per rappresentare la citt\u00e0 di Cafarnao nel film \"Il Vangelo secondo Matteo\" di Pier Paolo Pasolini.\nNel 2011 vi \u00e8 stato girato il film \"Il paese delle spose infelici\" di Pippo Mezzapesa tratto dall'omonimo romanzo di Mario Desiati edito da Mondadori. Nel 2012 sono state girate alcune scene del film \"Amiche da morire\" di Giorgia Farina con Claudia Gerini, Sabrina Impacciatore e Cristiana Capotondi.\nCucina.\nSecondo gli usi pugliesi la pasta casalinga per eccellenza \u00e8 costituita dalle orecchiette, (dette \"\"chiangar\u00e8dde\"), condite con le cime di rapa o al rag\u00f9. Altri tipi di pasta sono i '\"cavateddi\", gli gnocchi, '\"lu friscidd\", la '\"tagghiarina\" e i pizzarieddi (detti \"'pizzicarieddi\").\nTra i secondi sono piatti tipici della cucina locale gli involtini di carne di vitello, le salsicce e i fegatini alla brace (detti \"gnummaredde\"). Non mancano i formaggi: mozzarelle e caciocavalli.\nTipiche sono anche le focacce (\"pddiche\"), semplici oppure ripiene di caciocavallo e affettati, cipolle o \"ricotta ashkuant\", i panzerotti, le friselle e i tarallini.\nI dolci sono cucinati in occasione delle feste: tipici del Natale sono le \"cartedd\u00e0te\", i \"purciedde\"\" (o \"denti di san Giuseppe\"), le \"pettole\", i \"\"mustazzoli\" e la \"cupeta\", una specie di torrone con miele e mandorle. A carnevale si fanno le chiacchiere e per la festa di San Giuseppe le zeppole. Per Pasqua si preparano dolcetti a forma di pecorelle in pasta di mandorla, le \"scarcedde\"\" e i \"taralli con \"lu scileppe\"\".\nGeografia antropica.\nFrazioni.\nMassafra possiede 4 frazioni:\nEconomia.\nAgricoltura.\nL'agricoltura \u00e8 il tradizionale settore di attivit\u00e0 massafrese. Si coltivano soprattutto:\nI seminativi, con la produzione di grano, avena, orzo, erba medica e soprattutto erba da taglio utilizzata per l'allevamento degli animali.\nLa coltivazione di ortaggi avviene nella parte meridionale del territorio. Vengono coltivati cicorie, finocchi, pomodori, melanzane, peperoni, cetrioli, zucchine, zucche, caroselli, barattini, bietole, sedano, rape, cavolfiori, meloni, angurie, prezzemolo, basilico e legumi.\nI frutteti della zona settentrionale producono mandorle e ciliegie, mentre quelli della zona meridionale pesche, albicocche, susine, fichi, prugne e fichi d'India.\nAllevamento.\nL'allevamento \u00e8 diffuso soprattutto nella parte collinare del territorio comunale. Si allevano bovini, caprini, ovini, suini ed equini per il macello e le produzioni dell'industria caesaria e dei salumifici.\nL'apicoltura costituiva un'attivit\u00e0 molto redditizia, praticata un tempo nella gravina, dove le arnie venivano collocate nelle grotte (una delle quali \u00e8 tuttora denominata \"grotta del miele\"). Oggi l'allevamento delle api avviene nella zona meridionale.\nArtigianato.\nFino ai primi decenni del secolo scorso operavano a Massafra molti produttori di ceramica rustica (\"cretaglia\") e tessitori di felpa (una sorta di velluto coordinato colorato, che si confezionava con telai, azionati in casa o nelle grotte). Collegabili a questi prodotti sono i ricami artistici su stoffa, che venivano eseguiti per la preparazione dei corredi nuziali.\nUn'altra attivit\u00e0 artigiana popolare \u00e8 quella ancora esistente dei \"panierai\", che confezionano, con sottili strisce di canna, ceste e panieri di ogni dimensione ed uso.\nIn riferimento all'antica ed ormai scomparsa attivit\u00e0 dei maestri d'ascia, si \u00e8 diffusa la creazione di manufatti in legno naturale. In prosecuzione dei tradizionali mestieri dei \"ferrai\" e degli \"stagnini\" in via Muro, si producono tuttora oggetti in ferro battuto e in rame. I vecchi \"zoccatori\" e maestri scalpellini scolpivano la morbida pietra calcarea. Altri prodotti artigianali sono opera dei \"fiscolari\", che utilizzano cordame. La cartapesta viene utilizzata per i carri che sfilano nel Carnevale massafrese.\nIndustria.\nL'attivit\u00e0 industriale si \u00e8 sviluppata con l'indotto dell'impianto siderurgico dell'Italsider (ora ILVA) di Taranto, aperto agli inizi degli anni sessanta. Nello stesso periodo, fu aperta a Massafra una fabbrica per la produzione di birra di propriet\u00e0 della Dreher acquisita negli anni novanta dal gruppo Heineken Italia.\nL'industria alimentare \u00e8 legata alle attivit\u00e0 agricole (oleifici (\"trappiti\"), caseifici, salumifici). Vengono inoltre prodotti materiali plastici per l'irrigazione.\nVi sono anche attivit\u00e0 legate all'edilizia e alla produzione di mobili e infissi.\nInfrastrutture e trasporti.\nStrade.\nI collegamenti stradali principali sono rappresentati da:\nMobilit\u00e0 urbana.\nIl trasporto locale \u00e8 garantito dagli autobus di linea della \"Miccolis S.p.A\", che collegano le varie zone di Massafra, la frazione di Chiatona (specialmente nel periodo estivo) e il Parco di Guerra.\nIl \"Consorzio Trasporti Pubblici\" di Taranto collega la cittadina con Crispiano, Statte, Palagiano, Martina Franca, Castellaneta e Taranto (tratte utilizzate principalmente da studenti e pendolari).\nLe \"Ferrovie del Sud-Est\"' garantiscono il collegamento diretto con Bari, con salita dei passeggeri al cosiddetto \"Bivio\" lungo la via Appia a sud di Massafra.\nAmministrazione.\nDi seguito \u00e8 presentata una tabella relativa alle amministrazioni che si sono succedute dal 1987.\nSport.\nLa principale squadra di calcio della citt\u00e0 \u00e8 la A.S.D. Citt\u00e0 di Massafra, nata nel 2015 con la chiusura della societ\u00e0 Delfini Rossoblu, militante in Promozione. Fino al 2014 era attiva l'A.C.D. Massafra, che ha sempre militato in campionati dilettantistici, fondata nel 1963.\nVi hanno sede inoltre due societ\u00e0 di pallavolo: l'A.S.D. Volley Massafra e la ELSAC Pallavolo Massafra. La squadra di pallacanestro Basket Massafra non \u00e8 pi\u00f9 attiva.\nDal 1988 a Massafra si tiene una gara podistica internazionale maschile e femminile di 11\u00a0km su strada, la Stramassafra.\ndal 1996 a Massafra vi \u00e8 una Scuola di Aikido dell'associazione tradizionale giapponese Aikikai D'Italia \nDal 2013 a Massafra vi \u00e8 una Scuola Subacquea e Centro Immersioni della Polisportiva Sommozzatori Oriente a..s.d .\nIl 21 agosto 1960 Massafra \u00e8 stata tappa del viaggio della Fiaccola olimpica per le olimpiadi estive di Roma 1960."}
{"id": "1753814", "revid": "109104363", "url": "https://it.wikipedia.org/wiki?curid=1753814", "title": "Asarcornis scutulata", "text": "L'anatra alibianche (\"Asarcornis scutulata\", M\u00fcller 1842) \u00e8 un uccello facente parte della famiglia delle Anatidae, si tratta dell'unica specie del genere Asarcornis.\nSistematica.\nTradizionalmente considerata come parente dell'anatra muschiata (\"Cairina moschata\"), alcuni autori la annoveravano anche nel genere \"Cairina\". Tuttavia le analisi del DNA mitocondriale e l'analisi biogeografica della loro distribuzione contraddicano quest'ipotesi. Cos\u00ec, \u00e8 pi\u00f9 logico l'inserimento di questa specie in un genere monotipo piuttosto che avvicinarlo all'anatra muschiata. In compenso vi \u00e8 una relazione pi\u00f9 vicina con le anatre tuffatrici.\nDistribuzione e popolazione.\nStoricamente, l'anatra alibianche era in gran parte presente nel nord-est dell'India ed in Bangladesh, e nel sud-est asiatico, di Giava e di Sumatra. Tuttavia, nel 2002, la popolazione totale di quest'uccelli non superava quota 800, con 200 esemplari distribuiti nel Laos, Thailandia, Vietnam e Cambogia, 150 a Sumatra, in particolare in Way Kambas National Park e 450 distribuiti tra l'India, il Bangladesh e la Birmania.\nHabitat.\nAbita le foreste umide, paludi, stagnani e corsi d'acqua a flusso lento; solitamente vive in pianure (sotto i 200 m di altidutine) dove trova l'habitat ottimale, ma pu\u00f2 spingersi in zone unide fino a 1.400 m di quota. Anche se essenzialmente stazionaria, alcuni esemplari possono compiere modesti spostamenti in caso vi siano periodi secchi che riducono i livelli di acqua e la disponibilit\u00e0 di cibo.\nMinacce.\nIl declino di questa specie \u00e8 da attribuire in gran parte al disboscamento diffuso delle pianure, unito al drenaggio delle zone acquitrinose. Le piccole, popolazioni spezzettate risultanti sono vulnerabili a causa della perdita di variabilit\u00e0 genetica, della dispersione, della caccia, della raccolta delle uova e degli anatroccoli per alimento."}
{"id": "1753816", "revid": "203752", "url": "https://it.wikipedia.org/wiki?curid=1753816", "title": "Asarcornis", "text": ""}
{"id": "1753820", "revid": "203752", "url": "https://it.wikipedia.org/wiki?curid=1753820", "title": "Anatra alibianche", "text": ""}
{"id": "1753821", "revid": "1543377", "url": "https://it.wikipedia.org/wiki?curid=1753821", "title": "Provincia di K\u00e9n\u00e9dougou", "text": "La provincia di K\u00e9n\u00e9dougou \u00e8 una delle 45 province del Burkina Faso, situata nella Regione degli Alti Bacini. Il capoluogo \u00e8 Orodara.\nStruttura della provincia.\nLa provincia di K\u00e9n\u00e9dougou comprende 13 dipartimenti, di cui 1 citt\u00e0 e 12 comuni:"}
{"id": "1753822", "revid": "86343", "url": "https://it.wikipedia.org/wiki?curid=1753822", "title": "K\u00e9n\u00e9dougou", "text": ""}
{"id": "1753824", "revid": "84184", "url": "https://it.wikipedia.org/wiki?curid=1753824", "title": "Cacciatori", "text": ""}
{"id": "1753827", "revid": "110157", "url": "https://it.wikipedia.org/wiki?curid=1753827", "title": "Brass Knuckles", "text": "Brass Knuckles \u00e8 il quinto album del rapper Nelly e la data di uscita \u00e8 stata programmata al 19 agosto 2008, dopo diverse posticipazioni.\nIl disco.\nL'album sar\u00e0 composto da 14 tracce; la notizia \u00e8 stata confermata dal Magazine: USA Today.\nNelly ha spiegato il titolo nel \"miglior modo\" riferendosi a quanto sia difficile colpire.\nOspiti.\nMolti ospiti partecipano all'album Brass Knuckles, come Akon, Ashanti, R. Kelly, Avery Storm, Snoop Dogg, Pharrell, T.I., Usher, Ciara, Fergie, Rick Ross e anche la possibilit\u00e0 di partecipare con Mariah Carey, Bruce Springsteen e Janet Jackson.\nNelly vorrebbe che si partecipi con la Carey e con la Jackson nella stessa canzone.\nL'album \u00e8 prodotto da una manciata di nuovi produttori.\nSingoli.\nIl primo singolo avrebbe dovuto essere \"Cut It Out\", ma fu sostituito da \"Wadsyaname\", pubblicato il 21 agosto 2007 come singolo digitale ma a causa della data di uscita dell'album (che doveva essere in uscita il 16 ottobre) il primo singolo divenne cos\u00ec \"Party People\" in collaborazione con Fergie.\nRecentemente Nelly ha registrato la canzone in collaborazione con Ciara e Jermaine Dupri, intitolata \"Stepped on My J'z\", e inizialmente era il secondo singolo, ma divenne poi il terzo. La canzone e il video musicale sono stati pubblicati il 1\u00ba giugno. La canzone \"Body on Me\" invece \u00e8 diventata il secondo singolo. La canzone, in collaborazione con Akon e Ashanti, \u00e8 stata pubblicata il 9 giugno 2008. Il video \u00e8 stato girato a Las Vegas, dentri il Casino \"Red Rock Resort Spa and Casino\". Il video \u00e8 stato premiato il 18 luglio 2008 a FNMTV."}
{"id": "1753840", "revid": "1543377", "url": "https://it.wikipedia.org/wiki?curid=1753840", "title": "Drew Gilpin Faust", "text": "La Faust, ex preside del Radcliffe Institute for Advanced Study, \u00e8 anche il primo presidente di Harvard dal 1972 senza una laurea universitaria o post-universitaria conseguita ad Harvard.\nBiografia.\nInizi e carriera.\nLa Faust \u00e8 nata a New York ed \u00e8 cresciuta nella contea di Clarke, Virginia, nella Valle di Shenandoah. Figlia di Catharine e McGhee Tyson Gilpin, proviene da una famiglia di leader aziendali e politici con importanti amicizie. Il suo bisnonno, Lawrence Tyson, fu senatore degli Stati Uniti per il Tennessee durante gli anni 1920.\nDiplomatasi alla Concord Academy, Concord nel 1964, la Faust ottenne il suo B.A. dal Bryn Mawr College, il M.A. e il Ph.D. in civilt\u00e0 americana all'Universit\u00e0 della Pennsylvania nel 1975. Nello stesso anno, entr\u00f2 alla facolt\u00e0 Penn della medesima universit\u00e0 come assistente professore di civilt\u00e0 americana. Sulla base delle sue ricerche e dei suoi studi, fu poi nominata professoressa di storia presso la cattedra intitolata a Walter Annenberg. Specializzata nella storia del Sud degli Stati Uniti nel periodo prebellico ed in quella della Guerra di secessione, la Faust apr\u00ec nuove prospettive sulla storia intellettuale del Sud prebellico e sui ruoli mutevoli delle donne durante la Guerra di secessione. \u00c8 autrice di cinque libri, in particolare di \"Mothers of Invention: Women of the Slaveholding South in the American Civil War\" (\"Madri dell'invenzione: donne del Sud schiavista nella Guerra civile americana\"), per il quale vinse nel 1997 il Premio Francis Parkman della Societ\u00e0 degli storici americani.\nNel 2001, la Faust divenne la prima preside del Radcliffe Institute for Advanced Study, che aveva raccolto l'eredit\u00e0 del Radcliffe College.\nLa Faust \u00e8 un'amministratrice fiduciaria del Bryn Mawr College, della Andrew Mellon Foundation e del National Humanities Center. Fa anche parte del consiglio educativo nazionale della Guggenheim Foundation. Dopo il divorzio dal primo marito, Stephen Faust, ha sposato Charles E. Rosenberg, uno storico della medicina che insegna anch'egli ad Harvard.\nNomina a Presidente dell'Universit\u00e0 di Harvard.\nIl 30 giugno 2006, l'allora Presidente di Harvard Lawrence H. Summers rassegn\u00f2 le dimissioni dopo una tumultuosa serie di controversie (originate in parte da commenti che aveva fatto su una possibile correlazione tra il genere sessuale e il successo in certi campi accademici). Derek Bok, che aveva ricoperto la carica di Presidente di Harvard nel periodo 1971\u20131991, assunse l'incarico \"ad interim\" finch\u00e9 non fosse stata trovata una sostituzione permanente.\nL'8 febbraio 2007, \"The Harvard Crimson\", il giornale studentesco dell'Universit\u00e0 di Harvard, annunci\u00f2 che Drew Gilpin Faust era stata prescelta come nuova presidente. In seguito all'approvazione formale da parte degli organi di governo dell'universit\u00e0, la sua nomina fu quindi ufficializzata tre giorni pi\u00f9 tardi.\nDurante una conferenza stampa al \"campus\" la Faust afferm\u00f2: \u00abSpero che la mia nomina possa essere un simbolo di un'apertura di opportunit\u00e0 che sarebbero state inconcepibili perfino una generazione fa\u00bb. Ma aggiunse anche: \u00abIo non sono la presidente donna di Harvard, io sono la presidente di Harvard\u00bb.\nIl 12 ottobre 2007, la Faust prese possesso della sua sede come presidente di Harvard a Cambridge (Massachusetts). Nell'inaugurazione, disse che \u00ab...un'universit\u00e0 non si basa sui risultati del trimestre successivo; non si basa neanche su chi uno studente \u00e8 diventato mediante la laurea. Si basa sull'apprendimento che plasma una vita, apprendimento che trasmette il lascito di millenni; apprendimento che forgia il futuro.\u00bb\nVita privata.\nAlla Faust nel 1988 fu diagnosticato un tumore al seno, ma ha sempre rifiutato di parlare con i media sia della diagnosi che delle cure."}
{"id": "1753844", "revid": "339392", "url": "https://it.wikipedia.org/wiki?curid=1753844", "title": "10. SS-Panzer-Division Frundsberg", "text": ""}
{"id": "1753849", "revid": "339392", "url": "https://it.wikipedia.org/wiki?curid=1753849", "title": "1. SS-Panzerdivision &quot;Leibstandarte SS Adolf Hitler&quot;", "text": ""}
{"id": "1753855", "revid": "1543377", "url": "https://it.wikipedia.org/wiki?curid=1753855", "title": "Provincia di Tuy", "text": "La provincia di Tuy \u00e8 una delle 45 province del Burkina Faso, situata nella regione degli Alti Bacini. Il capoluogo \u00e8 Hound\u00e9.\nStruttura della provincia.\nLa provincia di Tuy comprende 7 dipartimenti, di cui 1 citt\u00e0 e 6 comuni:"}
{"id": "1753862", "revid": "109639", "url": "https://it.wikipedia.org/wiki?curid=1753862", "title": "Moda punk", "text": ""}
{"id": "1753864", "revid": "188323", "url": "https://it.wikipedia.org/wiki?curid=1753864", "title": "Angina pectoris stabile", "text": ""}
{"id": "1753865", "revid": "188323", "url": "https://it.wikipedia.org/wiki?curid=1753865", "title": "Angina pectoris instabile", "text": ""}
{"id": "1753868", "revid": "1748167", "url": "https://it.wikipedia.org/wiki?curid=1753868", "title": "La7.it", "text": ""}
{"id": "1753870", "revid": "1372005", "url": "https://it.wikipedia.org/wiki?curid=1753870", "title": "Goffredo di Villehardouin", "text": "Fu uno dei pi\u00f9 noti cronisti del periodo della Quarta Crociata, sulla quale scrisse la cronaca della conquista di Costantinopoli (13 aprile 1204): \" De la Conqu\u00eate de Constantinople\". Il testo \u00e8 il pi\u00f9 antico di prosa narrativa in francese dell'epoca che sia pervenuto fino ad oggi. Dopo la crociata divenne Maresciallo di Champagne e di Romania.\nBiografia.\nGoffredo nacque nel castello di Villehardouin, sito a circa 30\u00a0km ad est della citt\u00e0 di Troyes, fra Arcis-sur-Aube e Bar-sur-Aube, nell'attuale dipartimento dell'Aube. La data di nascita (1160) \u00e8 solo presunta: certo \u00e8 che dovette nascere fra il 1150 e il 1164. Proveniente da famiglia di nobile stirpe, verso il 1190 fu nominato siniscalco della Champagne e probabilmente accompagn\u00f2 il suo signore, conte Enrico II di Champagne, alla Terza Crociata (1189\u00a0\u2013 1192). Allorch\u00e9, per porre rimedio all'insuccesso di quest'ultima si dovette ricorrere ad una quarta crociata, Goffredo ader\u00ec ad essa nel corso di un torneo che il successore di Enrico, Tebaldo III di Champagne, aveva organizzato nel 1199.\nNel 1201 Goffredo fu nominato dal comandante designato della Quarta Crociata, Tebaldo III di Champagne, ambasciatore presso la Repubblica di Venezia, allo scopo di negoziare il trasporto dei crociati in Terrasanta. La morte improvvisa di Tebaldo (24 maggio 1201) rese necessaria la nomina di un altro comandante e Goffredo appoggi\u00f2 in questo Bonifacio I del Monferrato. I crociati, raccoltisi a Venezia non si diressero subito verso la Palestina ma, non essendo in grado di pagare ai veneziani l'intero costo del loro trasporto, accettarono di recarsi prima a Zara per riconquistarla alla citt\u00e0 di Venezia cui Zara si era ribellata.\nZara fu conquistata nel 1202 e Alessio IV, nipote dell'imperatore di Bisanzio Alessio III, promise ai crociati, in cambio della deposizione dello zio e della sua intonazione, denaro e la ricomposizione dello scisma del 1054. Questa ultima proposta fu appoggiata dai veneziani del doge Enrico Dandolo ed accettata da Bonifacio I del Monferrato, sempre nella speranza di chiudere il debito con i veneziani e poter finanziare la crociata stessa. Tuttavia la popolazione di Bisanzio non accett\u00f2 la supremazia religiosa di Roma, promessa da Alessio IV e questi, essendo stato cacciato dalla citt\u00e0, ricorse ai crociati che dopo un assedio iniziato a fine giugno, la notte fra il 17 ed il 18 luglio la conquistarono e saccheggiarono.\nAlessio fu insediato sul trono ad agosto ma dovette accettare di condividere il potere con il padre Isacco II. I rapporti con i crociati si guastarono e questi pretesero che Alessio onorasse gli impegni presi a Zara: poich\u00e9 ci\u00f2 non avvenne, le truppe crociate, in massima parte francesi, occuparono la citt\u00e0 ed instaurarono un nuovo impero, l'Impero Latino (1204). La corona imperiale fu affidata a Baldovino V di Fiandra.\nGoffredo fu uno dei capi militari del nuovo impero e Baldovino lo insign\u00ec del titolo di \u201cmaresciallo di Romania\u201d. Nel 1205 Baldovino fu sconfitto dai Bulgari ad Adrianopoli (14 aprile 1205) e fu fatto prigioniero. Goffredo condusse molto abilmente la ritirata delle truppe imperiali ed in riconoscimento dei suoi servigi Bonifacio I del Monferrato, divenuto intanto re di Tessalonica, gli diede la sovranit\u00e0 sulla citt\u00e0 di Messinopoli in Tracia, ove presumibilmente fin\u00ec i suoi giorni.\nOpere.\nNel 1207 egli inizi\u00f2 la sua cronaca della Quarta Crociata, \"Histoire de la conqu\u00eate de Constantinople\" ovvero \"Chronique des empereurs Baudouin et Henri de Constantinople\" ove descrisse la cronaca degli avvenimenti tra il 1198 et 1207. Egli li espose in francese e non in latino, in buono stile. Tuttavia il suo punto di vista \u00e8 unilaterale, poich\u00e9 l'obiettivo suo di buon trovatore fu quello di fare l'apologia dei capi della crociata. Egli trascur\u00f2 quindi i dettagli relativi alle ragioni del cambiamento dell'obiettivo originario della medesima.\nIl suo racconto viene solitamente comparato con quelli del cavaliere francese di minor rango, Roberto de Clari, di Niceta Coniata, ufficiale di rango elevato dell'esercito bizantino, storico e testimone oculare dei fatti che narra, e di Gunther di Pairis (circa 1150\u00a0\u2013 circa 1220), un monaco cistercense, che narra gli eventi nella prospettiva di un confratello, l'abate Martino, che era al seguito della crociata.\nDiscendenza.\nUn figlio di Goffredo, Erardo, fu il primo signore di Villehardouin. Il nipote (figlio di un fratello) omonimo Goffredo, che lo aveva seguito nella crociata e si era particolarmente distinto guadagnandosi la stima sia di Baldovino di Fiandra che quella di Bonifacio del Monferrato, fu il primo principe di Acaia, titolo e signoria (una parte della Morea, cio\u00e8 del Peloponneso) appositamente create per lui."}
{"id": "1753877", "revid": "339392", "url": "https://it.wikipedia.org/wiki?curid=1753877", "title": "5\u00aa SS-Panzerdivision &quot;Wiking&quot;", "text": ""}
{"id": "1753878", "revid": "371529", "url": "https://it.wikipedia.org/wiki?curid=1753878", "title": "Sinatra Swings", "text": "Sinatra Swings \u00e8 un album del crooner statunitense Frank Sinatra, pubblicato nel 1961 dalla Reprise Records.\nIl disco.\nL'album fu intitolato originariamente \"Swing Along with Me\" ma era cos\u00ec simile al titolo del disco precedente, \"Come Swing with Me\" che la Capitol Records denunci\u00f2 Sinatra. La causa la vinse la Capitol, cos\u00ec il cantante dovette cambiare il titolo in \"Sinatra Swings\". Per vendetta, tutti i CD di questo album distribuiti in seguito furono pubblicati con il titolo originale.\nL'album fu arrangiato da Billy May: si pu\u00f2 riconoscere lo stesso stile di \"Come Dance with Me!\" e \"Come Swing with Me\". Alcune canzoni, come \"Granada\", risultano particolarmente ben riuscite dal punto di vista musicale. Sinatra per\u00f2 comincia a sentire gli affanni di una vita passata cantando e a volte la sua voce risulta logorata."}
{"id": "1753879", "revid": "112862506", "url": "https://it.wikipedia.org/wiki?curid=1753879", "title": "Folkest", "text": "Folkest \u00e8 un festival dedicato alla musica di tutte le etnie e le culture del mondo, che si tiene nei comuni del Friuli-Venezia Giulia e in alcuni del Veneto, della Carinzia, della Slovenia e dell'Istria, nel mese di luglio di ogni anno.\nScopo.\nLo scopo del festival \u00e8 promuovere la musica popolare di tutto il mondo, anche attraverso la pubblicazione della rivista di tradizioni, danza e musica Folk Bulletin (dal 2010 portale telematico www.folkbulletin.com), di libri e di cd.\nStoria.\nIl festival nasce nel 1979, (fieste di chenti) ma dal 1984 prende definitivamente il nome di Folkest.\nFolkest ha mosso i primi passi poggiandosi su alcune idee portanti che ancora oggi sono i fondamenti delle sue scelte organizzative e artistiche: dare spazio alle musiche, principalmente etniche, che altrove trovano difficolt\u00e0 di rappresentazione; riscoprire il piacere dell'ascolto musicale come fenomeno collettivo, come momento di festa; ambientare gli spettacoli negli scorci pi\u00f9 suggestivi della regione Friuli; non divenire mai strumento di consenso, ma portavoce \u2013 e se possibile avanguardia- delle tensioni culturali che a livello mondiale rendono stimolante e in perenne divenire il mondo della musica di qualit\u00e0, cui la musica etnica appartiene di diritto perch\u00e9 espressione di una comunit\u00e0.\nFolkest \u00e8 stato il primo folk festival in Italia ad invitare i gruppi musicali rappresentanti dell'Est Europa: fin dagli anni Settanta, infatti, ben prima della caduta del muro di Berlino, Folkest si \u00e8 rivelata essere fonte di reciproca conoscenza e strumento di contatto con le etnie magiare e balcaniche, rumene e macedoni che tanto successo conobbero poi nel resto d'Italia in anni pi\u00f9 recenti.\nIn Slovenia Folkest viene organizzato in collaborazione con il Ministero della cultura, con il Comune di Capodistria e con la Comunit\u00e0 Autogestita della Nazionalit\u00e0 Italiana di Capodistria. La manifestazione capodistriana viene materialmente organizzata dall'AIAS, Associazione Italiana Arte e Spettacolo di Capodistria.\nLa sede dell'organizzazione \u00e8 Spilimbergo (PN) che, assieme a Udine e Capodistria (Slovenia) \u00e8 la sede principale dei concerti."}
{"id": "1753891", "revid": "21880", "url": "https://it.wikipedia.org/wiki?curid=1753891", "title": "Oxalidales", "text": "Oxalidales \u00e8 un ordine di piante angiosperme definito dalla classificazione APG.\nTassonomia.\nVi appartengono le seguenti famiglie:\nNel Sistema Cronquist l'ordine Oxalidales non \u00e8 riconosciuto e la maggior parte delle famiglie vengono ascritte all'ordine Rosales. La famiglia Oxalidaceae viene ascritta all'ordine Geraniales, mentre le Elaeocarpaceae sono suddivise tra gli ordini Malvales e Polygalales."}
{"id": "1753897", "revid": "125106345", "url": "https://it.wikipedia.org/wiki?curid=1753897", "title": "Pole dance", "text": "La pole dance \u00e8 un misto di ginnastica e danza con la pertica. Sinonimo da anni di lap dance, si differenzia invece profondamente da essa in quanto, mentre quest'ultima nasce come spettacolo ludico e d'intrattenimento, la pole dance \u00e8 un'attivit\u00e0 sportiva a tutti gli effetti. Essa si basa infatti sull'esecuzione di figure acrobatiche, che richiedono notevoli doti di forza, scioltezza, coordinazione, agilit\u00e0, flessibilit\u00e0 e resistenza.\nStoria.\nSecondo fonti storiche la pole dance si \u00e8 sviluppata nel Nord America durante gli anni della depressione del 1920. \nI circensi cinesi nello stesso periodo storico gi\u00e0 praticavano la loro arte danzante nei loro spettacoli itineranti, sembrerebbe appunto che si siano intrecciati in questo periodo i vari stili praticati nei vari spettacoli del circo acrobatico. \nNel Nord America erano spesso i pali dei tendoni per svolgere vere e proprie performance durante gli spettacoli itineranti. \nNon \u00e8 ancora nota invece l'introduzione della pratica nei night club, ma si suppone che sia un naturale evoluzione di questo sport intrecciarono con la cultura del divertimento e degli spettacoli Burlesque, divenendo, cos\u00ec come la danza del ventre, un'attivit\u00e0 ricreativa con componente sensuale.\nL'unica correlazione tra pole dance e lap dance a livello evoluzionistico per questo sport potrebbe essere di tipo indiretto, dall'osservazione dello sport circense e constatando che di fatto per eseguire le figure si necessita di un certo contatto ovvero grip, al palo, che ottiene solo con la pelle a diretto contatto con il palo, questo pu\u00f2 aver portato allo sviluppo della lap dance. \nAltre fonti indicano invece la pole dance come sport che deriva direttamente dalla \"Mallakhamb\", una pratica che nasce nel XII secolo in India\".\"\nLa Pole Dance incominci\u00f2 gradualmente ad evolversi passando da spettacolo itinerante ad appuntamento fisso nei bar intorno agli anni '50, in contemporanea al burlesque. \nNel mondo ritroviamo il palo cinese, pi\u00f9 grosso degli attuali pali da pole dance e con un rivestimento in gomma, viene utilizzato dai circensi per eseguire figure spettacolari e molto complesse, esibizioni composte anche da pi\u00f9 persone in contemporanea, che si arrampicando facilmente fino ad altezze anche di 6 metri. \nIn India troviamo il Mallakhamb, uno sport tradizionale che utilizza una pertica di legno sulla quale si esibiscono solitamente gli uomini.\nCampionati Italiani di pole dance.\nDa anni la pole dance viene riconosciuta come una disciplina vera e propria con regolamento, giudici e campionati.\nL Italia entra nelle competizioni solo nel 2010, per ultima, infatti il circuito internazionale, nasce nel 1995 con i primi campionati in America ed Australia. \nIl primo Campionato Italiano di Pole Dance si \u00e8 svolto a Roma nel 2010, promosso dalla Federazione Italiana di Pole Dance e vinto da Sara Brilli. \nNel 2011 la FISAC Gym ha organizzato l'Italian Pole Championship portando le regole della ginnastica nella pole dance e strutturandolo in maniera pi\u00f9 rigida. \nNonostante tutto le regole per realizzare una gara rimangono libere di essere stabilite da qualunque ASD.\nDal 2013 la IPDC - Italian Pole Dance Contest, realizzata da un ASD, organizza una competizione annuale italiana, come tante nate ultimamente, dedicata alla Pole Dance inserita tra le competizioni ufficiali da A.I.D.A.S. (Associazione Italiana Discipline Acrobatiche Sportive).\nPole dance alle Olimpiadi.\nLa pole dance\u00a0\u2013 come il calcio o il basket\u00a0\u2013 si \u00e8 dotata negli anni di un sistema di punteggio, di regole e di norme antidoping (con test condotti dalla Wada, l\u2019agenzia mondiale antidoping), che le ha permesso di raggiungere lo status provvisorio di sport.\nPer essere riconosciuta definitivamente come tale, sar\u00e0 necessario raggiungere entro 24 mesi la soglia di 40 Federazioni nazionali riconosciute (oggi sono una quindicina) e diffuse in almeno 4 Continenti. \nFederazioni il cui numero dovr\u00e0 salire a 50 perch\u00e9 il CIO possa prendere in considerazione l\u2019ipotesi di ammettere la pole dance\u00a0\u2013 alias pole sport\u00a0\u2013 nel programma delle edizioni estive dei Giochi Olimpici.\nIl palo.\nLe dimensioni del palo variano da diametro di 50mm, ai pi\u00f9 piccoli di 38mm. \nLa dimensione influenza l'esecuzione in base alle caratteristiche dell'individuo, la sua costituzione e forza muscolare, dimensione delle mani e altre variabili; la scelta quindi diviene spesso soggettiva. \nAumenta lo sforzo necessario nelle braccia in caso di pali da 50mm e diminuisce con i pali pi\u00f9 piccoli. \nAttualmente durante i campionati si utilizzano misure di mezzo come il 45mm che offre un buon compromesso e 2 pali, uno statico e uno spinning.\nI materiali principalmente utilizzati per i pali sono l'acciaio inossidabile, l'acciaio cromato per elettrolisi o le barre a sezione tonda in ottone. \nL'acciaio cromato non \u00e8 altro che un palo cavo internamente rivestito esternamente da una superficie di cromo che si ottiene per elettrolisi. \nL'elettrolisi \u00e8 di spessore tale da non consentire al materiale (cromo) di consumarsi nel tempo. I rivestimenti pi\u00f9 utilizzati sono quelli al cromo oppure tramite verniciatura a polvere ed il rivestimento in titanio.\nLe diverse finiture superficiali del materiale hanno diverse propriet\u00e0 di presa. \nPer riferimento, l'Acciaio lucido \u00e8 uno dei materiali pi\u00f9 scivolosi tra quelli elencati, dunque idoneo per figure che richiedono meno grip, permette una danza pi\u00f9 veloce, pi\u00f9 fluida, mentre i pali di ottone forniscono pi\u00f9 attrito, consentendo una tenuta delle mani e delle altre parti del corpo pi\u00f9 salda che permette la realizzazione di una danza lenta e sinuosa o improvvisi bloccaggi per serraggio delle gambe o braccia in fase di discesa veloce. \nVersioni utilizzabili anche in ambiente domestico o trasportabili, sono disponibili in kit smontabili e possono essere utilizzati per la pratica o l'esercizio aerobico."}
{"id": "1753907", "revid": "1564499", "url": "https://it.wikipedia.org/wiki?curid=1753907", "title": "Torello", "text": ""}
{"id": "1753910", "revid": "371529", "url": "https://it.wikipedia.org/wiki?curid=1753910", "title": "I Remember Tommy", "text": "I Remember Tommy \u00e8 un album del crooner statunitense Frank Sinatra, pubblicato nel 1961 dalla Reprise Records.\nIl disco.\nGi\u00e0 dal titolo si capisce che l'album \u00e8 un tributo al direttore d'orchestra Tommy Dorsey, l'uomo che aveva contribuito di pi\u00f9 a far diventare Sinatra una star. Anche se Dorsey era gi\u00e0 morto da quattro anni, Sinatra incise dodici pezzi del suo repertorio con l'orchestra, rimaneggiandoli molto poco.\nLe ballate come \"Take Me\" risultano un po' antiquate e comunque pi\u00f9 adatte alla voce del Sinatra giovane, mentre i pezzi swing come \"Without a Song\" funzionano piuttosto bene. Il disco non \u00e8 un capolavoro, ma gli arrangiamenti ricchi di archi di Sy Oliver si rivelarono comunque azzeccati."}
{"id": "1753913", "revid": "1714743", "url": "https://it.wikipedia.org/wiki?curid=1753913", "title": "Giovanni I di Boemia", "text": "Biografia.\nFiglio dell'Imperatore del Sacro Romano Impero Arrigo VII e di Margherita di Brabante, figlia di Giovanni I di Brabante, il 30 agosto 1310, a Spira, Giovanni, a 14 anni, spos\u00f2 Elisabetta di Boemia, di circa diciotto, figlia di Venceslao II di Boemia e sorella minore dell'ultimo re di Boemia della discendenza dei P\u0159emyslidi, Venceslao III di Boemia (assassinato nel 1306)\nPoco prima delle nozze, l'imperatore Arrigo VII, padre di Giovanni, aveva deposto dal trono boemo Anna di Boemia, sorella di Elisabetta, e il marito Enrico di Carinzia e Tirolo: per questo, poco dopo, Elisabetta e Giovanni ricevettero congiuntamente il titolo di re di Boemia. Dopo una settimana i giovani sposi partirono per la Boemia con un esercito tedesco e boemo e a dicembre entrarono a Praga, da cui fuggiva Enrico di Carinzia, e subito dopo vennero incoronati. Giovanni riusc\u00ec ad ottenere dal duca d'Austria Federico I d'Asburgo la Moravia, che annesse al regno di Boemia.\nAlla morte del padre, nel 1313, inizialmente fu tra i pretendenti alla corona imperiale; ma l'anno dopo si tenne l'elezione e vi fu una doppia elezione: un Wittelsbach, Ludovico il Bavaro e un Asburgo, Federico I il Bello; Giovanni si schier\u00f2 con Ludovico e lo sostenne fedelmente anche quando gli Asburgo invasero la Baviera (1322); allora Ludovico appoggiato da Giovanni, reag\u00ec e affront\u00f2 Federico che fu sconfitto e fatto prigioniero nella battaglia di M\u00fchldorf (28 settembre 1322).\nMa la riconoscenza del nuovo imperatore verso Giovanni fu pressoch\u00e9 nulla e, anzi ostacol\u00f2 il suo piano di insediare nel Ducato di Carinzia e Tirolo il figlio cadetto Giovanni Enrico di Lussemburgo, che aveva sposato Margherita Maultasch, l'erede di Enrico di Carinzia e Tirolo. Infatti, alla morte del duca Enrico (1335), per decisione imperiale il ducato venne assegnato agli Asburgo, che riuscirono ad insediarsi solo in Carinzia, perch\u00e9 il Tirolo si ribell\u00f2 e riconobbe come duca Giovanni Enrico e Margherita. Il 22 agosto dello stesso anno Giovanni I, accompagnato dal figlio Carlo, concluse a Tren\u010d\u00edn con il re di Polonia Casimiro il Grande, l'omonimo trattato, con il quale il re polacco rinunciava per sempre alle sue pretese sulla Slesia. Nello stesso periodo, accett\u00f2 di prendere parte alla campagna avviata dai cavalieri teutonici nel Granducato di Lituania, recandosi per due volte in Samogizia assieme alle sue truppe.\nQuando, nel 1341, i rapporti tra Giovanni Enrico e Margherita si guastarono, l'imperatore, Ludovico il Bavaro, ne approfitt\u00f2 per schierarsi contro Giovanni e - dopo che Margherita aveva allontanato dal Tirolo il marito e resistito ad un attacco del fratello di Giovanni Enrico, Carlo - favor\u00ec il matrimonio tra Margherita ed il proprio figlio, Ludovico di Brandeburgo. Questo matrimonio fu disapprovato dal papa Benedetto XII e poi dal papa Clemente VI e suscit\u00f2 grande scalpore in tutta Europa. \nGiovanni, che aveva sempre cercato di cucire i rapporti tra impero e papato da allora lavor\u00f2 affinch\u00e9 i rapporti tra il papa e l'imperatore precipitassero e nel corso del 1345, Clemente VI prese in considerazione l'idea di deporre l'imperatore. Nell'aprile del 1346 il papa emise una bolla in cui l'imperatore era colpito da maledizione eterna e i suoi discendenti non potevano ricoprire cariche pubbliche; contemporaneamente Giovanni raggiunse un accordo con il papa che prevedeva che il figlio Carlo sarebbe stato il nuovo imperatore, e intanto, a luglio, veniva eletto reggente dai grandi elettori tedeschi.\nLa battaglia di Cr\u00e9cy.\nSubito dopo l'elezione Giovanni e il figlio raggiunsero il re di Francia, Filippo VI, che aveva richiesto il loro aiuto. Giovanni, sofferente da alcuni anni di problemi alla vista, che l'avevano portato a una quasi totale cecit\u00e0, poche settimane dopo perse la vita, partecipando alla battaglia di Cr\u00e9cy.\nGiovanni I appresa che la situazione si era resa disperata prese la decisione di attaccare i nemici inglesi in una cavalleresca, ma al tempo stesso suicida carica di cavalleria pur di salvare l'onore:\nI cronisti dell'epoca raccontarono che il suo corpo fu ritrovato il giorno dopo sul campo di battaglia, mentre altri che il re ferito fu raccolto dagli inglesi ma, che nonostante le cure, mor\u00ec nella tenda di re Edoardo III.\nGiovanni era un principe francese e non am\u00f2 la Boemia ed a loro volta gli abitanti del suo regno considerarono il sovrano uno straniero. Infatti il Lussemburgo e la moglie Elisabetta passarono anche anni senza recarsi in Boemia. Anzi, dopo che rimase vedovo (1330), Giovanni deleg\u00f2 il figlio maschio primogenito, Carlo, a governare lo stato e, nel 1334, si spos\u00f2, in seconde nozze, con Beatrice, figlia di Luigi, primo duca di Borbone.Comunque Giovanni di Boemia fu un cavaliere errante che oltre a frequentare i suoi domini, Lussemburgo e Boemia fu presente in Slesia, Polonia, Germania, Tirolo, Italia, Lituania e ovviamente in Francia, dove fu governatore della Linguadoca dal 1338 al 1341.\nDiscendenza.\nGiovanni dalla prima moglie, Elisabetta di Boemia, ebbe sette figli:\nGiovanni dalla seconda moglie, Beatrice di Borbone, ebbe due figli:\nCuriosit\u00e0.\nGiovanni \u00e8 citato nella epistola VII di Dante Alighieri al padre Enrico VII come suo successore sul trono imperiale.\nSecondo l'ipotesi di Filippo Bognini, Giovanni di Boemia potrebbe essere nascosto nel \"cinquecento diece e cinque\" di Dante Purg. XXXIII, destinato a sconfiggere i nemici del poeta, la Firenze corrotta e degenerata e il suo signore (dal 1\u00ba maggio 1313) Roberto d'Angi\u00f2, che in effetti era stato condannato a morte proprio dai giuristi del padre Enrico VII (l'ipotesi \u00e8 sempre avanzata da F. Bognini, secondo il quale le due figure sarebbero simboleggiate dalla puttana e dal gigante di Purg. XXXII, elemento sinora non considerato dalla interpretazione tradizionale, che in essi ha sempre visto la Curia corrotta e Filippo il Bello re di Francia). La storia per\u00f2 and\u00f2 diversamente: Giovanni non venne mai eletto \"re dei Romani\" - perch\u00e9 si affermarono le pi\u00f9 forti candidature di Ludovico il Bavaro e Federico d'Asburgo, dei quali com'\u00e8 noto prevalse \"manu militari\" il primo - e quindi gli auspici del poeta non vennero realizzati, influenzando cos\u00ec anche l'esegesi successiva."}
{"id": "1753925", "revid": "122524229", "url": "https://it.wikipedia.org/wiki?curid=1753925", "title": "Marina di Lizzano", "text": "Marina di Lizzano \u00e8 l'unica frazione di Lizzano, in provincia di Taranto.\nGeografia fisica.\nAbitata prevalentemente d'estate, si estende per circa 7 km dalla Marina di Pulsano, ad est, a Torre Ovo, ad ovest, lungo la Litoranea Salentina. Si affaccia sul Golfo di Taranto, sul Mar Ionio.\nAmbiente.\nLa marina di Lizzano presenta vaste spiagge e arenili, in gran parte libere, altre attrezzate. Il colore della sabbia \u00e8 molto chiaro, motivo per il quale il mare, soprattutto nelle giornate di tramontana, il mare \u00e8 molto limpido. I vasti arenili sono alternati a scogliere medio-basse e tavolati. A ridosso della strada Litoranea Salentina \u00e8 presente un vasto sistema dunale, spesso imponente, con rigogliosa macchia mediterranea e flora di tipo protetto come il ginepro coccolone. A sua volta il sistema dunale \u00e8 interrotto in molti punti da piccole paludi e vaste pinete di pino mediterraneo e leccio.\nA completare il sistema ambientale si trovano due corsi d'acqua: il fiume Ostone, lungo circa 13 km, su cui insiste una folta vegetazione palustre e si incontra fauna marina (soprattutto di uccelli migratori), e il canale Mascia, corso d'acqua artificiale che sfocia sulla spiaggia di Lido Bagnara.\nArchitetture.\nCome tutta la fascia litoranea e paralitoranea salentina, la marina di Lizzano vanta la presenza di numerose masserie, talvolta fortificate e di numerose costruzioni rurali quali i pagghiari. Nella fascia paralitoranea tra Lido Bagnara e Cisaniello, cos\u00ec come anche in quella di Lido Conche, vi sono numerosi siti archeologici (neolitici, greci, romani, messapi e medioevali), tuttora in fase di scavo e recupero da parte della sovrintendenza archeologica pugliese. In localit\u00e0 Torretta, nell'isola amministrativa di Taranto, agro di Lizzano, arroccata al limite di una bassa scogliera, vi \u00e8 una torre d'avvistamento saracena chiamata localmente \"Torre Sgarr\u00e0ta\", ma presente negli atti ufficiali con il nome di Torre Zozzoli o Salzoli.\nLocalit\u00e0.\nI lidi della Marina di Lizzano sono:\nEconomia.\nTurismo.\nLe spiagge della marina sono molto frequentate da turisti. Numerosi sono, nella zona, gli stabilimenti balneari e le strutture ricettive quali bed &amp; breakfast e agriturismi con annessi alberghi e centri benessere.\nCollegamenti e Trasporti.\nLa marina di Lizzano \u00e8 attraversata dalla Litoranea Salentina, l'importante arteria stradale che percorre, sul mare, tutto il Salento. Inoltre \u00e8 collegata con le vicine citt\u00e0 di Lizzano, Pulsano, Torricella e Maruggio. Il capoluogo di provincia, Taranto, \u00e8 distante 33 km. \nIn progetto \u00e8 la costruzione di un porticciolo turistico in localit\u00e0 Bagnara che dovrebbe consentire il collegamento con gli altri porti vicini (Campomarino e Taranto e successivamente i porti in progetto di Manduria e Pulsano) con un progetto di idrovie gestito dall'azienda di mobilit\u00e0 urbana della citt\u00e0 di Taranto."}
{"id": "1753926", "revid": "119244400", "url": "https://it.wikipedia.org/wiki?curid=1753926", "title": "Giovanni Lolli", "text": "\u00c8 stato deputato della Repubblica Italiana nella XIV Legislatura per i Democratici di Sinistra, nella XVI e nella XVII per il Partito Democratico, oltre che sottosegretario di Stato alle Politiche giovanili e alle attivit\u00e0 sportive nel governo Prodi II.\nBiografia.\nHa frequentato la facolt\u00e0 di Medicina dell'Universit\u00e0 di Bologna, superando tutti gli esami senza tuttavia laurearsi.\nAttivit\u00e0 politica.\nNel 1976 \u00e8 eletto segretario regionale della sezione abruzzese della Federazione Giovanile Comunista Italiana, assumendo poi \u2014 tra il 1977 e il 1978 \u2014 incarichi nella segreteria nazionale. Nel 1980 \u00e8 nominato segretario provinciale del Partito Comunista Italiano all'Aquila, dove \u00e8 consigliere comunale dal 1985 al 1990, e diventa successivamente segretario regionale. All'indomani della svolta della Bolognina aderisce al Partito Democratico della Sinistra di cui fu coordinatore della segreteria nazionale e responsabile nazionale per l\u2019associazionismo e lo sport.\nAlle elezioni politiche del 2001 viene eletto alla Camera dei deputati con i Democratici di Sinistra.\nAlle elezioni politiche del 2006 si candida al Senato della Repubblica, ma non riesce ad essere eletto; viene comunque nominato sottosegretario allo Sport nel Governo Prodi II.\nDopo lo scioglimento dei DS ader\u00ec al Partito Democratico, di cui fu uno dei fondatori in Abruzzo.\nAlle elezioni politiche del 2008 si candida con il PD, divenendo vice-capolista del partito alla Camera dei Deputati e, in quella veste, sar\u00e0 conosciuto per lunghe battaglie politiche verificatesi in seguito al terremoto dell'Aquila del 2009.\nAlle elezioni politiche del 2013 \u00e8 ricandidato alla Camera nella circoscrizione Abruzzo, risultando tuttavia il primo dei non eletti del Partito Democratico.\nIl 19 giugno 2014 viene nominato vicepresidente della Regione Abruzzo e assessore alla ricostruzione e alle attivit\u00e0 produttive dal neoeletto presidente Luciano D'Alfonso.\nIl 26 settembre, in seguito alle dimissioni dalla carica di parlamentare di Giovanni Legnini, eletto membro del CSM, gli subentra come deputato della XVII legislatura; Lolli decide tuttavia di rimanere vicepresidente della Regione Abruzzo, pertanto si dimette il 7 ottobre successivo, venendo a sua volta sostituito da Gianluca Fusilli.\nIl 10 agosto 2018, in seguito alle dimissioni dalla carica di presidente dell'Abruzzo di Luciano D'Alfonso, eletto senatore, ne assume l'incarico \"ad interim\", mantenendo tale carica sino al 23 febbraio 2019, con l'insediamento del neoeletto presidente Marco Marsilio."}
{"id": "1753935", "revid": "26751", "url": "https://it.wikipedia.org/wiki?curid=1753935", "title": "Ibicella", "text": ""}
{"id": "1753936", "revid": "1444345", "url": "https://it.wikipedia.org/wiki?curid=1753936", "title": "La (singolo)", "text": "La \u00e8 un singolo del cantautore australiano Old Man River, pubblicato nel 2007 come secondo estratto dal primo album in studio \"Good Morning\".\nDescrizione.\nIl brano, ispirato da una giornata di sole a Sydney, presenta molti assoli di chitarra e anche voci abbastanza irriverenti. Il tono di Old Man River, appare per\u00f2 perfettamente consono agli strumenti. In un pezzo, si sentono brevemente anche degli starnazzi d'oca. Per molti il brano \u00e8 debitore di Yellow Submarine, al quale sembra ispirarsi.\nDurante la serata finale dell'edizione 2007 del Festivalbar, alla quale hanno partecipato eseguendo proprio \"La\", il cantante del gruppo ha dichiarato che brano gli \u00e8 venuto in mente mentre si trovava in un istituto per malati mentali con la sua chitarra. Quindi, per vederli cantare, ha cominciato a canticchiarlo e gli \u00e8 venuto in mente di registrarlo.\nIn un'intervista, sempre il cantante del gruppo dichiara che ha fatto cantare il ritornello anche ai suoi amici perch\u00e9 era insoddisfatto di cosa \"\u00e8 uscito fuori\" da solo.\nPromozione.\nNegli ultimi mesi del 2007, la Wind ha utilizzato il brano come colonna sonora di alcuni suoi spot in cui erano protagonisti Aldo Giovanni e Giacomo e Nino Frassica (che assieme ad Alfredo Cerruti degli Squallor ne ha proposto una cover intitolata \"S'M'S\").\nSuccesso commerciale.\nIn Italia il brano ha raggiunto la #6 in classifica ed \u00e8 stato uno dei tormentoni estivi dell'estate 2007.\nVideo musicale.\nCome ha affermato lo stesso Ohad, il videoclip doveva rappresentare un mondo dove tutto \u00e8 possibile: si vede una casa in mezzo al deserto nella quale abita il cantante. Ad un certo punto, la porta viene sfondata da personaggi circensi che quasi tormentano il cantante sulle note di \"la la la laaaaaaaaaa\" a cui lui cerca di sfuggire. Ma, poi, ritorna indietro e comincia a suonare con la sua chitarra e a canticchiare allegramente con gli altri personaggi."}
