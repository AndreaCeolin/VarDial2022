{"id": "1773569", "revid": "6923", "url": "https://it.wikipedia.org/wiki?curid=1773569", "title": "Carlo Ferdinando d'Asburgo-Teschen", "text": "Biografia.\nCarriera militare.\nCome figlio del \"vincitore di Aspern\", la sua carriera militare inizi\u00f2 nel 57\u00ba reggimento di fanteria a Brno. Poco dopo venne trasferito al comando di una brigata in Italia e combatt\u00e9 nel 1848 le rivolte a Praga.\nAll'et\u00e0 di 18 anni, nel 1836, \u00e8 stato insignito del Ordine del Toson d'oro.\nNel 1859 venne nominato Generale e si batt\u00e9 in Slesia, venendo spostato a Brno nel 1860.\nIl Matrimonio.\nNel 1854 Carlo Ferdinando spos\u00f2 la vedova di Ferdinando Carlo Vittorio d'Austria-Este (figlio a sua volta del duca di Modena e Reggio, Francesco IV d'Austria-Este), l'Arciduchessa Elisabetta Francesca d'Asburgo-Lorena (1831-1903), figlia di Giuseppe Antonio Giovanni d'Asburgo-Lorena. La moglie dal primo matrimonio aveva gi\u00e0 avuto una figlia, l'arciduchessa Maria Teresa Enrichetta d'Asburgo-Este.\nLa Morte.\nL'arciduca mor\u00ec il 20 novembre 1874, all'et\u00e0 di 56 anni, nella sua tenuta ducale in Moravia. Venne sepolto nella cripta dei cappuccini a Vienna.\nMatrimonio e figli.\nCarlo Ferdinando ed Elisabetta Francesca ebbero sei figli:"}
{"id": "1773570", "revid": "235927", "url": "https://it.wikipedia.org/wiki?curid=1773570", "title": "Marcello Lante della Rovere", "text": ""}
{"id": "1773572", "revid": "2184720", "url": "https://it.wikipedia.org/wiki?curid=1773572", "title": "Il centro del mondo", "text": "Il centro del mondo \u00e8 una canzone di Luciano Ligabue, pubblicata come singolo il 9 maggio 2008, ed inserita in seguito in \"Secondo tempo\", seconda parte del greatest hits del cantautore.\n\u00c8 stato frequentemente trasmesso in radio, raggiungendo la posizione numero 1 dell'airplay.\nIl video.\nIl video de \"Il centro del mondo\" \u00e8 stato prodotto dalla Angelfilm di Marco Salom, e diretto da Marco Salom e Cosimo Alem\u00e0. Girato a Barcellona, in mezzo ad una affollatissima strada, un ragazzo (l'attore siberiano Stanislav Jakuschevski) incontra una ragazza (la spagnola Misia Navarro) e le prende le mani, chiedendole se sa mantenere un segreto, dopo di che le chiede se vorrebbe essere da un'altra parte e la invita a chiudere gli occhi. Quando la ragazza riapre gli occhi si ritrova in un altro posto insieme al giovane. Mentre vengono mostrati i due ragazzi che continuano ad apparire in luoghi ed in tempi diversi, si alternano sequenze di Ligabue ed il suo gruppo che esegue il brano. La fotografia \u00e8 stata curata da Marco Bassano ed il montaggio da Alessio Borgonuovo."}
{"id": "1773574", "revid": "110561879", "url": "https://it.wikipedia.org/wiki?curid=1773574", "title": "Vito Rosa", "text": "Biografia.\nNato a Canosa di Puglia, presta servizio di leva durante la seconda guerra mondiale, partecipando alla campagna del Nordafrica. Il 24 maggio 1941 si salva dall'affondamento, al largo di Siracusa, del transatlantico Conte Rosso su cui era imbarcato, opera di due siluri lanciati dal sommergibile inglese HMS Upholder, in cui morirono 1297 persone,\nprima lanciandosi in mare con una fune e poi rimanendo aggrappato ad una tavola di legno per pi\u00f9 di cinque ore. \nUfficiale carrista, nella 132\u00aa Divisione corazzata \"Ariete\" combatte in Libia - dove partecipa anche alla battaglia di El Alamein - e poi in Tunisia. Qui, nel 1943, viene fatto prigioniero dai Francesi, poi scambiato con gli Americani, viene trasferito negli Stati Uniti, in Arkansas, dove rimane in stato di detenzione per tre anni e presta servizio anche come cuoco nelle carceri. Rientrato in Italia, dopo la Liberazione, viene decorato con la croce di guerra al valor militare.\nAttivit\u00e0 politica.\nA Canosa incomincia il suo impegno sociale e politico, dove tremila reduci di ogni credo politico lo seguono in un progetto di rinascita morale. Vice-sindaco di Canosa durante la prima giunta del dopo guerra (sindaco l\u2019avvocato Ettore Nalin) fino al 26 agosto 1946, giorno in cui la stessa giunta cade sotto la spinta degli anarchici (Canosa era la seconda sezione anarchica d\u2019Italia per importanza). Collabora alla Riforma Fondiaria per l\u2019assegnazione delle terre ai contadini in Loconia, frazione di Canosa. \u00c9 Commissario di sezione e segretario politico della Democrazia Cristiana di Canosa dal 1949 al 1955. Viene nominato Commissario prefettizio al Comune di Canosa dal 12 settembre 1956 al 1957.\nViene eletto sindaco di Canosa dal 1957 al 1960, anni in cui avvia la rinascita della citt\u00e0, attuando importanti opere, quali il rifacimento totale della rete viaria, il ripristino delle zone pericolanti del borgo antico \u201c Il castello\u201d, la rete fognaria, l\u2019ingente mole di lavoro di scavi per portare alla luce i tesori archeologici della citt\u00e0, l\u2019insediamento di tre istituti d\u2019istruzione di grado superiore (agrario, per ragionieri e liceo scientifico), l\u2019insediamento di un\u2019industria conserviera tedesca. Prese parte alla costituzione del Credito Cooperativo di Loconia e Canosa.\n\u00c9 Segretario amministrativo provinciale (Bari) dal 1959 al 1962; segretario politico dal 1963 al 1968; \n\u00c9 Consigliere provinciale della Democrazia Cristiana dal 1960 al 1970 ed assessore provinciale ai Lavori Pubblici dal 1960 al 1963.\nNel 1965 \u00e8 nominato presidente del Consorzio dell'Area per lo Sviluppo Industriale di Bari. Occuper\u00e0 tale incarico sino al 1976.\nIl 19 maggio 1968 \u00e8 eletto per la prima volta senatore della Repubblica nel collegio di Bitonto. Durante la legislatura \u00e8 membro della 4\u00aa Commissione permanente (Difesa), della 5\u00aa Commissione permanente (Bilancio), 6\u00aa Commissione permanente (Istruzione pubblica e belle arti) e della 11\u00aa Commissione permanente (Igiene e sanit\u00e0). Rieletto il 7 maggio 1972, \u00e8 membro della 4\u00aa Commissione permanente (Difesa), 5\u00aa Commissione permanente (Bilancio, della Commissione di controllo sugli interventi nel Mezzogiorno, della Consultiva nuova tariffa generale dazi doganali (l.13/1965) e della Commissione parlamentare d'inchiesta sul fenomeno della \"mafia\".\nConfermato, ancora una volta, senatore del Collegio di Bitonto, il 20 giugno 1976, nel III Governo Andreotti viene nominato Sottosegretario di Stato per la marina mercantile nel IV Governo Andreotti dal 31 luglio 1976 al 10 marzo 1978, e nel V Governo Andreotti dal 15 marzo 1978 al 19 marzo 1979. \u00c9 segretario del gruppo cristiano democratico al Senato dal 29 luglio 1976 al 31 luglio 1976 e membro della 5\u00aa Commissione permanente (Bilancio) dal 27 luglio 1976 al 19 giugno 1979. \nRieletto nella VII legislatura il 3 giugno 1979, sotto il V Governo Andreotti viene riconfermato Sottosegretario di Stato per il turismo e lo spettacolo dal 28 marzo 1979 al 3 agosto 1979. \u00c9 membro della 5\u00aa Commissione permanente (Bilancio) dal 26 settembre 1979 all'11 luglio 1983, della 12\u00aa Commissione permanente (Igiene e sanita') dall'11 luglio 1979 al 25 settembre 1979, della Commissione speciale per l'esame di provvedimenti riguardanti la ricostruzione dei territori colpiti dal terremoto del novembre 1980 dal 19 febbraio 1981 al 13 gennaio 1982, della Commissione di controllo sugli interventi nel Mezzogiorno dal 29 novembre 1979 all'11 luglio 1983, della Commissione parlamentare ristrutturazione e riconversione industriale e per i programmi delle partecipazioni statali dal 15 luglio 1981 all'11 luglio 1983.\nPartecip\u00f2 ai funerali privati di Aldo Moro a Torrita Tiberina che furono preclusi agli altri membri del partito."}
{"id": "1773575", "revid": "1573940", "url": "https://it.wikipedia.org/wiki?curid=1773575", "title": "Incontri internazionali di rugby a 15 di met\u00e0 anno 2002", "text": "A met\u00e0 anno \u00e8 tradizione che le selezioni di \"rugby a 15\", europee in particolare, ma non solo, si rechino fuori dall'Europa o nell'emisfero sud per alcuni test. Si disputano per\u00f2 anche molti incontri tra nazionali dello stesso emisfero Sud, che precedono dal 1996, la disputa del Tri Nations.\nNel 2002, la tradizione non viene meno, malgrado le squadre europee sovente debbano fare i conti con molte assenze.\nL'unica squadra europea a portare a casa un successo di qualche valore \u00e8 l'Inghilterra che supera l'Argentina."}
{"id": "1773576", "revid": "28592", "url": "https://it.wikipedia.org/wiki?curid=1773576", "title": "Canonizzato", "text": ""}
{"id": "1773577", "revid": "838137", "url": "https://it.wikipedia.org/wiki?curid=1773577", "title": "Gran Principe di Mosca", "text": ""}
{"id": "1773581", "revid": "486946", "url": "https://it.wikipedia.org/wiki?curid=1773581", "title": "Vladimir-Suzdal", "text": ""}
{"id": "1773590", "revid": "767487", "url": "https://it.wikipedia.org/wiki?curid=1773590", "title": "Lago Malombe", "text": "Il lago Malombe \u00e8 un lago situato nel sud del Malawi nella Regione Meridionale.\nPosto direttamente a sud del lago Malawi riceve acque dal fiume Shire, che ne costituisce anche l'emissario.\n\u00c8 posto a 472 metri sul livello del mare ha una profondit\u00e0 massima di 20 metri. Ha una lunghezza massima di 30\u00a0km e una larghezza di 15 e si estende su una superficie di 450\u00a0km\u00b2."}
{"id": "1773593", "revid": "38120", "url": "https://it.wikipedia.org/wiki?curid=1773593", "title": "Natura morta, un paio di scarpe", "text": ""}
{"id": "1773595", "revid": "26630", "url": "https://it.wikipedia.org/wiki?curid=1773595", "title": "Georges Albert \u00c9douard Brutus Gilles de la Tourette", "text": "Ha inoltre svolto la professione di neurologo.\nBiografia e studi.\nNato a Saint-Gervais (nell'arrondissement di Ch\u00e2tellerault), proviene da una lunga generazione di medici.\nNel 1873 iniziano i suoi studi medici che lo portano sino a Parigi, dove ha la fortuna di conoscere colui che diventer\u00e0 il suo mentore: Jean-Martin Charcot, all'epoca direttore dell'ospedale della Salp\u00eatri\u00e8re. Grazie anche al suo aiuto continua i suoi studi come \"interno\" alla Salp\u00eatri\u00e8re.\nNel 1887 diventa \"Chef de clinique\" nel reparto di Charcot. La sua carriera fu, tuttavia, assai breve. Nel 1893 visitando una giovane paranoica, convinta di essere stata ipnotizzata, viene colpito da quest'ultima con tre colpi d'arma da fuoco, uno dei quali gli provoca un grave danno cerebrale. Pratica poi per alcuni anni varie perizie medico-legali, e nel 1900 \u00e8 medico responsabile durante l'Esposizione universale di Parigi. In seguito avr\u00e0 una crisi depressiva per via dei continui drammi a cui assister\u00e0 (fra cui l'assassinio di un suo stimato collega), oltre il gi\u00e0 citato evento: questo lo porter\u00e0 ad essere destituito dall'incarico e alla fine, affetto da neurolue, verr\u00e0 ricoverato in un ospedale psichiatrico a Losanna, dove morir\u00e0 abbandonato dalla moglie e da tutta la famiglia.\n\u00c8 sepolto nella tomba di famiglia a Loudun.\nScoperte.\nA lui si deve la scoperta della sindrome di Tourette, un disturbo neurologico di cui nel 1884 aveva descritto per la prima volta i sintomi, inscrivendoli nel quadro di una strana malattia neurologica che chiam\u00f2 \"\"malattia dei tic\", su cui aveva iniziato a compiere ricerche su consiglio del suo maestro Charcot.\nL'anno successivo pubblica un secondo lavoro, pi\u00f9 completo, rigoroso e sistematico del primo: comprende nove casi che recano sintomi ascrivibili a questa malattia, tra cui quello famoso della Marchesa di Dampierre, ripreso dall'articolo di Jean Marc Gaspard Itard, pubblicato circa sessant'anni prima.\nSeguendo gli insegnamenti e il metodo del suo maestro (differenziare una malattia organica da un disturbo psicologico), Gilles de la Tourette riconosce cos\u00ec che un disdicevole atteggiamento comportamentale e morale, come sino ad allora si pensava, era in realt\u00e0 un danno neuropsichico.\nFu lo stesso Charcot che successivamente cambi\u00f2 il nome della malattia e, riconoscendo all'autore l'originalit\u00e0 del lavoro, la defin\u00ec con l'eponimo: \"malattia di Gilles de la Tourette\"\"."}
{"id": "1773596", "revid": "204012", "url": "https://it.wikipedia.org/wiki?curid=1773596", "title": "Georges Gilles de la Tourette", "text": ""}
{"id": "1773599", "revid": "204012", "url": "https://it.wikipedia.org/wiki?curid=1773599", "title": "Gilles de la Tourette", "text": ""}
{"id": "1773600", "revid": "767487", "url": "https://it.wikipedia.org/wiki?curid=1773600", "title": "Giuseppe Matarrese (politico)", "text": ""}
{"id": "1773602", "revid": "305330", "url": "https://it.wikipedia.org/wiki?curid=1773602", "title": "Teatro d'ombre", "text": "Il teatro d'ombre \u00e8 un'antica forma di spettacolo popolare, realizzato proiettando figure articolate su uno schermo opaco, semitrasparente, illuminato posteriormente per creare l'illusione di immagini in movimento.\nQuesta forma di spettacolo \u00e8 diffusa in varie culture. Ai nostri giorni, compagnie di lavoro d'ombre sono presenti in oltre 20 paesi.\nCina.\nIl teatro cinese ha origini antichissime. Fino all'introduzione in Cina dei generi teatrali occidentali, alla fine del XIX secolo, il teatro cinese ha in gran parte coinciso con la cosiddetta opera cinese, che si \u00e8 sviluppata in una miriade di generi diffusi nelle varie province della Cina. Altre forme tradizionali di spettacolo sono le ombre cinesi e il teatro di marionette e burattini.\nFu probabilmente il grande favore di cui il teatro d'ombre godeva presso i Mongoli a determinarne la diffusione nei paesi conquistati successivamente.\nTurchia.\nIl teatro d'ombre tradizionale turco prende il nome di \"Karag\u00f6z\" ed \u00e8 un genere che ebbe grande diffusione sotto l'impero ottomano. Karag\u00f6z e Hacivat sono i due personaggi principali, ma sono presenti molti altri personaggi che rappresentano tutti i principali gruppi etnici e le classi sociali della cultura ottomana.\nLe figure del Karro sono controllate da un solo animatore, che d\u00e0 voce a tutti i ruoli imitando suoni, voci e dialetti per caratterizzare i singoli personaggi.\nIndonesia.\nIn Indonesia (soprattutto a Giava e Bali), il teatro d'ombre \u00e8 diffuso col nome di \"wayang Kulit\". In lingua giavanese \"Wayang\" significa \"ombra, immaginazione\" e \"Kulit\" significa \"pelle\", con riferimento alla pelle animale di cui sono fatte le figure animate. Le storie presentate nelle mitologie o racconti morali, che rappresentano spesso la battaglia fra il bene e il male.\nLe figure sono fatte soprattutto di pelle animale, e sono animate per mezzo di bacchette. Le ombre sono proiettate su uno schermo da lampade ad olio. Il Wayang Kulit \u00e8 spesso associato al gamelan, la musica tradizionale basata sulle percussioni.\nIl teatro d'ombre \u00e8 molto popolare in Indonesia anche al giorno d'oggi. Gli spettacoli sono presentati durante le cerimonie sacre nei templi, in funzioni private e in luoghi pubblici nei villaggi. Uno spettacolo pu\u00f2 durare anche tutta la notte, talvolta fino all'alba.\nThailandia.\nIl teatro d'ombre thailandese \u00e8 chiamato \"Nang Yai\"; a sud, una forma tradizionale \u00e8 denominata \"Nang Ta Lung\". Le figure del Nang Yai sono generalmente realizzate in pelle e vimini. Gli spettacoli sono accompagnati da canti e musica.\nFrancia.\nIl teatro d'ombre si diffuse in Europa alla met\u00e0 del XVIII secolo, quando alcuni missionari francesi portarono questa forma di spettacolo in Francia. Alcuni spettacoli a Parigi e Marsiglia suscitarono molto interesse. L'animatore Dominique S\u00e9raphin present\u00f2 il suo primo spettacolo a Parigi nel 1776, e in seguito a Versailles nel 1781. Il genere si radic\u00f2 quindi in Francia, dove diede luogo a una forma particolare, detta \"ombre francesi\".\nIl teatro d'ombre era un genere di spettacolo popolare a Parigi durante il XIX secolo, specialmente nei teatrini di Montmartre. Il cabaret Le Chat noir present\u00f2 numerosi spettacoli di teatro d'ombre negli anni 1880, in una forma spettacolare che vedeva al lavoro fino a 20 animatori. Il teatro d'ombre ebbe una forte influenza sul genere della fantasmagoria.\nItalia.\nDal 1978 la compagnia piacentina Teatro Gioco Vita lavora utilizzando burattini, marionette e sagome per il teatro delle ombre. Dal 1978 \u00e8 impegnata nella produzione di diversi spettacoli che hanno come tema comune il contatto fra il teatro delle ombre e i bambini. Altra nota compagnia italiana attiva dal 1994 \u00e8 Controluce Teatro d'Ombre che ha effettuato importanti collaborazioni in campo musicale in Italia e all'estero, fra cui Jordi Savall, Fabio Biondi, Mario Brunello, Gabriel Garrido, Vinicio Capossela e che organizza annualmente a Torino il Festival di Teatro di Figura Incanti.\nIl Museo del Precinema collezione Minici Zotti, possiede una collezione di 70 ombre francesi, simili a quelle esibite al Cabaret du Chat Noir di Parigi nel 1890, comprensive del teatro originale e degli sfondi dipinti oltre a due lanterne magiche per proiettare gli scenari. Anche la collezione alla sezione del \"Pre-cinema e fotografia storica\" del Museo nazionale del Cinema di Torino presenta alcune ombre cinesi.\nGermania.\nNegli anni dieci del XX secolo, l'animatrice tedesca Lotte Reiniger invent\u00f2 una nuova forma di animazione di silhouette, con la tecnica del passo uno (immagini riprese un fotogramma alla volta). Questa tecnica \u00e8 stata conservata da altri animatori che utilizzando altre forme di animazione cinematografica hanno pi\u00f9 volte imitato gli effetti del teatro d'ombre."}
{"id": "1773603", "revid": "466539", "url": "https://it.wikipedia.org/wiki?curid=1773603", "title": "Thomas Wilson Brown", "text": "Biografia.\nOrfano di entrambi i genitori, morti di cancro, \u00e8 sposato ed ha dei figli. Ha iniziato l'attivit\u00e0 nel 1985 ed \u00e8 conosciuto per aver interpretato il film \"Tesoro, mi si sono ristretti i ragazzi\" e per la partecipazione alle serie televisive \"California\" e \"Walker Texas Ranger\"."}
{"id": "1773606", "revid": "1318658", "url": "https://it.wikipedia.org/wiki?curid=1773606", "title": "Guerra civile in Somalia", "text": "La guerra civile somala \u00e8 un conflitto scoppiato nel 1986 in Somalia, e tuttora in corso, che abbraccia nel suo complesso tre fasi distinte:\nNel 1992, la grave crisi umanitaria che stava sconvolgendo la Somalia indusse le Nazioni Unite ad un intervento armato nella regione, concretizzatosi con le missioni UNOSOM I (1992), UNITAF (1992-1993) e UNOSOM II (1993-1995); i caschi blu, tuttavia, non raggiunsero l'obiettivo di riappacificare il paese, di fatto divenuto uno Stato fallito.\nAltri motivi di conflitto riguardano poi le contese territoriali fra entit\u00e0 statali non riconosciute; prima fra tutti la disputa Somaliland-Puntland.\nNel 2006 l'Unione Africana, al fine di favorire la riconciliazione tra le varie fazioni in lotta, ha istituito la missione AMISOM. Successivamente, nel 2011, \u00e8 stata avviata l'Operazione Linda Nchi, condotta dalle forze somale in collaborazione con forze multinazionali, mentre, nell'agosto 2014, il governo ha dato il via all'Operazione Oceano Indiano con lo scopo di riconquistare gli ultimi territori controllati dai ribelli.\nSecondo le stime, dal 1991 sono morte a causa del conflitto circa 500.000 persone. Armed Conflict Location e Event Dataset stima che circa 3.300 persone furono uccise nel 2012, mentre nel 2013 le perdite furono 3150.\nLa rivolta contro Siad Barre (1978-1991).\nLa guerra con l'Etiopia.\nNel luglio 1977, il presidente somalo Siad Barre, volendo unificare le terre abitate da somali nella \"Grande Somalia\", ruppe la storica alleanza con l'URSS, invadendo la regione etiope dell'Ogaden, abitata da somali. L'Etiopia comunista del Derg, tuttavia, respinse l'esercito somalo nel marzo 1978. A seguito della sconfitta, nel 1978, diversi ufficiali dell'esercito somalo ed esponenti del Governo ordirono un tentativo di golpe contro Barre, represso con uccisioni sommarie. Diversi ufficiali ribelli riuscirono tuttavia a fuggire all'estero, fondando il \"Fronte Democratico di Salvezza Somalo\" (FDSS), primo di una serie di gruppi ribelli che intendevano rimuovere Barre con la forza.\nIl declino di Siad Barre.\nIl 23 maggio 1986, a seguito di un tamponamento con un autobus, il presidente Barre rimase gravemente ferito, e fu costretto a restare per diversi mesi in cura in un ospedale saudita. Durante la degenza il vicepresidente, gen. Muhammad Ali Samatar, govern\u00f2 \"ad interim\" in sua vece. Tali circostanze riuscirono comunque a mettere in dubbio la candidatura unica di Barre alle elezioni presidenziali previste per il 23 dicembre: le speculazioni indicarono come possibili contendenti alla successione lo stesso vicepresidente Samatar e il Ministro dell'Interno (nonch\u00e9 genero di Barre), gen. Ahmed Suleiman Abdile. Per mantenere il suo potere, dunque, Barre divenne ancor pi\u00f9 autoritario ed arbitrario, fatto che determin\u00f2 un incremento dei disordini da parte dei ribelli. Accanto al \"Fronte Democratico di Salvezza Somalo\", operante nel Puntland, un altro gruppo di ribelli fond\u00f2 nel 1987 il Congresso della Somalia Unita, mentre gli indipendentisti del Somaliland fondarono il Movimento Nazionale Somalo. Altri gruppi ribelli sorsero per iniziativa del governo comunista del Derg dell'Etiopia. Falliti gli appelli al nazionalismo, Barre si affid\u00f2 sempre pi\u00f9 alla sua cerchia, autorizzando a partire dal 1988 interventi delle forze armate non soltanto contro i gruppi ribelli, ma contro le stesse comunit\u00e0 locali che si riteneva li supportassero, soprattutto nelle regioni del nord, sfruttando le storiche rivalit\u00e0 tra i clan. La repressione si avvalse anche di bombardamenti, come quello del 1988 su Hargeisa, roccaforte del Movimento Nazionale Somalo.\nNel maggio 1990, oltre 100 esponenti politici somali, capeggiati da Aden Abdullah Osman Daar, primo Presidente della Somalia indipendente, firmarono un manifesto chiedendo la cessazione delle ostilit\u00e0 e il ritiro di Barre dal potere. Molti dei firmatari furono successivamente arrestati. L'inasprirsi della repressione ebbe il solo effetto di riunire il fronte eterogeneo dei ribelli nell'obiettivo comune della caduta del regime.\nLa caduta di Siad Barre.\nAnche nella capitale Mogadiscio vi furono scontri tra i clan sostenitori di Barre e quelli a lui contrari, riunitisi in comitati di difesa. Nel dicembre 1990, gli scontri si ampliarono con la partecipazione dei ribelli del Congresso della Somalia Unita (USC) a sostegno dei comitati popolari di difesa, e dell'unit\u00e0 d'\u00e9lite della Guardia Presidenziale dei \"Berretti Rossi\" a fianco dei clan sostenitori di Barre. Dopo un mese di scontri, la sera del 27 gennaio 1991 i ribelli dell'USC asserragliarono Barre presso Villa Somalia e lo costrinsero alla fuga alla volta di Chisimaio, e quindi all'isola keniota di Lamu.\nIl 29 gennaio, Il Congresso della Somalia Unita, che aveva destituito Barre, nomin\u00f2 come Presidente della Repubblica il proprio leader Ali Mahdi Mohamed.\nNonostante la fuga di Barre, gli scontri tra i ribelli e i contro-rivoluzionari, che cercavano di ristabilire nuovamente Barre al potere, proseguirono, portando a una situazione sempre pi\u00f9 violenta e caotica prossima a uno stato di anarchia, specialmente al sud, per sfuggire alla quale la regione nord-occidentale del Paese, il Somaliland, si dichiar\u00f2 indipendente, anche se la sua sovranit\u00e0 non fu internazionalmente riconosciuta.\nIl ruolo dell'Italia.\nL'Italia, durante i governi di Bettino Craxi negli anni 1980, aveva rinsaldato i rapporti con il regime di Barre, con affari non sempre trasparenti, come finanziamenti occulti e tangenti fatte passare per aiuti umanitari, come i 400 miliardi di lire per la cooperazione allo sviluppo versati al governo somalo nel 1986 dal sottosegretario agli Esteri Francesco Forte in qualit\u00e0 di commissario del Fondo Aiuti Italiani.\nFu a suo tempo evidenziato come la Somalia fosse divenuta \"una riserva di caccia per politici e faccendieri\". Ad esempio, giunse alle cronache la vicenda di sei pescherecci italiani donati come aiuti allo sviluppo ad una societ\u00e0 di diritto pubblico somala, la Shifco, ma entrati in possesso di un imprenditore italo-somalo, Omar Said Mugne. Almeno uno di questi pescherecci, il \"21 Ottobre\", sarebbe stato al centro di un traffico internazionale di armi e di rifiuti tossici, cui secondo alcuni sarebbe collegato anche un grave incidente navale avvenuto nel porto di Livorno nel 1991, e l'uccisione, durante un'imboscata a Balad, del sottoufficiale del SISMI Vincenzo Li Causi, che avrebbe dovuto fare ritorno in Italia il giorno seguente per rendere dichiarazioni davanti all'autorit\u00e0 giudiziaria riguardo alla questione dei traffici illeciti di armi. Sulla vicenda avrebbero cercato di far luce anche la giornalista Ilaria Alpi e l'operatore Miran Hrovatin, uccisi il 20 marzo 1994 nei pressi dell'ambasciata italiana a Mogadiscio, dove erano giunti dopo aver intervistato sui traffici di armi e di rifiuti tossici tra Italia e Somalia il signore della guerra di Bosaso, Abdullahi Mussa Bogor.\nA seguito della caduta di Barre, il Governo di Giulio Andreotti ricevette l'invito ufficiale di Ali Mahdi per avviare una nuova fase della cooperazione bilaterale, ed invi\u00f2 il sottosegretario agli Esteri Andrea Borruso per verificarne le condizioni. Tuttavia il generale somalo Aidid imped\u00ec l'atterraggio del diplomatico italiano all'aeroporto di Mogadiscio, costringendolo ad atterrare a Nairobi. La figlia del generale, Faduma Aidid, dichiar\u00f2 in un'intervista che la diffidenza verso l'Italia fosse dovuta al sostegno al regime di Barre, sostenendo che Craxi avesse ordito un complotto contro il padre al fine di riportare Barre al potere. Un altro possibile motivo di contrasto avrebbe riguardato una causa per insolvenza intentata dallo stesso Aidid al tribunale civile di Milano contro Paolo Pillitteri, Presidente della Camera di commercio italo-somala, e lo stesso Craxi, per il mancato pagamento della quota pattuita alla Camera di commercio di Mogadiscio, presieduta da Ali Hashi Dorre, genero di Aidid; il tribunale avrebbe rigettato la richiesta somala e trasmesso gli atti alla procura per accertarne eventuali elementi di rilevanza penale. Accanto all'azione diplomatica del sottosegretario Borruso, della DC, si affianc\u00f2 comunque un'azione diplomatica parallela del PSI attraverso il deputato Mario Raffaelli.\nGli scontri tra i signori della guerra (1991-2000).\nIl Congresso della Somalia Unita e gli altri gruppi armati.\nAll'interno del Congresso della Somalia Unita, la leadership di Ali Mahdi Mohamed e il controllo della capitale Mogadiscio fu contesa dalla fazione rivale guidata dal gen. Mohammed Farah Aidid, aprendo una nuova fase di scontri interni al fronte dei ribelli. Peraltro l'effettivo controllo del Congresso era limitato alla capitale Mogadiscio ed alla circostante regione del Benadir, mentre il resto della Somalia era controllato da diversi gruppi armati, risultanti dalla disgregazione dell'esercito somalo in diverse forze irregolari che si unirono con le milizie locali dei clan. \nI principali gruppi armati che si spartirono la Somalia all'indomani della caduta del regime furono i seguenti:\nNella regione settentrionale del Puntland vi erano poi:\nNell regione nord-occidentale del Somaliland vi erano infine:\nLe conferenze di Gibuti e la guerra civile.\nPer risolvere gli scontri a Mogadiscio tra le due fazioni rivali interne al Congresso della Somalia Unita, furono convocate a Gibuti una prima conferenza di pace nel giugno 1991 e una seconda conferenza dal 15 al 21 luglio.\nLe conferenze confermarono la Presidenza di Ali Mahdi Mohamed, e venne raggiunta un'intesa per il coinvolgimento di tutti i clan del Paese nella formazione di un Governo transitorio. Per scongiurare il boicottaggio della conferenza da parte del generale Aidid, uno dei maggiori contendenti, i delegati del clan hauia furono scelti dal sottoclan degli Habr Ghedir, cui apparteneva Aidid, piuttosto che da quello degli Abgal, cui apparteneva Ali Mahdi. Ci\u00f2 non serv\u00ec tuttavia ad evitare che Aidid disertasse la conferenza e non ne riconoscesse le conclusioni. In seguito, tuttavia, fu raggiunto un accordo separato con Aidid, che acconsent\u00ec a riconoscere la Presidenza ad Ali Mahdi, ottenendo in cambio la nomina a Segretario del Congresso e la Presidenza del Parlamento.\nPer tenere conto di tutti i clan presenti in Somalia, alla fine il Governo provvisorio risult\u00f2 composto da circa ottanta Ministri.\nA novembre, tuttavia, l'ala politica del Congresso della Somalia Unita convoc\u00f2 l'assemblea per destituire Aidid da Segretario, pur non riuscendo a raggiungere il numero di firme necessario. Il 17 novembre, inoltre, a seguito del tentativo del Presidente Ali Mahdi di liberare l'aeroporto di Mogadiscio dalle forze del gen. Aidid, questi scaten\u00f2 un'efficace controffensiva, occupando Radio Mogadiscio e dando inizio alla guerra civile. Il giorno seguente buona parte di Mogadiscio era sotto il controllo delle forze del generale Aidid. Anche l'ambasciata italiana in Via Alto Giuba fu catturata ed il personale fu sequestrato, ma non l'ambasciatore Mario Sica, che si trovava gi\u00e0 a Nairobi.\nL'intervento delle Nazioni Unite.\nIl 3 gennaio 1992, l'inviato speciale dell'ONU, James Jonah, giunse a Bali Dogle, cittadina a 140\u00a0km a nord-ovest di Mogadiscio, per ricercare una mediazione al conflitto..\nIl 23 gennaio, il Consiglio di sicurezza delle Nazioni Unite, con la risoluzione 733 stabil\u00ec un embargo su tutte le spedizioni di armi per la Somalia ed autorizz\u00f2 il Segretario generale Boutros-Ghali a prendere contatto con tutte le parti coinvolte nel conflitto per ottenere la cessazione delle ostilit\u00e0 e consentire la distribuzione degli aiuti umanitari.\nIl 14 febbraio Ali Mahdi e Aidid firmarono un impegno per la cessazione delle ostilit\u00e0, formalizzato il 3 marzo in una vera e propria tregua, che consent\u00ec la distribuzione di aiuti umanitari alla popolazione, minacciata dalla carestia. Dallo scoppio nel novembre 1991, il conflitto aveva infatti provocato la morte di 40'000 persone.\nLe successive risoluzioni 746, del 17 marzo 1992, e 751, del 27 aprile 1992, autorizzarono l'invio di un'\u00e9quipe tecnica e di cinquanta osservatori dell'ONU per sovrintendere il rispetto dell'accordo, con la missione UNOSOM I. Nel giugno 1992 intanto il generale Aidid si separ\u00f2 definitivamente dal CSU, riunendo nell'Alleanza Nazionale Somala tutte le fazioni armate a lui fedeli.\nA luglio, gli inviati arrivarono in Somalia, a Mogadiscio e a Berbera, mentre la risoluzione 767, del 27 luglio, defin\u00ec la ripartizione delle zone d'intervento.\nAd agosto inizi\u00f2 un ponte aereo per la consegna di aiuti umanitari alla popolazione da parte di truppe di Italia, Francia e Stati Uniti; a settembre cominciarono ad arrivare anche gli aiuti dell'ONU. Il Presidente Ali Mahdi e il Ministro degli Esteri Haji Mohamed Hashi Haile invitarono ufficialmente l'Italia a svolgere un ruolo di mediazione.\n A causa della persistenza di condizioni di insicurezza nello svolgimento della missione umanitaria, il 3 dicembre 1992, con la risoluzione 794, il Consiglio di sicurezza delle Nazioni Unite approv\u00f2 all'unanimit\u00e0 l'invio di una coalizione di forze di mantenimento della pace a guida statunitense, con il compito di garantire le condizioni per la consegna degli aiuti umanitari, autorizzando per la prima volta nella storia dell'ONU l'utilizzo di ogni mezzo necessario allo scopo, compreso il ricorso all'uso della forza (missione UNITAF). In ottemperanza ad essa, l'8 dicembre sbarcarono a Mogadiscio i primi marines americani della missione \"Restore Hope\", e nei giorni seguenti giunsero anche i militari italiani al comando del generale Giampiero Rossi.\nNel frattempo i due capi fazione a Mogadiscio, Aidid e Ali Madhi, si accordarono, alla presenza dell'ambasciatore somalo negli Stati Uniti, Abdulkadir Yahya Ali, su una divisione della capitale in due aree di influenza, che rimase per\u00f2 inattuato per il proseguire dei combattimenti fino ad un secondo accordo il 26 dicembre.\nL'8 gennaio 1993, a seguito di una nuova tregua, le Nazioni Unite promossero l'avvio di una conferenza di pace, che si svolse tra il 15 e il 27 marzo ad Addis Abeba, presieduta dalla portavoce dell'ONU Lansana Kouyat\u00e9 e con la mediazione del Presidente etiope Meles Zenawi, e si concluse con la firma di un accordo tra 15 capi fazione, tra cui Aidid e il rappresentante di Ali Mahdi, Mohamed Afrah Qanyare. Gli accordi prevedevano la creazione di un \"Consiglio nazionale di transizione\" formato da tre rappresentanti per ciascuna delle 18 regioni della Somalia, cinque seggi in rappresentanza di Mogadiscio e un membro per ogni fazione presente alla conferenza, oltre a Dipartimenti amministrativi centrali, Consigli regionali e consigli distrettuali.\nL'accordo, tuttavia, si rivel\u00f2 di difficile implementazione e nei mesi seguenti proseguirono gli scontri, mentre l'ONU riorganizz\u00f2 le regole di ingaggio della missione UNITAF, che divenne nel marzo 1993 UNOSOM II.\nIl 4 giugno 1993 si raggiunse un accordo per la regione del Mudugh con le forze del generale Aidid e il \"Fronte Democratico di Salvezza Somalo\", che ritirarono le loro milizie dalla citt\u00e0 di Gallacaio.\nA Mogadiscio per\u00f2 proseguivano gli attacchi delle milizie del generale Aidid alle forze ONU, durante i quali il 5 giugno furono uccisi 23 Caschi blu pakistani.\nIl 2 luglio, a seguito di un rastrellamento nel quartiere Haliwa di Mogadiscio, ebbe luogo la cosiddetta battaglia del pastificio in cui militari italiani furono assaliti da miliziani di Aidid, durante la quale 3 italiani furono uccisi e altri 20 feriti.\nIl 12 luglio, le forze statunitensi bombardarono l'abitazione del miliziano Abdi Hassan Keybdid a Mogadiscio Sud, mentre vi si svolgeva una riunione dell'Alleanza Nazionale Somala, uccidendo anche 50 civili somali e causando la reazione della folla che linci\u00f2 4 giornalisti stranieri.\nIn settembre altri due par\u00e0 italiani caduti, nel corso dell'agguato al porto nuovo di Mogadiscio, da parte di cecchini somali.\nIl 3 ottobre, nel corso di un'operazione statunitense denominata \"Gothic Serpent\" ebbe luogo la cosiddetta battaglia di Mogadiscio, che caus\u00f2 numerose perdite tra i civili, di centinaia di miliziani e la morte di 19 militari statunitensi con l'abbattimento di due elicotteri Black Hawk americani (episodio cui \u00e8 ispirato il libro \"Black Hawk Down\" e l'omonimo film).\nNel gennaio 1994 si raggiunse un accordo tra i due sottoclan rivali Abgal e Habr Ghedir di Mogadiscio, che consent\u00ec la rimozione dei blocchi stradali lungo la \"linea verde\" che divideva la citt\u00e0. In marzo le truppe Usa, italiane, belghe e francesi si ritirarono dalla missione.\nIn seguito, con l'iniziativa di Chisimaio, si ottenne un accordo tra ci\u00f2 che restava delle forze armate somale, \"Movimento Patriottico Somalo\", \"Fronte Democratico di Salvezza Somalo\" e 99 clan delle regioni meridionali del Basso e Medio Giuba; infine, con la conferenza di Bardera, si risolse il conflitto per le risorse locali tra i clan Marehan e Rahanweyn, e tra i clan Digil e Mirifle nelle regioni meridionali di Bai e Bakool.\nIl 3 marzo 1995 gli ultimi 8.000 Caschi blu, con l'Operazione United Shield furono evacuati dalla Somalia. In tre anni avevano subito molte perdite, senza essere riusciti a ristabilire l'ordine.\nLa Somalia divisa.\nDopo il ritiro della missione ONU, la guerra prosegu\u00ec a minore intensit\u00e0 e a livello locale, mentre le fazioni principali si dedicarono a consolidare i risultati ottenuti, anche grazie alle iniziative locali riconciliazione nel centro e nel sud del Paese.\nIl 15 giugno 1995, il generale Aidid si autoproclam\u00f2 Presidente della Somalia, contestando il ruolo di Presidente \"ad interim\" di Ali Mahdi Muhammad, confermato alla conferenza di Gibuti e riconosciuto dalla comunit\u00e0 internazionale, e port\u00f2 avanti la lotta per la sua egemonia nel sud, occupando in settembre la citt\u00e0 di Baidoa e mantenendone il controllo fino al gennaio 1996, mentre la milizia locale \"Esercito di Resistenza Rahanweyn\" controllava la periferia della citt\u00e0.\nI combattimenti proseguirono nel sud anche a Chisimaio e nella valle del Giuba, come anche nel sudovest e nel centro, mentre le regioni meridionali di Ghedo e del medio Uebi Scebeli, e quelle settentrionali del Puntland e del Somaliland, si mantennero relativamente in pace e le amministrazioni distrettuali istituite negli anni precedenti continuarono ad operare.\nUn terzo potente signore della guerra, insediato nella zona della citt\u00e0 di Merca, fu Osman Ali Atto, gi\u00e0 alleato del generale Aidid, a cui contese il controllo dello strategico porto nel sud della citt\u00e0; gli scontri proseguirono anche a Mogadiscio.\nGli accordi di pace del 1997.\nNell'agosto 1996, il generale Aidid mor\u00ec in seguito alle conseguenze del ferimento in scontri armati nel distretto di Wadajir contro miliziani di Ali Mahdi e di Atto.\nA seguito di ci\u00f2, il processo di pace sembr\u00f2 avviarsi a prendere forma con gli accordi di Nairobi, in ottobre, tra il presidente Ali Mahdi, il figlio del defunto generale Aidid, Hussein Farrah Aidid, e Ali Atto.\nA novembre fu poi convocata una conferenza di pace a Sodere, in Etiopia, che prosegu\u00ec fino al 3 gennaio 1997, nonostante il 13 dicembre precedente Hussein Aidid avesse ripreso le ostilit\u00e0 contro Ali Ato e Muse Sudi Yalahow, alleato di Ali Mahdi, per il controllo della zona di Mogadiscio sud, con scontri che causarono la morte di oltre cento persone, tra civili e miliziani.\nLa conferenza di Sodere termin\u00f2 con una solenne dichiarazione al popolo somalo e alla comunit\u00e0 internazionale, e condusse alla formazione di un Consiglio di salvezza nazionale, rappresentativo delle varie cabile presenti nel Paese, costituito da 41 esponenti scelti proporzionalmente tra tutti i clan: 9 seggi a ciascuno dei quattro clan maggiori (Darod, Hauia, Issaq e Reewin), i restanti 5 agli altri gruppi. Altri 6 seggi furono in seguito assegnati al Movimento Nazionale Somalo, formato dai clan Issaq e Dir del Puntland, che non avevano preso parte ai lavori. Fu poi istituita una Commissione esecutiva nazionale formata da 11 membri, e presieduta da cinque: il Presidente uscente Ali Mahdi Muhammad, Osman Ali Ato, Aden Abdullahi Nur Gabyow, Abdullahi Yusuf Ahmed, Abdulkadir Muhammad Aden.\nLa costituzione di un Governo nazionale provvisorio fu rinviata a una seconda conferenza, da tenersi a Bosaso, che non fu pi\u00f9 convocata.\nHussein Aidid accus\u00f2 l'Etiopia di interferire nelle questioni somale; il Primo ministro etiope, Meles Zenawi, ribad\u00ec che la mediazione da lui offerta a Sodere rispondeva alle richieste prospettate dalle diverse fazioni in lotta.\nIl 20 gennaio 1997 l'ambasciatore italiano in Somalia, Giuseppe Cassini, incontr\u00f2 Ali Mahdi e Hussein Aidid al Ramadan Hotel a Mogadiscio, per smantellare la linea verde della citt\u00e0 e cessare le ostilit\u00e0 per la grave emergenza umanitaria.\nIl 18 maggio si tenne una nuova conferenza a Sana'a, in Yemen, tra Ali Mahdi, Hussein Aidid e Ali Ato. Il 29 luglio il sottosegretario agli Esteri Rino Serri giunse a Mogadiscio per incontrare separatamente i tre capi somali.\nDal 12 novembre al 22 dicembre 1997 si svolse una nuova conferenza di pace a Il Cairo, che condusse a un accordo di massima, sottoscritto da Ali Mahdi, Hussein Aidid e altri 26 capi fazione, per la costituzione di una Conferenza di riconciliazione nazionale di 464 delegati. A gennaio 1998, Ali Mahdi, Hussein Aidid e Ali Ato strinsero un accordo riguardante l'amministrazione della citt\u00e0 di Mogadiscio, confermato a marzo.\nLa Conferenza di riconciliazione si sarebbe dovuta tenere a Baidoa il 15 febbraio 1998, ma fu rinviata al 15 maggio e di nuovo procrastinata, finch\u00e9 in giugno Ali Ato dichiar\u00f2 il fallimento del processo di pace del Cairo, cui segu\u00ec un periodo di decentralizzazione del potere, caratterizzato da un ritorno ai costumi e alle leggi religiose e dall'insediamento di governi locali nelle regioni periferiche della Somalia.\nLa decentralizzazione.\nNel maggio 1998 si tenne la conferenza di Garoe, cui partecip\u00f2 l'\u00e9lite politica, economica, intellettuale e gli anziani (\"Issims\") della regione nord-orientale del Puntland; la conferenza dur\u00f2 tre mesi, al termine della quale il Puntland si costitu\u00ec come regione autonoma, per fornire alla popolazione sicurezza, servizi, facilitazioni nel commercio e nel dialogo con le controparti nazionali ed internazionali.\nIl 3 settembre 1998 anche la regione sud-occidentale dell'Oltregiuba proclam\u00f2 la propria indipendenza, con presidente Mohammed Said Hersi Morgan, cognato di Barre ed ex Ministro della Difesa durante il regime.\nAnche le milizie dell\"'Esercito di Resistenza Rahanweyn\", spalleggiate dalle truppe etiopi, proclamarono l'autonomia della Somalia sud-occidentale, con presidente il leader del gruppo, Hasan Muhammad Nur Shatigadud, mentre il portavoce del gruppo, Mohamed Ali Aden Qalinleh, si proclam\u00f2 governatore della regione di Bai.\nLa costituzione di regioni autonome port\u00f2 a un periodo di relativa calma negli anni 1997 e 1998, nei quali la Somalia fu rimossa dalla lista dei maggiori conflitti in corso del SIPRI, ma nel 1999 si verific\u00f2 un nuovo intensificarsi delle ostilit\u00e0, con centinaia di morti tra civili e miliziani; la crisi fu acuita da un'epidemia di colera nella regione di Bardera, con centinaia di vittime; in primavera Ali Mahdi si trasfer\u00ec in Egitto.\nIn dicembre si giunse a un nuovo accordo per l'amministrazione della citt\u00e0 di Mogadiscio, tra Hussein Aidid, Ali Ato, Mohamed Qanyare Afrah, Hussein Haji Bod e un rappresentante di Ali Mahdi, che fece ritorno in Somalia nel febbraio 2000; il porto e l'aeroporto di Mogadiscio furono riaperti, anche se la zona portuale fu in seguito occupata da alcune milizie del generale Aidid, comandate da Jama Mohamed Furuh.\nIl Governo di transizione (2000-2006).\nIl governo nazionale di transizione.\nNell'agosto 2000 si tenne una nuova conferenza di pace a Gibuti tra pi\u00f9 di 2000 capiclan somali, al termine della quale, il 13 agosto, venne istituito un Parlamento di 225 deputati e un Governo nazionale di transizione. Fu eletto presidente Abdiqasim Salad Hassan, gi\u00e0 Ministro dell'Interno durante il regime di Barre, mentre Primo ministro sarebbe divenuto Ali Khalif Galaid. Alla conferenza prese parte anche Ali Madhi, che comunque aveva perso ogni effettiva influenza nel Paese. Le violenze tra clan e tra signori della guerra continuarono per tutto il periodo, e i cosiddetti \"Movimenti di governo nazionale\" mantennero un limitato controllo del Paese.\nIl governo federale di transizione.\nNel 2004 i politici somali istituirono, a Nairobi, il Governo federale di transizione (GFT), sotto gli auspici dell'Autorit\u00e0 Intergovernativa per lo Sviluppo (IGAD); la situazione era ancora troppo instabile in Somalia perch\u00e9 la Convenzione potesse tenersi a Mogadiscio. Il processo port\u00f2 anche alla creazione delle Istituzioni Federali Transitorie e si concluse nell'ottobre 2004 con l'elezione di Abdullahi Yusuf Ahmed come presidente. Il GFT divenne il governo somalo riconosciuto a livello internazionale.\nNella prima met\u00e0 del 2005, emersero delle divergenze tra il Primo ministro Ali Mohammed Ghedi ed il Presidente del Parlamento Sharif Hassan Sheikh Adan su dove insediare il GFT. Ghedi preferiva Giohar mentre Adan era favorevole a Baidoa. In un tentativo di convincere il Presidente Yusuf Ahmed, Adan insieme ad un gruppo di parlamentari e ministri visitarono Mogadiscio, per mobilitare il supporto da parte della comunit\u00e0 economica locale. I due leader, il Presidente Yusuf Ahmed e membri del Parlamento, inoltre, si incontrarono in Kenya per trovare un compromesso. Allo stesso tempo, il GFT inviava delle delegazioni ufficiali nelle citt\u00e0 di Giohar e Baidoa per verificare se fossero in grado di ospitare, temporaneamente, il quartier generale del GFT, prima di un'eventuale ricollocazione degli uffici governativi a Mogadiscio. Nel giugno-luglio 2005, il GFT istituiva una sede temporanea a Giohar, a causa della persistente insicurezza della capitale. Successivamente, all'inizio del 2006, il GFT spostava la sua sede temporanea a Baidoa.\nGuerra contro gli islamisti (2006-2012).\nAffermazione dell'UCI e intervento etiope.\nMentre il Governo federale di transizione, guidato dal Presidente Yusuf Ahmed, tentava di insediarsi in Somalia con l'appoggio dell'Etiopia e degli Stati Uniti, i giudici delle corti islamiche locali si unirono nell'Unione delle corti islamiche (UCI), con l'obiettivo di conquistare il governo del Paese e di imporvi la Shari'a, aiutati dall'Eritrea e dalla rete internazionale del fondamentalismo islamico.\nL'UCI entr\u00f2 in possesso della capitale Mogadiscio nel giugno 2006 e di diversi territori meridionali dallo Giubaland alle frontiere del Puntland, in stato di guerra con il GFT, alleato dei governi autonomi di Puntland e Galmudug, l'ultimo dei quali nato precipuamente come argine politico al fondamentalismo islamico.\nNel dicembre 2006 l'Etiopia entr\u00f2 militarmente nelle regioni somale di Ghedo e di Bai, per sostenere il GFT nella lotta contro l'ICU, che in risposta proclam\u00f2 il Jih\u0101d contro l'Etiopia. Le forze etiopi occuparono in breve tempo Giohar, Mogadiscio, Gelib, Chisimaio e Ras Chiambone, portando alla dissoluzione dell'UCI e consentendo al GFT di insediarsi a Mogadiscio nel gennaio 2007.\nNel febbraio 2007, l'ONU decise di sospendere l'embargo sulle armi alla Somalia per permettere al GFT di ricostituire il proprio esercito nazionale, ed in marzo anche l'Unione africana invi\u00f2 proprie truppe, iniziando la Missione dell'Unione africana in Somalia (AMISOM).\nLa nascita di Al-Shabaab.\nTuttavia, anche se il GFT aveva ripreso possesso di Mogadiscio e della maggior parte del Sud del Paese, il fronte islamista proseguiva gli atti di guerriglia contro il governo e le forze etiopi, e le sue frange pi\u00f9 radicali si riunirono in nuovi gruppi come Al-Shabaab. A marzo 2007 una coalizione di ribelli locali guidati da Al-Shabaab attacc\u00f2 Mogadiscio, causando una violenta battaglia contro le truppe etiopi.\nNel corso del 2008, gli Al-Shabaab ottennero diverse vittorie militari ed il controllo di citt\u00e0-chiave nel centro-sud della Somalia, come Dinsor e Chisimaio, causando frustrazione tra i leader etiopi per la persistenza della ribellione e per i cronici problemi interni del GFT. Tra il 31 maggio ed il 9 giugno 2008, durante colloqui di pace a Gibuti, una parte del GFT, l'opposizione al presidente Yusuf Ahmed, si fuse con l'ala moderata dell'UCI nella coalizione dell'Alleanza per la Riliberazione della Somalia (ARS) in seguito a un accordo che prevedeva il ritiro delle truppe etiopi in cambio della fine delle ostilit\u00e0. Dopo che i membri islamisti dell'ARS entrarono a far parte del Parlamento di Baidoa, il Presidente Yusuf, rimasto politicamente isolato, cerc\u00f2 di arginare l'avanzata islamista verso Mogadiscio col supporto del governo regionale autonomo del Puntland, ma infine il 29 dicembre 2008 annunci\u00f2 al Parlamento di Baidoa le proprie dimissioni, lasciando la Presidenza del GFT ad interim al Presidente del Parlamento.\nRitiro etiope e stato di emergenza.\nNel gennaio 2009 gli islamisti ottennero il completo ritiro delle truppe etiopi, e l'elezione dell'ex-leader delle UCI, Sharif Sheikh Ahmed, come nuovo Presidente del GFT. Nel febbraio 2009 la nuova coalizione si insedi\u00f2 al Governo a Mogadiscio, dando il via ad un'operazione congiunta contro i gruppi radicali di Al-Shabaab e Hizbul Islam da parte delle forze somale, di quelle dell'AMISOM, di quelle della parte moderata dell'ICU confluita nell'ARS, e della milizia sufi Ahlu Sunna Waljama'a. Gli estremisti islamici risposero con attentati terroristici kamikaze contro il Governo, per costringerlo ad adottare la Shari'a, avanzando militarmente verso Mogadiscio, che fu raggiunta il 25 maggio; il 6 giugno il fronte si estese a Wabho, mentre si contavano ormai centinaia di vittime. Il 22 giugno, il presidente Sharif Sheikh Ahmed, assediato a Mogadiscio, dichiar\u00f2 lo stato di emergenza e lanci\u00f2 un appello internazionale. Le forze etiopi si mantennero operative, mentre si verificarono anche scontri interni tra Al-Shabaab e Hizbul Islam. Il Governo risiedeva in una piccola parte di Mogadiscio, controllata dalle forze dell'Unione africana; in giugno un attentato terroristico uccise il Ministro della Sicurezza Homar Hashi Aden, mentre il 3 dicembre 2009 un altro attentato terroristico uccise 5 Ministri del Governo ed altre 19 persone, prevalentemente studenti, ad opera di un kamikaze che si fece esplodere durante una festa di laurea all'Universit\u00e0 di Mogadiscio. Il Governo accus\u00f2 dell'attentato l'organizzazione Al-Shabaab, che tuttavia neg\u00f2 la propria responsabilit\u00e0. Il Governo rimase accerchiato a Mogadiscio anche nei mesi seguenti. Il 23 agosto 2010 milizie di Al-Shabaab irruppero nell'hotel frequentato dai deputati e fucilarono 4 parlamentari ed altre 29 persone; nei giorni seguenti, i miliziani raggiunsero il palazzo presidenziale, costringendo il Presidente Sharif Ahmed ad abbandonare la capitale, mentre molti deputati e ministri si erano gi\u00e0 da tempo stabiliti a Nairobi. In tale occasione il parlamentare di maggioranza Sharif Said annunci\u00f2 come imminente la fine del GFT. A novembre venne comunque insediato un governo tecnico, che port\u00f2 avanti diverse riforme, come il pagamento dei soldati e l'esecuzione di un registro biometrico delle forze di sicurezza. Nell'estate 2011, a causa di una carestia che interess\u00f2 tutta la Somalia, gli Al-Shabaab si ritirarono da Mogadiscio, consentendo la controffensiva del GFT nell'ottobre 2011, con un'operazione coordinata tra Forze armate somale e keniote contro gli Al-Shabaab, guidata ufficialmente dall'esercito somalo.\nFine del periodo di transizione.\nIl 1\u00ba agosto 2012 fu approvata la Costituzione della Repubblica Federale di Somalia, che subentr\u00f2 al GFT. Le elezioni presidenziali portarono alla vittoria di Hassan Sheikh Mohamud. La guerra agli Al-Shabaab \u00e8 proseguita anche sotto la sua Presidenza. Tra la fine di settembre e l'inizio di ottobre 2012, le truppe somale e quelle di peacekeeping dell'AMISOM riconquistarono agli Al-Shabaab la citt\u00e0 strategica di Chisimaio, loro ultima roccaforte, il cui centro abitato rappresentava una delle maggiori fonti di reddito per l'organizzazione.\nNel novembre 2012, secondo quanto dichiarato dall'Inviata speciale ONU per la Somalia Augustine Mahiga, circa l'85% dei territori contesi era ormai sotto il controllo del governo somalo, tuttavia il ritiro delle truppe AMISOM sarebbe avvenuto soltanto una volta che le forze di sicurezza e di polizia somale avessero raggiunto un adeguato livello di preparazione.\nLa guerriglia islamista (2013 - presente).\nNel dicembre 2013, intanto, il premier Shirdon fu sfiduciato dal Parlamento somalo, e al suo posto fu eletto Abdiweli Sheikh Ahmed.\nNel 2014 con una risoluzione ONU si autorizz\u00f2 l'ampliamento dell'organico dell'AMISOM con altre 4.000 unit\u00e0, consentendo, accanto ai contingenti gi\u00e0 in essere di Gibuti, Burundi, Sierra Leone, Kenya e Uganda, la formazione di un sesto contingente dell'Etiopia, che ebbe la responsabilit\u00e0 delle operazioni nelle regioni meridionali.\nIn marzo le forze di sicurezza somale e quelle dell'AMISOM lanciarono un'intensa operazione militare contro gli Al-Shabaab nella Somalia meridionale, conquistando dieci citt\u00e0 tra cui Rab Dhure, Hudur, Wajid, Burdhbo, Coriolei ed El Bur e attuando nei territori liberati interventi di supporto all'amministrazione locale e alla sicurezza, dislocando in ciascuna citt\u00e0 un vice ministro e dei religiosi per coordinare e supervisionare le iniziative del governo. A fine agosto, dopo una seconda operazione militare la grande maggioranza delle citt\u00e0 somale erano ormai sotto controllo dell'esercito somalo e delle forze alleate.\nIl 1\u00ba settembre 2014 un drone statunitense uccise Moktar Ali Zubeyr, leader dell'organizzazione Al-Shabaab.\nDal giugno 2015 ripresero gli attacchi degli islamisti contro basi militari somale e della coalizione africana, proseguiti nel 2016 con raid mirati e attentati.\nL'8 febbraio 2017 fu eletto presidente della Repubblica Mohamed Abdullahi Mohamed, il quale nomin\u00f2 il 1\u00ba marzo Hassan Ali Khayrecome Primo Ministro.\nIl 30 marzo 2017, il presidente statunitense Donald Trump firm\u00f2 un decreto per dichiarare la Somalia \"area di ostilit\u00e0 attive\", autorizzando cos\u00ec il Comando militare degli Stati Uniti in Africa (AFRICOM) ad eseguire operazioni di antiterrorismo con minore tutela verso i civili.\nI raid aerei statunitensi contribuirono a ridurre la capacit\u00e0 di Al-Shabaab di condurre nuovi attacchi, anche se un attentato il 17 ottobre a Mogadiscio, provoc\u00f2 oltre 300 vittime civili."}
{"id": "1773608", "revid": "857138", "url": "https://it.wikipedia.org/wiki?curid=1773608", "title": "Prisco Valeriano", "text": "Prisco Valeriano (latino: \"Priscus Valerianus\"; \"floruit\" 456) fu un aristocratico e un politico dell'Impero romano d'Occidente.\nBiografia.\nValeriano apparteneva ad una nobile famiglia e tra i suoi antenati c'era stato un \"patricius\"; suo padre e suo suocero avevano ottenuto grandi onori. Era imparentato con l'imperatore Avito e con il vescovo di Lione Eucherio, il quale gli indirizz\u00f2 una delle sue opere, la \"Epistula paraenetica ad Valerianum cognatum de contemptu mundi et saeculiaris philosopiae\".\nIn una lettera del 456, il poeta Sidonio Apollinare lo definisce ex-Prefetto del pretorio (probabilmente delle Gallie); a lui invi\u00f2 due lavori."}
{"id": "1773609", "revid": "729019", "url": "https://it.wikipedia.org/wiki?curid=1773609", "title": "Mike Burton (rugbista)", "text": "Biografia.\nBurton debutt\u00f2 nel Gloucester, club nel quale spese tutta la sua carriera, nel novembre 1964, non ancora diciannovenne. Pilone molto fisico, assomm\u00f2 in tutta la sua attivit\u00e0 360 incontri, rappresentando anche la contea del Gloucestershire 40 volte.\nNel 1972 fu convocato dall' per un \"tour\" in Sudafrica, e fu in campo in occasione della prima vittoria inglese a casa degli \"Springboks\" per 18-9. Fu parte anche dei successivi \"tour\" inglesi del 1973 in Nuova Zelanda e del 1975 in Australia, nel corso del quale divenne il primo inglese a essere espulso in un \"test match\", dopo soli tre minuti di gioco.\nFu anche componente del \"tour\" dei British Lions del 1974, anche se mai utilizzato nel corso di \"test match\" ufficiali. Inoltre, disput\u00f2 8 incontri nella selezione a inviti dei Barbarians.\nNel 1982 Mike Burton pubblic\u00f2 la sua autobiografia, \"Never Stay Down\", in cui narra della sua formazione nella Gran Bretagna post-bellica e della sua volont\u00e0 di arrivare al successo con determinazione.\nDopo il ritiro dall'attivit\u00e0 agonistica si dedic\u00f2 all'imprenditoria; attualmente vive fuori Gloucester con sua moglie Patricia, sposata nel 1967 e con la quale ha avuto tre figli, ed \u00e8 titolare di un'impresa che organizza ospitalit\u00e0 in occasione di eventi sportivi."}
{"id": "1773617", "revid": "1318658", "url": "https://it.wikipedia.org/wiki?curid=1773617", "title": "Valeriano (disambigua)", "text": ""}
{"id": "1773625", "revid": "1711941", "url": "https://it.wikipedia.org/wiki?curid=1773625", "title": "Lalaith", "text": ""}
{"id": "1773628", "revid": "1543377", "url": "https://it.wikipedia.org/wiki?curid=1773628", "title": "Pin-up (fumetto)", "text": "Pin-up \u00e8 una serie a fumetti francese scritta da Yann le Pennetier e disegnata da Berthet. Il fumetto \u00e8 incentrato sulle avventure della pin-up Dottie, che a partire dagli anni quaranta vive in un'America contrassegnata dalle guerre a cui ha partecipato (la seconda guerra mondiale, la guerra del Vietnam) e dai fenomeni che ne hanno la mutato vita sociale (la guerra fredda, il gioco d'azzardo a Las Vegas, la rivoluzione sessuale attraverso il movimento hippy e la rivista Playboy).\n\"Pin-up\" \u00e8 stato pubblicato in italiano dalla Eura Editoriale, inizialmente sulla rivista \"Skorpio\" e in seguito ristampato nella collana \"Euramaster\"."}
{"id": "1773632", "revid": "1870312", "url": "https://it.wikipedia.org/wiki?curid=1773632", "title": "Chie Nakamura", "text": ""}
{"id": "1773645", "revid": "108127712", "url": "https://it.wikipedia.org/wiki?curid=1773645", "title": "Ultima chiamata", "text": "Ultima chiamata \u00e8 una commedia teatrale del 2002 scritta da Josiane Balasko. \n\u00c8 un'opera che fa riflettere su come la vita di ciascuno di noi sia, per cos\u00ec dire, appesa a un filo. Nessun uomo pu\u00f2 considerarsi un dio, anche se \u00e8 idolatrato dai suoi fan.\nL'autrice stessa ne ha detto che \"fa ridere con la cosa di cui pi\u00f9 abbiamo paura: la morte. \u00c8 un esercizio sano e confortante...\"\nTrama.\nLa storia narra di Alex Martin\u00ec, \"animale\" da palcoscenico, cantautore famoso. Questo nella vita pubblica. Ma in privato altro non \u00e8 che un uomo arrogante, nevrotico e pieno di manie (dorme ogni notte con una tuta da meccanico). Una sera, rientrato nella sua lussuosa camera d'albergo dopo uno dei suoi concerti, trova ad accoglierlo una ragazza che lui crede una prostituta ma in realt\u00e0 \u00e8 una massaggiatrice professionista. Nasce quindi un equivoco. Il cantante riesce comunque a sedurla, ma per lui le donne non sono che un oggetto. Dopo aver mandato via la ragazza appare sulla scena Chantal, ex prostituta, ora \"psicopompa\", ovvero colei che si occupa di trasportare le anime dei morti nell'aldil\u00e0. Infatti Alex Martin\u00ec ha un infarto e nell'attesa che il suo corpo materiale cessi di vivere, il suo \"spirito\" si ingaggia in dialoghi e gag comiche per gli spettatori, non tanto comiche per il personaggio. Si succedono diversi personaggi interessanti e situazioni esilaranti. Succede per\u00f2 un miracolo, la massaggiatrice tornata nella stanza per aver dimenticato un oggetto, scopre il cantante ormai in fin di vita. Alex si sveglia ora in ospedale, decisamente cambiato dall'esperienza extracorporea che ha avuto la notte precedente. Capisce che la vita trascorsa finora \u00e8 stata priva di valore. Convinto anche dalla psicopompa Chantal che la ragazza che aveva incontrato la notte precedente sia la ragazza della sua vita, decide di intraprendere con lei una relazione stabile."}
{"id": "1773647", "revid": "276327", "url": "https://it.wikipedia.org/wiki?curid=1773647", "title": "Verbi relativamente impersonali", "text": "Oltre ai verbi assolutamente impersonali, in latino esistono anche i verbi relativamente impersonali che vengono utilizzati impersonalmente soltanto alla terza persona singolare e plurale. I principali sono:\nCostruzione dei verbi relativamente impersonali.\nI verbi relativamente impersonali si costruiscono:"}
{"id": "1773649", "revid": "110157", "url": "https://it.wikipedia.org/wiki?curid=1773649", "title": "Mosquito (Porto Rico)", "text": "Mosquito \u00e8 una circoscrizione dell'isola comunale di Vieques, in Porto Rico. Confina a est con Florida, a sud-est con Puerto Real, a sud con Llave e a ovest con Punta Arenas. \u00c8 bagnata a nord dalle acque dello stretto di Vieques. Al censimento del 2000 \u00e8 risultata essere una circoscrizione senza residenti fissi, facendo parte quindi delle circoscrizioni disabitate di Vieques, assieme a Punta Arenas.\nEconomia.\nTurismo.\nIl fatto che Mosquito non abbia residenti fissi \u00e8 dovuto alla presenza di una fitta vegetazione tropicale e all'utilizzo prettamente turistico-ambientale che si \u00e8 voluto dare alla circoscrizione. Mosquito \u00e8 facilmente raggiungibile essendo localizzata subito a ovest di Florida, che \u00e8 la circoscrizione pi\u00f9 popolosa di Vieques, e a pochi passi dall'aeroporto di Vieques. Vi \u00e8 inoltre un riempimento di terra, carrabile e adibito a molo, che si estende sul mare fino a 2 km e pu\u00f2 ospitare le imbarcazioni di grande stazza che non sono in grado di attraccare nel piccolo molo di Isabel Segunda, il capoluogo di Vieques.\nLe attivit\u00e0 e gli sport pi\u00f9 praticati dai turisti sono la pesca, lo snorkeling, le immersioni subacquee e il birdwatching."}
{"id": "1773655", "revid": "767487", "url": "https://it.wikipedia.org/wiki?curid=1773655", "title": "The First Turn-On!", "text": "The First Turn-On! \u00e8 un film del 1984, diretto da Lloyd Kaufman e Michael Herz, prodotto dalla Troma. \u00c8 l'ultima delle sexy commedie adolescenziali prodotte dalla Troma tra il 1979 e il 1984.\nTrama.\nUn gruppo di teenager, (tre ragazzi e due ragazze), rimane imprigionato in una grotta durante un campeggio in riva a un lago. I cinque passano il tempo raccontandosi le rispettive esperienze sessuali.\nProduzione.\nCast.\nIl film doveva essere interpretato da Madonna. Kaufman e Herz avevano infatti incaricato i responsabili del casting di cercare ragazzi e ragazze in alcune discoteche. In una di queste fu notata una ragazza punk, che accett\u00f2 di sottoporsi a un provino. La ragazza era Madonna.\nAl provino, Madonna si present\u00f2 vestita allo stesso modo di \"Cercasi Susan disperatamente\" e venne invitata a tornare per un secondo provino, con un vestito sexy. A questo provino assistette il solo Herz, poich\u00e9 Kaufman si trovava al Festival di Cannes. Herz scart\u00f2 Madonna, poich\u00e9 a suo dire indossava un abbigliamento non consono al personaggio che doveva interpretare nel film (vale a dire una ragazza vestita di rosa che partecipa all'orgia nella grotta).\nIn due parti minori appaiono anche Vincent D'Onofrio (futuro candidato all'Oscar per \"Full Metal Jacket\" di Stanley Kubrick), e Mark Torgl, che l'anno successivo avrebbe interpretato Melvin Ferd prima che diventi The Toxic Avenger in \"Il vendicatore tossico\"."}
{"id": "1773660", "revid": "32014", "url": "https://it.wikipedia.org/wiki?curid=1773660", "title": "Rapporto di risoluzione", "text": ""}
{"id": "1773668", "revid": "438678", "url": "https://it.wikipedia.org/wiki?curid=1773668", "title": "Il faro in capo al mondo (film)", "text": "Il faro in capo al mondo (\"The Light at the Edge of the World\") \u00e8 un film del 1971 diretto da Kevin Billington, con Yul Brynner.\nIl film \u00e8 tratto dall'omonimo romanzo di Jules Verne\nTrama.\nIn una isoletta sperduta, a guardia del faro e dello stretto passaggio del mare, vivono tre individui. Un giorno arrivano i pirati, predoni del mare, che catturano i tre guardiani. Due di questi, il vecchio e il ragazzo Felipe vengono subito uccisi in modo barbaro. Il terzo, Will Denton riesce a fuggire e si nasconde in una piccola grotta nella scogliera. Nell'isola, brulla, spoglia e selvaggia, non ci sono tanti nascondigli e i predoni non hanno intenzione di andarsene tanto presto in quanto il faro aiuta nel passaggio diverse imbarcazioni che, se venissero mal indirizzate, si incaglierebbero diventando facili prede e fonte di guadagno. Il capo dei pirati, Kronge \u00e8 estremamente violento e quando Will viene ricatturato non esita a torturarlo e farlo torturare dai suoi uomini. In questo clima di violenza Denton riuscir\u00e0 comunque a salvarsi e a salvare il faro.\nProduzione.\nIl film \u00e8 ambientato a Capo Horn ma \u00e8 stato girato in Spagna a Cabo de Creus e Cadaqu\u00e9s in Catalogna, nell'Alicante e nella Murcia"}
{"id": "1773669", "revid": "118325029", "url": "https://it.wikipedia.org/wiki?curid=1773669", "title": "Diritti LGBT in Africa", "text": "Questa \u00e8 una lista di leggi in vigore in Africa che concernono l'omosessualit\u00e0. \u00c8 organizzata alfabeticamente per regione. L'elenco non deve essere assunto a rappresentare uno standard per misurare un punto di vista della nazione, di per s\u00e9. Le nazioni che hanno in vigore leggi restrittive possono, nella pratica, essere meno oppressive: tollerando lo status e/o non applicando le norme. Allo stesso modo, un paese che manca di leggi contro il comportamento omosessuale pu\u00f2 essere caratterizzate da una cultura apertamente ostile. Nessuna nazione ha mai criminalizzato unicamente il sesso lesbico; bens\u00ec si ha la criminalizzazione di tutte le forme di comportamento omosessuale o solo di quella maschile.\nL'omosessualit\u00e0 rimane illegale in 35 paesi africani, compresi quelli che proibiscono anche la sodomia eterosessuale\nNella seguente tabella, se non indicata, l'et\u00e0 di consenso per le relazioni omosessuali \u00e8 la stessa di quella per le relazioni eterosessuali; al contrario, viene indicata se differente.\nLe nazioni in grassetto sono quelle nazioni che ancora posseggono leggi contrarie all'omosessualit\u00e0 o che non posseggono leggi contrarie ma che comunemente la condannano, se non specificamente, con altre leggi. In testo normale sono le nazioni che non condannano l'omosessualit\u00e0 o che, per di pi\u00f9, posseggono leggi antidiscriminatorie. Nella colonna \"Leggi specifiche contro l'omosessualit\u00e0\", \u00e8 indicato specificamente il precedente fattore; l'asterisco equivale all'eccezione: se posto con il NO, lo stato non condanna l'omosessualit\u00e0 specificamente, ma lo fa per altre vie; se posto con il SI, lo stato condanna l'omosessualit\u00e0, ma quest'ultima rimane, in vari modi, tollerata.\nNella sezione \"Note aggiuntive\", pur sembrando una ripetizione dei dati precedenti, sono inserite le relative specificazioni sulle leggi (se noti l'articolo legislativo e la legge stessa, o parte di essa), eventuali note di chiarimento o l'anno di decriminalizzazione/criminalizzazione dell'omosessualit\u00e0. "}
{"id": "1773672", "revid": "125471481", "url": "https://it.wikipedia.org/wiki?curid=1773672", "title": "Diritti LGBT in Asia", "text": "Questa \u00e8 una lista di tutte le leggi in Asia che concernono l'omosessualit\u00e0 ed \u00e8 organizzata alfabeticamente per regione. Va osservato che l'elenco non deve essere assunto a rappresentare uno standard per misurare un punto di vista della nazione, di per s\u00e9. Le nazioni che hanno mantenuto leggi negative possono, in pratica, essere meno oppressive delle leggi che invece vengono consigliate, cosicch\u00e9 le leggi non vengono messe in atto. Allo stesso modo, un paese che manca di leggi contro il comportamento omosessuale possono essere caratterizzate da una cultura che \u00e8 apertamente ostile e che cos\u00ec perseguita gli individui con altri mezzi. Nessuna nazione ha mai criminalizzato unicamente il sesso lesbico; bens\u00ec si ha la criminalizzazione di tutte le forme di comportamento omosessuale o solo di quella maschile. L'omosessualit\u00e0 rimane illegale in circa 70 paesi, compresi quelli che proibiscono anche la sodomia eterosessuale. (Nota: il concetto di sodomia pu\u00f2 includere il sesso anale, il sesso orale, la fornicazione (intesa come adulterio) o qualsiasi altro comportamento sessuale che non persegue la procreazione all'interno del matrimonio).\nNella seguente tabella, se non indicata, l'et\u00e0 di consenso per le relazioni omosessuali \u00e8 la stessa di quella per le relazioni eterosessuali; al contrario, viene indicata se differente.\nLe nazioni in grassetto sono quelle nazioni che ancora posseggono leggi contrarie all'omosessualit\u00e0 o che non posseggono leggi contrarie ma che comunemente la condannano, se non specificamente, con altre leggi. In testo normale sono le nazioni che non condannano l'omosessualit\u00e0 o che, per di pi\u00f9, posseggono leggi antidiscriminatorie. Nella colonna \"Leggi specifiche contro l'omosessualit\u00e0\", \u00e8 indicato specificamente il precedente fattore; l'asterisco equivale all'eccezione: se posto con il NO, lo stato non condanna l'omosessualit\u00e0 specificamente, ma lo fa per altre vie; se posto con il S\u00cc, lo stato condanna l'omosessualit\u00e0, ma quest'ultima rimane, in vari modi, tollerata.\nNella sezione \"Note aggiuntive\", pur sembrando una ripetizione dei dati precedenti, sono inserite le relative specificazioni sulle leggi (se noti l'articolo legislativo e la legge stessa, o parte di essa), eventuali note di chiarimento o l'anno di decriminalizzazione/criminalizzazione dell'omosessualit\u00e0. "}
{"id": "1773675", "revid": "2184720", "url": "https://it.wikipedia.org/wiki?curid=1773675", "title": "Lavanderia", "text": "La lavanderia pu\u00f2 essere intesa come: un locale dove si possono lavare i vestiti e la biancheria di una famiglia, di un'abitazione collettiva, di un ospedale, di un esercizio d'ospitalit\u00e0 (alberghi, pensioni, alloggi per anziani); oppure un reparto di una industria del settore abbigliamento o tessile che produce articoli che richiedono il lavaggio prima di altre lavorazioni (finissaggio); oppure un esercizio pubblico o una industria che provvedono al lavaggio (e stiratura) di abiti e biancheria per conto di clienti.\nStoria della lavanderia.\nFino alla fine del XIX secolo di solito la lavanderia era costituita da un luogo idoneo presso un fiume, un ruscello o in grandi vasche poste in luoghi pubblici (lavatoi). Le operazioni consistevano nel lasciare la biancheria in flussi continui d\u2018acqua in modo che le sostanze in grado di causare le macchie e gli odori potessero essere eliminate; torcere e sbattere i panni con blocchi, con randelli di legno, contro rocce lisce o sul bordo di una vasca, spazzolarli e agitarli in acqua agevolava la rimozione della sporcizia.\nNell'antica Roma le lavanderie, piccole imprese artigianali ma ben organizzate, raccoglievano l'urina per utilizzarla nei processi di lavaggio in quanto ricca di ammoniaca.\nAusili per le operazioni di lavaggio.\nUn miglioramento dei processi di lavaggio si ottiene con l'utilizzo di prodotti chimici o con altro per aumentare la solvibilit\u00e0 in acqua delle sostanze sporcanti. Per ottenere ci\u00f2 si utilizzavano sostanze quali la liscivia (soluzione di cenere lignea e acqua calda) o i saponi, prodotti con grassi e soda caustica; questi sono stati man mano sostituiti dai detersivi (sintetici) in polvere o liquidi.\nQuando non c'erano flussi d'acqua disponibili, la lavanderia era fatta in tini o vasi a tenuta d'acqua. Grandi tinozze di metallo venivano riempite d'acqua e riscaldate sopra un fuoco perch\u00e9 l'acqua in ebollizione era ancor pi\u00f9 efficace per la rimozione della sporcizia. Un asse per lavare, una superficie ondulata di un materiale duro quale legno, metallo o pietra, poteva sostituire le rocce della riva del fiume come superficie per lo sfregamento di panni.\nUna volta puliti, abiti e biancheria, ben strizzati per rimuovere la maggior parte dell'acqua, erano stesi all'aperto per potersi asciugare completamente, su pali appositi o su prati d'erba pulita.\nEvoluzione delle procedure di lavaggio.\nLa rivoluzione industriale ha completamente trasformato la tecnologia della lavanderia. \nL'impiego di un dispositivo a rulli azionati da una manovella per strizzare i panni, sviluppato negli Stati Uniti gi\u00e0 nel XVIII secolo, fu una delle prime applicazioni tese a rendere meno gravose le operazioni di lavaggio.\nSuccessivamente, sempre nel XVIII secolo, vari inventori sviluppano diverse apparecchiature meccanizzate, sempre manuali, favorendo una trasformazione del processo di lavaggio.\nSuccessive modificazioni introdussero delle pale che, girate con una maniglia, agitavano panni e acqua all'interno di una vasca. All'inizio del XX secolo alcune macchine iniziarono ad utilizzare un agitatore azionato elettricamente poi anche i rulli furono motorizzati.\nUn'altra evoluzione fu l'introduzione di una doppia vasca perforata che ruotando lasciava all'esterno l'acqua eccedente durante il ciclo di rotazione.\nLavanderie: esercizi e locali privati.\nLe lavanderie per conto terzi possono essere suddivise in esercizi artigianali e imprese industriali.\nLe piccole lavanderie artigianali trovano principalmente collocazione presso i quartieri o i centri commerciali e si rivolgono principalmente alla clientela privata lavando abiti (con processi \u2018'a secco'\u2019), piccola biancheria, biancheria di casa. Garantiscono un tipico servizio di vicinato indispensabile perch\u00e9, specie nelle citt\u00e0, \u00e8 difficoltoso lavare certi capi presso le abitazioni. In alcuni paesi (U.S.A. e Canada specialmente) le lavanderie sono una tipica attivit\u00e0 d'alcune etnie d'immigrati. Comunemente le lavanderie artigianali provvedono anche alla stiratura dei capi lavati.\nEsistono anche lavanderie \u2018'automatiche'\u2019, di quartiere o di fabbricato, alle quali di solito si rivolgono piccoli nuclei familiari che non dispongono di proprie attrezzature.\nLe lavanderie industriali provvedono al lavaggio di elevati quantitativi di biancheria o d'abiti per conto di grandi utenti quali: alberghi, ristoranti, industrie d'abbigliamento, collettivit\u00e0, altri esercizi di lavanderia.\nQueste lavanderie industriali, in alcuni casi, praticano anche il servizio di noleggio della biancheria. Questo servizio consiste nella messa a disposizione di un'intera dotazione di biancheria ad alberghi, ristoranti, ospedali garantendo il regolare ritiro della biancheria sporca e la sua sostituzione con biancheria pulita. Nel servizio \u00e8 compreso sia il noleggio della biancheria come il lavaggio e i ritiri/consegne.\nIn alcune parti del mondo, soprattutto nei paesi anglofoni quali Regno Unito, Stati Uniti e Canada, gli appartamenti e i \"residence\" prevedono spesso stanze comuni adibite a lavanderia, in cui i residenti possono utilizzare in comune le lavatrici e gli essiccatori. Dove non sono previste queste lavanderie comuni, coloro che non dispongono di macchine individuali devono lavare a mano i loro vestiti o rivolgersi ad una lavanderia automatica o commerciale.\nIn Europa, le costruzioni di appartamenti con le stanze comuni adibite a lavanderia sono rare; di solito ogni appartamento ha la propria lavatrice collocata in un ambiente privato o, frequentemente, all'interno di una stanza da bagno."}
{"id": "1773676", "revid": "125613414", "url": "https://it.wikipedia.org/wiki?curid=1773676", "title": "Diritti LGBT in Europa", "text": "Questa \u00e8 una lista di tutte le leggi in Europa che concernono l'omosessualit\u00e0, organizzata alfabeticamente per stato.\nEuropa.\nL'appartenenza all'Unione europea di alcuni degli stati qui elencati non solo esige l'abrogazione delle legislazioni persecutorie degli omosessuali, ma, con il Trattato di Amsterdam, esige l'approvazione di legislazioni che regolamentano la questione (i termini di questa clausola non sono ancora stati attuati in molti dei paesi dell'Unione).\nVa inoltre ricordato che nel 2011, le Nazioni Unite hanno approvato la prima risoluzione che riconosce diritti alle persone omosessuali e transgender, seguito da un report che documenta le violazioni dei diritti delle persone omosessuali, inclusi crimini di odio, criminalizzazione dell'omosessualit\u00e0 e discriminazioni. La maggioranza dei paesi europei ha sottoscritto questa dichiarazione.\nNel giugno 2018 la Corte di Giustizia dell\u2019Unione Europea ha riconosciuto la validit\u00e0 del matrimonio egualitario in tutti i paesi membri \"ai sensi della libera circolazione delle persone\" (questa sentenza non riguarda l'approvazione del matrimonio egualitario nei singoli stati membri ma la validit\u00e0 che tale istituto, ove esso sia stato celebrato nell'Unione Europea, deve essere comunque riconosciuto in uno stato senza tale regolamentazione)."}
{"id": "1773677", "revid": "33689", "url": "https://it.wikipedia.org/wiki?curid=1773677", "title": "Diritti LGBT in America settentrionale", "text": "Questa \u00e8 una lista di tutte le leggi in America del Nord che concernono l'omosessualit\u00e0 ed \u00e8 organizzata alfabeticamente per regione. Va osservato che l'elenco non deve essere assunto a rappresentare uno standard per misurare un punto di vista della nazione, di per s\u00e9. Le nazioni che hanno mantenuto leggi negative possono, in pratica, essere meno oppressive delle leggi che invece vengono consigliate, cosicch\u00e9 le leggi non vengono messe in atto. Allo stesso modo, un paese che manca di leggi contro il comportamento omosessuale possono essere caratterizzate da una cultura che \u00e8 apertamente ostile e che cos\u00ec perseguita gli individui con altri mezzi.Nessuna nazione ha mai criminalizzato unicamente il sesso lesbico; bens\u00ec si ha la criminalizzazione di tutte le forme di comportamento omosessuale o solo di quella maschile.\nIn Nord e Centro America i matrimoni omosessuali sono previsti in Canada, Stati Uniti e in alcuni Stati del Messico. Tra gli stati non indipendenti, il matrimonio omosessuale \u00e8 previsto in Groenlandia, Bermuda, tutti i territori francesi (Guadalupa, Martinica, Saint Barth\u00e9lemy, Saint Martin, e Saint Pierre &amp; Miquelon) e nei Paesi Bassi caraibici (Bonaire, Sint Eustatius e Saba), mentre i matrimoni contratti nei Paesi Bassi sono riconosciuti in Aruba, Cura\u00e7ao e Sint Maarten. \nAl contrario, alcune nazioni puniscono ancora i rapporti omosessuali, come Giamaica, Dominica, Barbados, Trinidad e Tobago, Saint Lucia, Antigua e Barbuda, Saint Vincent e Grenadine, Grenada e Saint Kitts e Nevis.\nSituazione per stato.\nNella seguente tabella, se non indicata, l'et\u00e0 di consenso per le relazioni omosessuali \u00e8 la stessa di quella per le relazioni eterosessuali; al contrario, viene indicata se differente.\nLe nazioni in grassetto sono quelle nazioni che ancora posseggono leggi contrarie all'omosessualit\u00e0 o che non posseggono leggi contrarie ma che comunemente la condannano, se non specificamente, con altre leggi. In testo normale sono le nazioni che non condannano l'omosessualit\u00e0 o che, per di pi\u00f9, posseggono leggi antidiscriminatorie. Nella colonna \"Leggi specifiche contro l'omosessualit\u00e0\", \u00e8 indicato specificamente il precedente fattore; l'asterisco equivale all'eccezione: se posto con il NO, lo stato non condanna l'omosessualit\u00e0 specificamente, ma lo fa per altre vie; se posto con il SI, lo stato condanna l'omosessualit\u00e0, ma quest'ultima rimane, in vari modi, tollerata.\nNella sezione \"Note aggiuntive\", pur sembrando una ripetizione dei dati precedenti, sono inserite le relative specificazioni sulle leggi (se noti l'articolo legislativo e la legge stessa, o parte di essa), eventuali note di chiarimento o l'anno di decriminalizzazione/criminalizzazione dell'omosessualit\u00e0.\nReligione e diritti LGBT in America settentrionale.\nI coloni inglesi, francesi e spagnoli che si insediarono in America settentrionale portarono dall'Europa la religione cristiana, in particolare la Chiesa cattolica romana la quale, assieme alla Chiesa di Ges\u00f9 Cristo dei Santi degli Ultimi Giorni, \u00e8 quella che pi\u00f9 si oppone da sempre al riconoscimento giuridico delle relazioni omosessuali.Vengono seguite poi dalla Chiesa ortodossa russa, dalla Chiesa Metodista, dalla Chiesa riformata e da quella battista statunitense; anche le organizzazioni e chiese pi\u00f9 conservatrici dell'Evangelicalismo e della Chiesa Battista, le \"Assemblee di Dio\" dei pentecostali, cos\u00ec come il Restaurazionismo, i Testimoni di Geova e il Mormonismo hanno preso la posizione ufficiale di considerare l'attivit\u00e0 omosessuale un grave peccato morale.\nSi trovano per\u00f2 anche altre presenze religione in Nord America che nel corso del tempo hanno invece assunto una posizione ben pi\u00f9 tollerante nei confronti delle persone LGBT e dei loro diritti, come ad esempio la Chiesa episcopale degli Stati Uniti d'America, la Chiesa evangelica luterana in America, le chiese evangeliche luterane e anglicane canadesi, la Chiesa unita del Canada, la Chiesa di Cristo, gli Unitariani universalisti, il Quaccherismo ed alcune congregazioni della Chiesa presbiteriana: la maggior parte di queste denominazioni elargiscono se richiesto, una forma si benedizione simile a quella matrimoniale alle coppie composte da persone dello stesso sesso. Infine anche l'Ebraismo conservatore, l'Ebraismo riformato e l'Ebraismo ricostruzionista ora accolgono e favoriscono le persone LGBT."}
{"id": "1773679", "revid": "1305772", "url": "https://it.wikipedia.org/wiki?curid=1773679", "title": "Diritti LGBT in Oceania", "text": "Questa \u00e8 una lista di tutte le leggi in Oceania che concernono l'omosessualit\u00e0 ed \u00e8 organizzata alfabeticamente per regione. Va osservato, comunque, che \u00e8 possibile che nazioni che abbiano mantenuto leggi contro i diritti LGBT possono, a livello pratico, non metterle in atto. Viceversa, \u00e8 possibile che un paese, pur non avendo leggi contro il comportamento omosessuale, sia caratterizzato da una cultura apertamente ostile verso le persone LGBT, che vengono cos\u00ec di fatto perseguitate con altri mezzi dalla societ\u00e0. Nessuna nazione ha mai criminalizzato unicamente l'omosessualit\u00e0 femminile; bens\u00ec si ha la criminalizzazione dell'omosessualit\u00e0 maschile e femminile o solo di quella maschile.\nContando anche le dipendenze territoriali, l'omosessualit\u00e0 rimane illegale in nove paesi. Nella seguente tabella, se non indicata, l'et\u00e0 di consenso per le relazioni omosessuali \u00e8 la stessa di quella per le relazioni eterosessuali; al contrario, viene indicata se differente.\nLe nazioni in grassetto sono quelle nazioni che ancora posseggono leggi contrarie all'omosessualit\u00e0 o che non posseggono leggi contrarie ma che comunemente la condannano, se non specificamente, con altre leggi. In testo normale sono le nazioni che non condannano l'omosessualit\u00e0 o che, per di pi\u00f9, posseggono leggi antidiscriminatorie. Nella colonna \"Leggi specifiche contro l'omosessualit\u00e0\", \u00e8 indicato specificamente il precedente fattore; l'asterisco equivale all'eccezione: se posto con il NO, lo Stato non condanna l'omosessualit\u00e0 specificamente, ma lo fa per altre vie; se posto con il SI, lo Stato condanna l'omosessualit\u00e0, ma quest'ultima rimane, in vari modi, tollerata.\nNella sezione \"Note aggiuntive\", pur sembrando una ripetizione dei dati precedenti, sono inserite le relative specificazioni sulle leggi (se noti l'articolo legislativo e la legge stessa, o parte di essa), eventuali note di chiarimento o l'anno di decriminalizzazione/criminalizzazione dell'omosessualit\u00e0."}
{"id": "1773680", "revid": "1656773", "url": "https://it.wikipedia.org/wiki?curid=1773680", "title": "Magliana", "text": "Magliana \u00e8 la zona urbanistica 15E del Municipio Roma XI di Roma Capitale. Si estende sulla zona Z. XL Magliana Vecchia.\nPrende il nome dal corso d'acqua che vi scorre, la Magliana.\nGeografia fisica.\nTerritorio.\nLa zona confina:\nStoria.\nCon il nome di \"Magliana\", la popolazione ha sempre identificato soprattutto l'area del quartiere Portuense, precisamente la zona urbanistica Pian due Torri, in quanto anch'essa attraversata dalla \"via della Magliana\" e molto pi\u00f9 popolosa di questa zona.\nRisale al XV secolo la destinazione del luogo a territorio di caccia, quando il cardinale Girolamo Riario nel 1480 fece edificare una costruzione in onore del duca di Sassonia per riposarvi dopo le fatiche della caccia. Innocenzo VIII, trovando il luogo gradito per l'amenit\u00e0 del terreno e la bellezza del paesaggio circostante, ristruttur\u00f2 gli edifici esistenti e costru\u00ec una villa, conosciuta come Castello della Magliana.\nI papi che si succedettero ampliarono il castello e lo abbellirono con un giardino e una cappella decorata con affreschi della scuola di Raffaello dedicata a S. Giovanni Battista, da cui il nome odierno del vicino ospedale dei Cavalieri di Malta. Intorno alla met\u00e0 del '700 la villa papale, in rovina, venne abbandonata. Dal 1957 \u00e8 di propriet\u00e0 del Sovrano Militare Ordine di Malta, che ne ha curato il restauro.\nTutta la cronaca relativa alla omonima banda della Magliana e le diffamazioni che ne sono conseguite a causa del loro operato e di altri episodi cruenti come quello del \"Canaro\" (tosacani del quartiere), hanno sempre fatto riferimento alla Magliana, in quanto una parte degli esponenti della banda abitava nei nuovi palazzi costruiti, nei primi anni Settanta, nella vicina zona di Pian due Torri chiamata, nel gergo immobiliare, \"Nuova Magliana\"."}
{"id": "1773681", "revid": "125198163", "url": "https://it.wikipedia.org/wiki?curid=1773681", "title": "Diritti LGBT in America meridionale", "text": "Questa \u00e8 una lista di tutte le leggi in America meridionale che concernono l'omosessualit\u00e0 ed \u00e8 organizzata alfabeticamente per regione.\nVa osservato che l'elenco non deve essere assunto a rappresentare uno standard per misurare un punto di vista della nazione, di per s\u00e9. Le nazioni che hanno mantenuto leggi negative possono, in pratica, essere meno oppressive delle leggi che invece vengono consigliate, cosicch\u00e9 le leggi non vengono messe in atto. Allo stesso modo, un paese che manca di leggi contro il comportamento omosessuale possono essere caratterizzate da una cultura che \u00e8 apertamente ostile e che cos\u00ec perseguita gli individui con altri mezzi. Nessuna nazione ha mai criminalizzato unicamente il sesso lesbico; bens\u00ec si ha la criminalizzazione di tutte le forme di comportamento omosessuale o solo di quella maschile.L'omosessualit\u00e0 rimane illegale in circa 70 paesi, compresi quelli che proibiscono anche la sodomia eterosessuale. (Nota: il concetto di sodomia pu\u00f2 includere il sesso anale, il sesso orale, la fornicazione (intesa come adulterio) o qualsiasi altro comportamento sessuale che non persegue la procreazione all'interno del matrimonio).\nNella seguente tabella, se non indicata, l'et\u00e0 del consenso per le relazioni omosessuali \u00e8 la stessa di quella per le relazioni eterosessuali; al contrario, viene indicata se differente.Le nazioni in grassetto sono quelle nazioni che ancora posseggono leggi contrarie all'omosessualit\u00e0 o che non posseggono leggi contrarie ma che comunemente la condannano, se non specificamente, con altre leggi. In testo normale sono le nazioni che non condannano l'omosessualit\u00e0 o che, per di pi\u00f9, posseggono leggi antidiscriminatorie. Nella colonna \"Leggi specifiche contro l'omosessualit\u00e0\", \u00e8 indicata specificamente il precedente fattore; l'asterisco equivale all'eccezione: se posto con il NO, lo stato non condanna l'omosessualit\u00e0 specificamente, ma lo fa per altre vie; se posto con il SI, lo stato condanna l'omosessualit\u00e0, ma quest'ultima rimane, in vari modi, tollerata.Nella sezione \"Note aggiuntive\", pur sembrando una ripetizione dei dati precedenti, sono inserite le relative specificazioni sulle leggi (se noti, l'articolo legislativo e la legge stessa, o parte di essa), eventuali note di chiarimento o l'anno di decriminalizzazione/criminalizzazione dell'omosessualit\u00e0. "}
{"id": "1773684", "revid": "103630019", "url": "https://it.wikipedia.org/wiki?curid=1773684", "title": "Ebullioscopio", "text": "L'ebullioscopio o ebulliometro \u00e8 uno strumento di misura del punto di ebollizione di una soluzione e per la determinazione di pesi molecolari mediante ebullioscopia.\nIl primo ebullioscopio fu inventato nel 1838 da Brossard-Vidal e fu usato per la misura del grado alcolico. Il vantaggio di questo metodo \u00e8 dato dalla scarsa influenza, sul punto di ebollizione, di altri componenti, come ad esempio il sughero. Questo, in confronto ai vecchi alcolimetri, i quali basavano le loro misurazioni sulla densit\u00e0, che \u00e8 pi\u00f9 sensibile alla presenza di altri soluti.\nUna versione successiva fu costruita dal chimico francese Fran\u00e7ois-Marie Raoult, ma la difficolt\u00e0 di determinazione dell'esatta temperatura fu superata dall'invenzione del termometro di Beckmann, nel 1887, da parte di Ernst Otto Beckmann.\nUn altro tipo di ebullioscopio \u00e8 stato inventato da Malligand."}
{"id": "1773689", "revid": "11175", "url": "https://it.wikipedia.org/wiki?curid=1773689", "title": "Ebulliscopio", "text": ""}
{"id": "1773695", "revid": "6923", "url": "https://it.wikipedia.org/wiki?curid=1773695", "title": "Giorgio Campagna", "text": "Carriera.\nGiocatore.\nHa esordito nel calcio professionistico nel Legnano nella stagione 1970-1971, ceduto alla Roma alla fine di quella stagione \u00e8 passato poi a novembre alla Fiorentina esordendo in serie A il 20 febbraio 1972 nel successo interno dei viola contro l'Atalanta, dopo aver giocato un grande torneo di Viareggio.\nEra considerato da tutti un giocatore di talento che faceva della tecnica e della fantasia le sue armi migliori.\nUn gravissimo infortunio subito in allenamento ha messo fine alla sua valorizzazione definitiva.\nDopo lunghe cure \u00e8 tornato al calcio giocando la parte conclusiva della sua carriera nel in Serie C.\nAllenatore.\nHa anticipato la fine della sua attivit\u00e0 agonistica partecipando al Super Corso di Coverciano 1978-1979 conseguendo l'abilitazione ad allenatore di Prima Categoria ed Istruttore Professionista di giovani calciatori.\nHa iniziato l'attivit\u00e0 di allenatore professionista nel settore giovanile del Milan vincendo anche un titolo italiano nel Campionato Beretti.\nHa allenato poi il in Interregionale passando poi alla Vogherese in C2.\nSuccessivamente ha allenato il vincendo il campionato di C2.\nRitornato poi al Saronno, nell'anno successivo ha allenato ancora il in Serie C1, la Solbiatese in C2, mil in C2, la in C1, il Pavia in C2.\nUltimamente ha allenato la juniores del Seregno e del vincendo i rispettivi campionati."}
{"id": "1773698", "revid": "122099674", "url": "https://it.wikipedia.org/wiki?curid=1773698", "title": "Risoluzione dello schermo", "text": "La risoluzione dello schermo \u00e8 il numero dei pixel orizzontali e verticali presenti o sviluppabili in uno schermo (caso del solo tubo catodico in un monitor). Il termine \u00e8 spesso frainteso quando utilizzato in ambito commerciale come sinonimo di qualit\u00e0 percepita dell'immagine visualizzabile. Non \u00e8 infatti da confondersi con la pi\u00f9 appropriata definizione di risoluzione grafica. La risoluzione, in questi termini, \u00e8 correlata alla sola dimensione digitale, non \u00e8 pertanto un parametro sufficiente a determinare la qualit\u00e0 percepita dell'immagine che coinvolge invece la densit\u00e0 di punti (per unit\u00e0 di misura lineare). La risoluzione dello schermo determina inoltre il rapporto d'aspetto (o aspect ratio) che definisce la geometria del display.\nStoria.\nLa continua evoluzione dell'elettronica e della tecnologia di visualizzazione aumenta sempre pi\u00f9 la definizione, la superficie visualizzabile e le dimensioni stesse degli schermi.\nFino al 2003, la maggior parte dei monitor aveva un rapporto d'aspetto di 4:3 e qualcuno di 5:4. Dal 2003 al 2006 si sono resi disponibili vari monitor con un rapporto di risoluzione tipicamente di 16:10 (e talvolta 16:9), inizialmente sui laptop e successivamente sui monitor per PC. Con questi rapporti dimensionali ci si avvicina di pi\u00f9 ai formati tv e cinematografici, utili per il montaggio video, la computergrafica e i videogiochi, si aiutano inoltre le attivit\u00e0 di wordprocessing e DTP, che ne hanno tratto beneficio potendo visualizzare l'equivalente di due pagine A4 affiancate.\nLa Video Electronics Standards Association (VESA) ha definito diversi standard video mentre quelli ergonomici sono definiti dal TCO.\nEsempi.\nUna risoluzione di 1024\u00d7600 ad esempio indica che l'immagine sul monitor \u00e8 formata da 1024 colonne e 600 righe ed \u00e8 pertanto caratterizzata da un rapporto d'aspetto di circa 1,707:1.\nNel caso dei monitor LCD o al plasma l'immagine verr\u00e0 riadattata alla risoluzione dello schermo perch\u00e9 caratterizzata da una risoluzione fissa che costringe a ridimensionare tutte le immagini o a ricevere direttamente quel solo formato.\nNel caso di un monitor a tubo catodico, se l'immagine rientra nell'intervallo di risoluzione minima e massima verr\u00e0 proiettata senza alcuna alterazione, mentre nel caso il monitor riceva immagini troppo grandi il monitor non visualizzer\u00e0 alcuna immagine.\nSecondo il report della societ\u00e0 \"Net Analytics\", al 2008 la tradizionale risoluzione dei siti web a \"800\u00d7600\" risultava in larga misura superata dalle seguenti scelte degli sviluppatori: \"1024\u00d7768\" (37%), \"1280\u00d7960\" (20%), \"1280\u00d71024\" (13%). \nLa scelta della risoluzione \u00e8 influenzata dall'ampiezza del monitor e dall'eventuale riduzione dei due lati della finestra del \"browser\", che non sempre \u00e8 visualizzato a pieno schermo.\nPrincipali risoluzioni utilizzate in informatica.\nNella tabella, qui sotto riportata, troviamo le risoluzioni video pi\u00f9 comuni nei PC che si sono evoluti dall'originale IBM PC, pi\u00f9 alcune che sono supportate da altri tipi di computer come ad esempio i computer Apple. La Video Electronics Standards Association (VESA) ha curato le specifiche di molti di questi standard. Tuttavia, val la pena far notare che dal 2014-15 si \u00e8 vista un'evoluzione oltre i 2k verso risoluzioni \"personalizzate\" con misure inconsuete e non facilmente classificabili, pi\u00f9 vicine alle esigenze costruttive e dimensionali del prodotto che delle consuetudini e degli standard. Vedi il Microsoft Surface 4 (2736x1824), i MacBook Pro (2880x1800) o il Microsoft Surface Studio (4500 x 3000).\nSignificato prefissi nella nomenclatura delle risoluzioni.\nSebbene i prefissi comuni \"super\" S e \"ultra\" U non indicano una specifica variazione alla risoluzione standard, molti prefissi hanno, invece, uno specifico significato:\nQuesti prefissi possono anche combinarsi come, ad esempio in WQXGA o WHUXGA.\nPrincipali risoluzioni utilizzate in TV e Videoproiettori.\nNella tabella qui sotto riportata troviamo le risoluzioni video pi\u00f9 comuni nei televisori e nei videoproiettori. Nella tabella seguente o 60 FPS sono un'approssimazione. Il valore preciso \u00e8 formula_1 ossia circa 59,94."}
{"id": "1773706", "revid": "439868", "url": "https://it.wikipedia.org/wiki?curid=1773706", "title": "William Lipscomb", "text": "Biografia.\nNasce a Cleveland, Stati Uniti, ma la sua famiglia si trasferisce a Lexington quando \u00e8 ancora bambino. Visse in quella citt\u00e0 sinch\u00e9 non ricevette la laurea in Chimica conseguita presso l'Universit\u00e0 del Kentucky nel 1941. Ha ottenuto il dottorato di ricerca presso il California Institute of Technology nel 1946.\nDal 1946 sino al 1959 ha insegnato presso l'Universit\u00e0 del Minnesota. Dal 1959 \u00e8 diventato professore di Chimica all'Universit\u00e0 di Harvard.\nHa dedotto la struttura molecolare dei borani utilizzando tecniche di diffrattometria a raggi X negli anni cinquanta e ha sviluppato le teorie per giustificare il loro particolare tipo di legami. Successivamente ha applicato i medesimi metodi ad ulteriori problemi, inclusa la risoluzione della struttura dei carborani, lavoro in cui diresse la ricerca del futuro premio Nobel Roald Hoffmann. Ricerche successive si focalizzarono sulla struttura atomica delle proteine e sul meccanismo di azione degli enzimi.\n\u00c8 stato un membro dell'Accademia Internazionale di Scienze Quantistiche Molecolari. Il professore Lipscomb \u00e8 stato anche membro dell'ordine onorario dei colonnelli del Kentucky.\n\u00c8 stato membro della National Academy of Sciences dal 1961, e ha vinto in Premio Nobel per la Chimica nel 1976 per i suoi studi sui borani.\n\u00c8 scomparso nel 2011 all'et\u00e0 di 91 anni."}
{"id": "1773710", "revid": "1573940", "url": "https://it.wikipedia.org/wiki?curid=1773710", "title": "Spinomantis fimbriatus", "text": "Spinomantis fimbriatus () \u00e8 una rana della famiglia Mantellidae, endemica del Madagascar.\nBiologia.\n\u00c8 una specie arboricola.\nLa femmina depone le uova in masse gelatinose adese alle foglie dei rami aggettanti sugli specchi d'acqua. Alla schiusa delle uova i girini cadono nell'acqua sottostante, dove completano il loro sviluppo.\nDistribuzione e habitat.\nLa specie \u00e8 diffusa nelle foreste pluviali del versante nord-orientale del Madagascar.\nConservazione.\nLa \"IUCN Red List\" classifica \"S. fimbriatus\" come specie a rischio minimo (\"Least Concern\").\nParte del suo areale ricade all'interno del Parco nazionale di Marojejy, del Parco nazionale di Masoala e della Riserva speciale di Analamazaotra."}
{"id": "1773715", "revid": "21880", "url": "https://it.wikipedia.org/wiki?curid=1773715", "title": "Mantodactylus fimbriatus", "text": ""}
{"id": "1773729", "revid": "125627914", "url": "https://it.wikipedia.org/wiki?curid=1773729", "title": "Marco Salom", "text": "Biografia.\nMarco Salom \u00e8 un regista e produttore nonch\u00e9 fondatore della casa di produzione AngelFilm. Si \u00e8 formato negli anni '90 presso la Filmmaster Group dove si \u00e8 occupato della produzione di spot pubblicitari, videoclip musicali, ideazione e produzione di trasmissione televisive, produzione di eventi musicali e sponsorizzazioni di artisti internazionali. Ha collaborato con artisti di spicco del panorama musicale italiano e internazionale.\nNei numerosissimi videoclip realizzati, ha diretto diversi attori del panorama cinematografico italiano, tra cui Carolina Crescentini, Claudia Gerini, Giulia Bevilacqua, Isabella Ragonese, Francesco Montanari, Alessandro Roja, Sarah Felberbaum, Luca Argentero, Caterina Shulha, Silvio Muccino, Checco Zalone, Stefano Fresi, Martina Codecasa, Giulio Beranek, Marco Cocci, Edoardo Natoli, Antonia Liskova, Alessia Barela, Fabio Troiano, Francesca Valtorta.\n\u00c8 stato produttore di numerosi eventi live, come l\"'Heineken Music Club\" e degli eventi musicali (Elisa all'Opera - Paolo Conte al Louvre) realizzati a Parigi nel marzo 2008 pro \"Expo Milano 2015\". Molti gli spot diretti e/o prodotti tra cui le campagne per la agenda \"Smemoranda\" con protagonisti vari comici di \"Zelig\" quali Antonio Albanese, Checco Zalone, Katia &amp; Valeria e Giovanni Vernia e i commercials FIAT Freemont black code Stylophonic. Produttore e co-ideatore di diverse trasmissioni televisive: tra le altre \"Jammin\" Italia 1, \"Tele-visioni\" su Canale 5, \"Crimen\" su Rete 4.\nHa realizzato la produzione televisiva e il DVD di diversi live di Luciano Ligabue (Campovolo, Live Stadio Olimpico, Live San Siro, Live Arena di Verona) e Laura Pausini. Marco Salom ha anche collaborato alla composizione delle colonne sonore dei film \"Ricordati di me\" di Gabriele Muccino del 2003 e \"L'uomo perfetto\" di Luca Lucini del 2005. Nel 2011 ha prodotto e diretto a Los Angeles gli spot web Montegrappa con protagonista Sylvester Stallone.\nSempre nel 2011 ha diretto il docufilm \"Ligabue Campovolo - Il film 3D\", distribuito da Medusa in 385 sale cinematografiche mentre in TV \u00e8 andato in onda su Sky Cinema 1 e Sky 3D. Il lungometraggio ha realizzato il miglior incasso italiano di tutti i tempi per un film musicale.\nNel 2014 ha prodotto e diretto a Los Angeles il docufilm \"Dogo in LA\" (MTV). Nel 2018 ha diretto il docufilm Cracco Confidential (Discovery Europe). Sempre nel 2018 ha prodotto e diretto il docufilm \"Haiti\" (Taormina Film Festival, Riviera International Film Festival, Visioni dal Mondo).\nVita privata.\nMarco Salom \u00e8 stato fidanzato per diversi anni con le attrici Claudia Gerini, Sarah Felberbaum e Carolina Crescentini."}
{"id": "1773731", "revid": "1305772", "url": "https://it.wikipedia.org/wiki?curid=1773731", "title": "Intercom", "text": ""}
{"id": "1773732", "revid": "1543377", "url": "https://it.wikipedia.org/wiki?curid=1773732", "title": "Intercom (telecomunicazioni)", "text": "Nel campo delle telecomunicazioni, intercom \u00e8 un modo comune di indicare i sistemi che permettono a pi\u00f9 persone di comunicare tra di loro. Viene impiegato in tutte quelle situazioni dove \u00e8 necessaria la comunicazione verbale, ma solo alcune persone devono parlare tra di loro in un dato momento. Viene anche usato dove la distanza o il rumore circostante richiedono l'adozione di sistemi di amplificazione della voce.\nAmbiti di utilizzo.\nUn impianto di comunicazione amplificata trova impiego in molti ambienti. In senso generale, anche un semplice sistema di annunci pubblici \u00e8 un tipo di intercom. Si pensi alla diffusione sono di centri commerciali, grandi magazzini e supermercati. Tuttavia, un intercom vero e proprio consente la comunicazione bidirezionale.\nAmbienti militari.\nA bordo di navi o sommergibili \u00e8 necessario un sistema di intercomunicazione per permettere al personale di parlarsi a vicenda.\nAnche a bordo di carri armati, data la rumorosit\u00e0, e spesso necessario un sistema di amplificazione della voce, spesso integrata con il sistema radio.\nA bordo di aeroplani, i piloti comunicano tra di loro e verso il controllo del traffico aereo tramite intercom, e le comunicazione sono registrate dal cockpit voice recorder.\nUsi civili.\nApplicazioni che richiedono la presenza di molti operatori impiegano sistemi di intercomunicazione, per esempio il Controllo del traffico aereo e le sale controllo di centrali nucleari.\nCentri di produzione televisiva.\nL'impiego in un centro di produzione televisivo rappresenta uno degli ambiti di utilizzo pi\u00f9 specifici dell'intercom. La progettazione di questo sistema pu\u00f2 influenzare notevolmente la stessa qualit\u00e0 del lavoro svolto.\nAll'interno di una singola regia, fissa o mobile, l'intercom connette tutte le postazioni di lavoro, consente a tutti gli operatori di interagire con il regista. Spesso, l'intercom permette anche l'instradamento di comunicazioni sul segnale di ritorno audio e verso attori o presentatori.\nNell'ambito di un centro di produzione, l'impianto intercom pu\u00f2 diventare molto complesso, dovendo permettere la comunicazione diretta (ossia non di tipo telefonico) tra pi\u00f9 sale, tra piani diversi dell'edificio e anche tra sedi diverse, magari in pi\u00f9 citt\u00e0, della stessa stazione. Inoltre, l'intercom va programmato per comunicare con le diverse regie esterne necessarie alla realizzazione del prodotto televisivo, se ve ne fossero.\nAspetti tecnici.\nDal punto di vista concettuale, si possono distinguere due tipi di intercom, quello a canali e quello punto-punto.\nIl concetto di intercom a canali.\nL'intercom a canali \u00e8 concepito in base alla suddivisione degli utenti in diversi canali di comunicazione. Come astrazione, \u00e8 paragonabili a una chat IRC, dove un messaggio in un canale \u00e8 visibile da tutti gli utenti di quel canale. Allo stesso modo, chi parla su un canale (ogni singolo canale \u00e8 chiamato anche party-line) parla con tutti gli utenti di quel canale, e si pone in ascolto su di essi. Due canali diversi non possono comunicare tra di loro.\nCome esempio pratico, il regista di una trasmissione televisiva pu\u00f2 parlare con gli operatori di ripresa sul canale A e con l'assistente di studio sul canale B, gli operatori e l'assistente non potranno parlarsi a vicenda.\nIl concetto di intercom punto-punto.\nL'intercom punto-punto prevede una serie di postazioni indipendenti, interconnesse tra di loro di volta in volta in base alle preferenze dell'operatore. Tornando all'esempio di cui sopra, per esempio, tutte le postazioni che sono configurate come in grado di aprire una comunicazione con gli operatori di ripresa possono farlo in qualunque momento: il lato ricevente potr\u00e0 interagire con tutte queste postazioni. L'assistente di studio \u00e8 un \"punto\" differente, ma non un \"canale differente\", e quindi potr\u00e0 a sua volta comunicare con gli operatori, se necessario e se la sua postazione \u00e8 configurata per farlo.\nIn pratica, l'intercom punto-punto permette a ogni postazione di interagire in un canale separato con ogni altra postazione, cosa molto utile nelle produzioni televisive complesse.\nL'intercom punto-punto prevede una distinzione delle postazioni in base al loro tipo, per esempio:\nInterfacce ausiliare.\nL'intercom \u00e8 spesso integrato con l'audio. In uno studio televisivo, per esempio, i segnali provenienti dall'intercom vengono spesso sovrapposti ai ritorni audio. Inoltre, l'uscita audio dello studio entra nell'intercom e pu\u00f2 essere ascoltata da chi lo usa, con un volume regolabile a parte.\nIntercom a due e quattro fili.\nCome concetto, l'intercom \u00e8 molto simile a un sistema di telefonia. Per questo in origine si \u00e8 sviluppato attorno ad un tipo di cablaggio a 2 fili, in cui la stessa linea bilanciata \u00e8 utilizzata sia per trasmettere che per ricevere. Questo tipo di connessione \u00e8 molto semplice da gestire e permette cablaggi economici, a fronte di potenziali interferenze e di una qualit\u00e0 peggiore dell'audio.\nIl cablaggio a 4 fili, per contro, utilizza due linee bilanciate per ogni connessione, ognuna delle quali \u00e8 monodirezionali. Questo permette una qualit\u00e0 migliore ed una separazione ottimale delle due comunicazioni.\nTipi di cablaggio.\nLa maggior parte degli intercom a canali usano le stesse connessioni in uso per i segnali audio, con linea bilanciata e connettore XLR tripolare. La linea di schermatura viene usata da alcuni modelli per fornire alimentazione alle stazioni remote.\nGli intercom a punti sono invece di solito del tipo a 4 fili, e a seconda del costruttore impiegano cavi ISDN, cavi ethernet o anche cavi coassiali a 75\u00a0\u03a9 per interconnettere i pannelli; sono anche usati dei semplici cavi multipolari. Si noti che l'uso di un certo cablaggio non comporta per\u00f2 l'automatica adesione a uno degli standard che solitamente lo impiegano. Se \u00e8 possibile utilizzare pi\u00f9 di un tipo di cavo, la scelta di questa dipende da considerazioni relative alla distanza, alle problematiche di messa in posa e alla possibile integrazione con un cablaggio gi\u00e0 esistente.\nGli intercom pi\u00f9 moderni implementano un protocollo VoIP per l'audio, anzich\u00e9 la connessione fisica."}
{"id": "1773734", "revid": "167080", "url": "https://it.wikipedia.org/wiki?curid=1773734", "title": "Propaganda bellica", "text": ""}
{"id": "1773737", "revid": "16758", "url": "https://it.wikipedia.org/wiki?curid=1773737", "title": "Perchta", "text": "Perchta o Berchta (anche: Bertha), ed altre varianti, era una volta conosciuta come una divinit\u00e0 nelle tradizioni alpine pre-cristiane. Il suo nome significa \"La Splendente\". Le parole \"peraht, berht\" e \"brecht\" significano radioso, luminoso e/o bianco.\nPerchta \u00e8 anche chiamata la \"Signora delle Bestie\". Era una guardiana del mondo animale e della natura nelle antiche culture cacciatrici Germaniche, probabilmente dalle stesse origini di Holda. \nSecondo Grimm e Motz, Perchta \u00e8 una cugina meridionale di Holda, in quanto entrambe si dividono il titolo ed il ruolo di signora delle bestie e compaiono nei dodici giorni compresi tra il Natale e l'Epifania. \nIn alcune descrizioni Perchta ha due forme: pu\u00f2 apparire bella e bianca come la neve oppure vecchia ed anziana. In Italia la Perchta \u00e8 associabile alla Befana. "}
{"id": "1773738", "revid": "1310927", "url": "https://it.wikipedia.org/wiki?curid=1773738", "title": "Amadou Konte", "text": "Carriera.\nNella stagione 2004-2005 ha segnato una rete in 13 presenze nella prima divisione scozzese con l', che l'aveva prelevato a stagione in corso dal . Nella stagione 2005-2006 gioca invece 13 partite senza mai segnare, mentre nella stagione 2006-2007 gioca una sola partita, a cui aggiunge anche 2 reti in altrettante presenze in Intertoto (entrambe nella partita vinta per 3-0 sul campo dei lituani del l'8 luglio 2006)."}
{"id": "1773740", "revid": "123567", "url": "https://it.wikipedia.org/wiki?curid=1773740", "title": "Berchta", "text": ""}
{"id": "1773792", "revid": "599013", "url": "https://it.wikipedia.org/wiki?curid=1773792", "title": "Cristian Fern\u00e1ndez", "text": "Carriera.\nDopo aver giocato in patria con l'Hurac\u00e1n, si trasferisce in Italia, al Venezia, giocando in Serie B. Torna poi nella massima serie argentina per giocare con il Racing Avellaneda, quindi si trasferisce ancora all'estero per giocare coi cileni dell'Audax Italiano, gli spagnoli del Lleida, gli italiani dello Spezia e i boliviani dell'Aurora (con cui gioca 6 partite in Copa Libertadores). Conclude la carriera con la squadra di debutto, l'Hurac\u00e1n."}
{"id": "1773806", "revid": "14263", "url": "https://it.wikipedia.org/wiki?curid=1773806", "title": "Categoria catastale", "text": ""}
{"id": "1773840", "revid": "1543377", "url": "https://it.wikipedia.org/wiki?curid=1773840", "title": "Guibar\u00e9", "text": "Guibar\u00e9 \u00e8 un dipartimento del Burkina Faso classificato come comune, situato nella provincia di Bam, facente parte della Regione del Centro-Nord.\nIl dipartimento si compone del capoluogo e di altri 12 villaggi: Barsa, Bokin, Gougr\u00e9, Karentenga, Koundoula, Niangou\u00e8la, Sakoudi, Sindri, Tontenga, Vousnango, Wattinoma e Yilou."}
{"id": "1773841", "revid": "111797537", "url": "https://it.wikipedia.org/wiki?curid=1773841", "title": "Tradizioni alpine pre-cristiane", "text": "Le Alpi Centrali ed orientali sono ricche di tradizioni che rimandano ad una religiosit\u00e0 pre-cristiana, in particolare alla mitologia celtica, che \u00e8 sopravvissuta amalgamando elementi di diverse culture.\nAntiche usanze sopravvivono in zone rurali dell'Austria, Svizzera, Baviera, Slovenia, Croazia occidentale e Italia sotto forma di danze, arti, processioni, rituali, e giochi.\nNelle Alpi la relazione tra la Chiesa cattolica e la religiosit\u00e0 precedente \u00e8 particolare: alcuni costumi sono riusciti a sopravvivere pi\u00f9 a lungo in aree remote difficilmente accessibili all'influenza dell'evangelizzazione, mentre successivamente sono stati a poco a poco assimilati nel nuovo orizzonte culturale, valorizzandone gli elementi di anticipazione dei valori cristiani.\nBadalisc.\nAnimale mitologico \u201cbuono\u201d di Andrista, in Val Camonica. Viene catturato annualmente nei boschi sopra il paese e racconta dei pettegolezzi sulla gente dell'abitato. Alla fine della festa viene nuovamente liberato.\nAd Andrista, la notte tra il 5 e il 6 gennaio, i giovani del paese si recano nei boschi per catturare lo strano essere che possiede tratti che ricordano il serpente e la capra, ha occhi lucenti, una grande bocca e lunghe corna; il suo ingresso in paese \u00e8 accompagnato da alcune maschere, tra cui figurano il giovane, il vecchio, la vecchia e la signorina (che \u00e8 l'esca per gli appetiti sessuali dell'animale), oltre alle \u201cvecchie befane\u201d che percuotono bidoni del latte e di \u201cpastori barbuti che muovono passi incerti appoggiandosi al bastone ricurvo\u201d\u2026\nIl Badalisc viene condotto in giro per il paese tenuto ad una corda, poich\u00e9 durante il tragitto si scaglia contro le persone. Giunti in piazza (ma una volta avveniva nella stalla) inizia il discorso (la 'ntifunada), che avviene attraverso un interprete che oggi legge il testo consegnato dallo stesso Badalisc, ma che una volta era invece improvvisava direttamente, a braccio.\nDurante il discorso un \u201ctorvo gobbetto\u201d che all'entrata del paese aveva ingaggiato un \u201crustico duello\u201d con l'animale, percuote ritmicamente, con forza, il suo bastone.\nIl discorso, in cui vengono rivelati tutti i \u201cpeccati\u201d e gli intrallazzi della comunit\u00e0, finisce con balli, festa e scorpacciate. La sera si mangia poi la cosiddetta polenta del Badalisc.\nFino a poco tempo fa, i bambini di Andrista facevano una questua nelle case per tutto il tempo di permanenza del Badalisc mentre, in passato, per le donne era tab\u00f9 vedere o sentire il discorso del Badalisc; se una donna era sorpresa a partecipare, il giorno dopo le si negava la Comunione.\nIl rito del Badalisc presenta forti analogie con le Bosinade o Businade, e cio\u00e8 l'uso di comporre (in prosa o poesia, scritti o improvvisati a braccio) brani satirici in cui vengono denunciate, da un cantastorie (il Bos\u00ecn), la malefatte della comunit\u00e0. Queste usanze, attestate nel XVI sec., erano diffuse in tutta l'Italia settentrionale e deriverebbero dalle celebrazioni \u201cpurificatorie\u201d di Capodanno.\nIl presunto legame del rito di Andrista con le credenze sull'esistenza del basilisco, fantastico serpente (mezzo lucertola e mezzo serpente; con la testa di gatto, ma \u201cquadrata\u201d; oppure simile ad un rospo) che incenerisce ogni cosa su cui si posa il suo sguardo, diffusamente nell'italia settentrionale, oltre che a Cevo, presenta invece aspetti problematici ancora tutti da chiarire.\nKrampus.\nLa parola Krampus ha origine da un'antica lingua tedesca, che significa \"artiglio\". Nelle regioni alpine i Krampus sono raffigurati come demoni in compagnia di San Nicol\u00f2. Nella tradizione giovani uomini si travestono da diavoli la sera del 5 dicembre. In alcune aree rurali, anche le femmine hanno il diritto di travestirsi.\nAl giorno d'oggi la maschera del Krampus \u00e8 formata da una corteccia di larice oppure di cirmolo intagliato a mano, pelame nero di pecora e corna.\nCos\u00ec come a Oberstdorf, nel sud-ovest della Baviera, la tradizione dell'Uomo Selvaggio \u00e8 ancora viva. Lui viene descritto come un Krampus, ma senza le corna, travestito con catene e cinture.\nPerchten.\nIn origine, la parola Perchten (plurale di Perchta) si riferiva alla maschera femminile che rappresentava l\u2019\"entourage\" della \"Frau Perchta\" o \"Pehta baba\" come \u00e8 chiamata in Slovenia, un'antica dea (alcuni ravvisano una certa somiglianza con la nordica Freyja). Nella tradizione, le maschere venivano portate durante le processioni (\"Perchtenlauf\") fatte nell'ultima settimana di dicembre e nella prima settimana di gennaio, particolarmente il 6 gennaio.\nGiubiana-da-Canz.\nA Canzo, in provincia di Como, si celebra ogni ultimo gioved\u00ec di gennaio la festa della Giubiana, tradizione presente anche in altri borghi di Lombardia e Piemonte orientale. Caratteristica della tradizione canzese \u00e8 per\u00f2 la presenza di tratti marcatamente celtici, sia nello svolgimento rituale della cerimonia, sia nei personaggi mitologici che fanno parte della complessa celebrazione. L'Anguana, l'Uomo selvatico, l'Orso, le \"Strij picitt\" ed altri, sono tutti personaggi legati ai culti leponzi di cui c'\u00e8 attestazione nelle montagne di Canzo, rivestiti di un nuovo significato, in cui il fuoco dell'amore di Dio (rappresentato dal fal\u00f2 in cui culmina tutta la manifestazione) purifica tutti i mali dell'anno passato e riordina tutte le dimensioni della vita materiale e sociale (rapporto uomo-natura, peccato-virt\u00f9, paura, mestieri...). Tutta la festa, che si svolge nel buio della sera invernale, \u00e8 caratterizzata da una forte atmosfera sacrale."}
{"id": "1773842", "revid": "287204", "url": "https://it.wikipedia.org/wiki?curid=1773842", "title": "Guibare", "text": ""}
{"id": "1773846", "revid": "14691", "url": "https://it.wikipedia.org/wiki?curid=1773846", "title": "Fredericus", "text": ""}
{"id": "1773862", "revid": "1543377", "url": "https://it.wikipedia.org/wiki?curid=1773862", "title": "Nass\u00e9r\u00e9", "text": "Nass\u00e9r\u00e9 \u00e8 un dipartimento del Burkina Faso classificato come comune, situato nella Provincia di Bam, facente parte della Regione del Centro-Nord.\nIl dipartimento si compone del capoluogo e di altri 15 villaggi: B\u00e9guemd\u00e9r\u00e9, Biliga-Fulb\u00e9, Biliga-Mossi, Bilkaradi\u00e9, F\u00e9n\u00e9gu\u00e9n\u00e9, Foutanga, Kollad\u00e9, Sampalo, Sika, Sillal\u00e9ba, Tamiga-Fulb\u00e9, Tamiga-Mossi, Tibtenga-Fulb\u00e9, Tibtenga-Mossi e Tora."}
{"id": "1773865", "revid": "287204", "url": "https://it.wikipedia.org/wiki?curid=1773865", "title": "Nassere", "text": ""}
{"id": "1773875", "revid": "92723", "url": "https://it.wikipedia.org/wiki?curid=1773875", "title": "Chiesa cattolica in Romania", "text": "La Chiesa cattolica in Romania, paese a maggioranza ortodossa, \u00e8 costituita principalmente dai fedeli della Chiesa arcivescovile maggiore greco-cattolica rumena e da quelli della Chiesa latina oltre che da una piccola comunit\u00e0 di fedeli della Chiesa armeno-cattolica riuniti in un ordinariato apostolico.\nStruttura.\nChiesa greco-cattolica rumena.\nLa Chiesa greco-cattolica \u00e8 presente sul territorio della Romania con l'arcivescovato maggiore di F\u0103g\u0103ra\u0219 e Alba Iulia, da cui dipende direttamente la provincia ecclesiastica di rito bizantino-romeno:\nChiesa latina.\nLa Chiesa cattolica di rito latino \u00e8 presente sul territorio con una provincia ecclesiastica ed una arcidiocesi immediatamente soggetta alla Santa Sede:\nNunziatura apostolica.\nSanta Sede e Romania hanno stabilito relazioni diplomatiche il 16 giugno 1920, interrotte con l'avvento del governo comunista alla fine della seconda guerra mondiale. Le relazioni diplomatiche sono state riprese il 15 maggio 1990.\nConferenza episcopale.\nLa conferenza episcopale rumena (in rumeno: \"Conferin\u0163a Episcopal\u0103 Rom\u00e2n\u0103\") \u00e8 stata ufficialmente istituita il 16 marzo 1991 all'indomani della fine del regime comunista nel Paese.\nElenco dei Presidenti della Conferenza episcopale romena:\nElenco dei Vicepresidenti della Conferenza episcopale romena:"}
{"id": "1773888", "revid": "118293787", "url": "https://it.wikipedia.org/wiki?curid=1773888", "title": "Uomo di Lindow", "text": "L'uomo di Lindow \u00e8 una classica mummia di palude, rinvenuta in una torbiera sita in localit\u00e0 \"Lindow Moss\" nei pressi di Wilmslow, nella contea inglese dello Cheshire, il 1\u00ba agosto 1984. Al momento della scoperta, il corpo fu ribattezzato \"Pete Marsh\" (gioco di parole basato su peat marsh\" - torbiera) dai giornalisti locali. Il corpo \u00e8 stato liofilizzato per garantire la sua conservazione e di solito \u00e8 in mostra nella galleria 50, recentemente ristrutturata, al British Museum, Londra. Il suo contenitore \u00e8 quello con il clima pi\u00f9 controllato di tutto il museo, ed \u00e8 talmente sensibile che anche durante la recente ristrutturazione, si \u00e8 ritenuto pi\u00f9 saggio lasciare il corpo dove si trovava che spostarlo altrove.\nInterpretazioni archeologiche.\nLa datazione al radio-carbonio indica come data della morte un intervallo di tempo che va dal 2 a.C. al 119 d.C. La mummia di palude appartiene a uomo di circa 25 anni di et\u00e0, alto tra i 168 e i 173\u00a0cm (altezza non comune al tempo) e del peso di circa 60\u00a0kg. L'uomo sembra aver subito un \"rituale\" di \"tripla morte\"; infatti la vittima, oltre a non avere alcun vestito tranne una fascia di pelliccia di volpe attorno al braccio, ha subito tre colpi alla testa seguiti dal taglio della gola e successivamente fu sepolto a faccia in gi\u00f9 nella torbiera. Ci\u00f2 sembra indicare l'esistenza di un ben preciso rituale celtico, in quanto questa religione si basa su un concetto di triplicit\u00e0 rappresentato in questo caso dalla triplice esecuzione. Comunque gli studiosi sono tra loro divisi, in quanto non sono d'accordo se si tratta di un sacrificio umano, un'esecuzione o di entrambe le cose. La pratica dei sacrifici umani tra i Celti \u00e8 molto discussa e non \u00e8 chiara, come le fonti storiche che ci parlano di loro, generalmente stilate da nemici.\nIl corpo fu scoperto da due operai che lavoravano al trituratore di torba, Andy Mould e Stephan Dooley, intenti a cercare pezzi di legno o rocce nel materiale da trattare quando notarono qualcosa simile ad un pallone forato. Una volta rimossi alcuni pezzi di torba ancora attaccati all'oggetto scoprirono che si trattava di un cranio umano e contattarono la polizia. La testa aveva ancora i capelli attaccati al cuoio capelluto, il bulbo oculare sinistro ancora intatto e pezzi di tessuto cerebrale ancora visibili. Nei tempi successivi furono scoperte altre parti del corpo dell'uomo tra cui le braccia molto deteriorate, il busto e il piede destro nel 1984 e nel 1988 i glutei e la coscia destra.\nL'ambiente acido e anaerobico aveva conservato il contenuto del suo stomaco: il suo ultimo pasto consisteva in gran parte in cereali abbrustoliti: grano, crusca e orzo (risultato forse del pasto di una focaccia), cosa che identifica l'uccisione pi\u00f9 come un sacrificio che come un'esecuzione. La presenza di polline di vischio nello stomaco della vittima \u00e8 altamente suggestiva, date le molte associazioni del vischio con i druidi. Inoltre il vischio \u00e8 una pianta velenosa che notoriamente causa convulsioni, ed \u00e8 improbabile che sia stato ingerito accidentalmente. Tuttavia, come Gordon Hillman (1986) ha fatto notare, il polline trovato nel suo stomaco molto probabilmente rappresenta il polline che \u00e8 stato catturato dalla fioritura dei cereali, che successivamente fu ingerito insieme al pasto.\nLa dottoressa Anne Ross ha suggerito che l'uomo di Lindow sia stato un druido, come si intuisce dalle poche tracce di usura da lavoro sul suo corpo. La studiosa ha proposto che sia stato sacrificato, forse durante la festivit\u00e0 di Beltane, dopo un pasto simbolico di pane di grano bruciato. Diverso, invece, il parere dello scrittore John Grigsby, il quale sostiene che la vittima possa essere stata sacrificata interpretando il ruolo di una divinit\u00e0 morente e poi rinascente, come Attis o Osiride. La sua tesi \u00e8 supportata dal fatto che l'analisi chimica della pelle ha messo in evidenza il fatto che l'uomo fu decorato con una sostanza vegetale di colore verde.\nAnalisi paleopatologica.\nLo studio clinico paleopatologico del corpo ha riscontrato la presenza di alcune non rilevanti patologie nell'uomo. Questo era affetto da una lievissima osteoartrite; inoltre la tomografia assiale computerizzata ha scoperto alterazioni in alcune vertebre causate da sforzi e conseguenti deformazioni. La presenza inoltre di uova di parassiti intestinali ha rivelato che soffrisse di una infestazione diffusa da parte di nematodi, che tuttavia non dovrebbero avergli provocato se non lievi disturbi. L'uomo di Lindow godeva perci\u00f2 complessivamente di buona salute ed era di solida costituzione. Il suo gruppo sanguigno era 0, comune alla maggior parte della popolazione britannica attuale.\nAltri ritrovamenti.\nLa localit\u00e0 \"Lindow Moss\" ha restituito altri resti umani oltre a quelli dell'uomo di Lindow. Un frammento di un altro corpo, denominato Donna di Lindow, fu precedentemente scoperto nelle vicinanze, nel 1983, dai lavoratori della torbiera che avevano scoperto un cranio parzialmente decomposto. A seguito della relazione preliminare forense, la polizia concluse che il cranio apparteneva ad un individuo europeo di sesso femminile di et\u00e0 compresa tra i 30 e 50 anni e cerc\u00f2 di fare confessare l'omicidio della moglie, avvenuto 20 anni prima, ad un abitante del luogo. Peter Reyn-Bardt confess\u00f2 di aver effettivamente violentato la moglie e poi di averla uccisa e gettata nella torbiera. \nSuccessivamente, il laboratorio di ricerca archeologica di Oxford, esegu\u00ec una datazione al radio-carbonio del reperto e giunse alle conclusione che il cranio apparteneva ad un uomo morto 2000 anni prima."}
{"id": "1773893", "revid": "102144921", "url": "https://it.wikipedia.org/wiki?curid=1773893", "title": "Seconda punta", "text": ""}
{"id": "1773898", "revid": "1543377", "url": "https://it.wikipedia.org/wiki?curid=1773898", "title": "Rollo (Burkina Faso)", "text": "Rollo \u00e8 un dipartimento del Burkina Faso classificato come comune, situato nella Provincia di Bam, facente parte della Regione del Centro-Nord.\nIl dipartimento si compone del capoluogo e di altri 16 villaggi: Boulguin, Gond\u00e9koub\u00e9, Ibi, Igond\u00e9ga, Kangar\u00e9, Kangar\u00e9-Foulb\u00e9, Kobs\u00e9r\u00e9, Koulw\u00e9ogo, Lourfa, Ouenn\u00e9, Ouittenga, Pogoro, Pogoro-Foulb\u00e9, Tampou\u00ef, To\u00e9ssin e To\u00e9ssin-Foulb\u00e9."}
{"id": "1773911", "revid": "1543377", "url": "https://it.wikipedia.org/wiki?curid=1773911", "title": "Rouko", "text": "Rouko \u00e8 un dipartimento del Burkina Faso classificato come comune, situato nella Provincia di Bam, facente parte della Regione del Centro-Nord.\nIl dipartimento si compone del capoluogo e di altri 7 villaggi: Kounkoubguin, Pittenga, Raka, Rilgo, Rouko-Foulb\u00e9, Silmidougou e Yaman\u00e9."}
{"id": "1773923", "revid": "729019", "url": "https://it.wikipedia.org/wiki?curid=1773923", "title": "Alois Brunner", "text": "Biografia.\nI primi anni e gli atti criminali.\nBrunner si iscrisse al Partito Nazionalsocialista Tedesco dei Lavoratori nel 1931, a F\u00fcrstenfeld, all'et\u00e0 di 19 anni. Qui conobbe degli uomini che sarebbero successivamente divenuti alcuni dei pi\u00f9 importanti colpevoli dello sterminio degli ebrei europei. Brunner fu assistente di Adolf Eichmann, il quale lo defin\u00ec il suo \"uomo migliore\".\nSecondo quanto riporta Nina Schroeder nel suo libro \"Le donne che sconfissero Hitler\", a pag 262, \"nel novembre 1942 si trasfer\u00ec da Vienna a Berlino\". Nella capitale tedesca diresse la caserma Hermann Goering. Era preceduto dalla sua fama: infatti era soprannominato \"il Macellaio di Vienna\". Come comandante del campo di internamento di Drancy dal giugno 1943 all'agosto 1944, Alois Brunner fu responsabile dello sterminio nelle camere a gas di oltre 140.000 ebrei.\nLa fuga e le prime condanne.\nFinita la guerra, Brunner si trovava in Slovacchia; da qui riusc\u00ec a spostarsi in Germania, nascondendosi tra i profughi tedeschi. In Germania trov\u00f2 impiego come camionista con la falsa identit\u00e0 di Alois Schmaldienst.\nNel 1954, in Francia, venne condannato due volte a morte in contumacia per crimini contro l'umanit\u00e0. Nello stesso anno, fugg\u00ec a Roma con un passaporto falso della Croce Rossa; da qui, dopo una tappa in Egitto, si trasfer\u00ec, con il nome Georg Fischer, a Damasco, in Siria, dove ottenne protezione da parte del regime siriano di Hafez el-Assad. In Siria ottenne, inoltre, un impiego come insegnante di tecniche di tortura dei dissidenti presso i servizi segreti del regime.\nGli attentati, il tentativo di estradizione e l'ultima condanna.\nNel 1961 sub\u00ec un primo attentato da parte dei servizi segreti francesi, che gli recapitarono una lettera bomba al suo indirizzo di Damasco in via Georges Haddad con l'intento di ucciderlo, poich\u00e9 accusato della vendita di armi al Fronte di Liberazione Nazionale algerino (che lottava per l'indipendenza dalla Francia). Nell'attentato, Brunner perse un occhio ma non mor\u00ec. Un secondo attentato ai danni di Brunner, sempre previa lettera bomba, venne compiuto, nel 1980, da parte del Mossad (i servizi segreti israeliani). Anche in questo caso Brunner sopravvisse, subendo per\u00f2 la perdita di quattro dita della mano destra.\nVerso la fine degli anni '80, la Germania dell'Est mise in atto delle negoziazioni con il governo siriano di Hafez el-Assad al fine di ottenere l'estradizione e l'arresto di Brunner a Berlino. Secondo un documento della Stasi, la Siria sarebbe stata in procinto di estradare Brunner verso la Germania dell'Est: il documento risaliva al 1988. Un altro documento, facente capo all'allora Ministro degli Esteri della Germania dell'Est Oskar Fischer e risalente all'aprile del 1989, invitava a procedere con i preparativi per il processo penale a carico di Brunner nel caso in cui questi fosse stato estradato verso la Repubblica Democratica Tedesca. Nonostante, come i suddetti documenti testimoniano, le negoziazioni fossero in procinto di andare a buon fine, a seguito della caduta del muro di Berlino nel novembre del 1989, le trattative per l'estradizione si interruppero e Brunner rimase in Siria.\nInfine, nel 2001, sempre in Francia, venne condannato in contumacia all'ergastolo con una specifica accusa che non gli era mai stata rivolta prima: l'arresto e la deportazione su treni bestiame verso i campi di sterminio di Auschwitz e di Bergen-Belsen di 345 orfani della zona di Parigi, la cui et\u00e0 andava dai 15 giorni ai 18 anni e, dei quali, solo 61 si salvarono.\nGli ultimi anni e la morte.\nSecondo la rivista trimestrale francese \"Revue XXI\", che ha intervistato tre ex membri dei servizi segreti siriani, Brunner durante la trattativa con la Germania dell'Est, divenne potenziale merce di scambio, e venne confinato per \"motivi di sicurezza\" e praticamente messo agli arresti nello scantinato di un condominio nel quartiere diplomatico di Damasco, dal quale non usci pi\u00f9. Una delle sue guardie ha detto che Brunner, che si faceva chiamare Abu Hussein, \"ha sofferto e pianto molto nei suoi ultimi anni, tutti lo hanno sentito\".\nL'uomo, identificato solo come Omar, ha detto che \"non riusciva nemmeno a lavarsi\". Tutto quello che aveva da mangiare erano \"razioni militari - roba terribile - e un uovo o una patata. Doveva scegliere l'una o l'altra\". Ha quindi affermato che Brunner \u00e8 stato sepolto segretamente secondo i riti musulmani nel cimitero della citt\u00e0 di Al-Affif nel dicembre 2001.\nL'intervista di XXI venne ritenuta attendibile dal Simon Wiesenthal Center, che precedentemente alla intervista lo riteneva deceduto nel 2010 in Siria. Brunner sarebbe stato quindi sempre protetto in Siria fino a quando il regime non decise di sbarazzarsi di lui. Secondo il \"Guardian\" sarebbe stato il nazista pi\u00f9 ricercato allora ancora in vita. Altre fonti del governo siriano affermano invece che Brunner mor\u00ec nel 1992. Nel 2014 fu confermata la sua morte in Siria."}
{"id": "1773937", "revid": "1543377", "url": "https://it.wikipedia.org/wiki?curid=1773937", "title": "Sabc\u00e9", "text": "Sabc\u00e9 \u00e8 un dipartimento del Burkina Faso classificato come comune, situato nella Provincia di Bam, facente parte della Regione del Centro-Nord.\nIl dipartimento si compone del capoluogo e di altri 28 villaggi: Bangrin, Bissa, Boussouma, Foursa, Goungla, Imiougou, Kougsabla, Koukoundi, Koumnogo, Lefourba, Lefourba-Foulb\u00e9, Loungo, Mafoulou, Mafoulou-Foulb\u00e9, Noh, Ouaz\u00e9l\u00e9, Ou\u00e9gu\u00e9la, Ouintini, Ronguin, Rounou, Sanhoui, Siguinvouss\u00e9, Sorgho-Peulh, Souryala, Tanga-Pela, Toublongo, Zandkom e Zandkom-Peulh."}
{"id": "1773940", "revid": "113297187", "url": "https://it.wikipedia.org/wiki?curid=1773940", "title": "Material eXchange Format", "text": "Il Material eXchange Format (MXF) \u00e8 un formato contenitore per video e audio di livello professionale, definito da standard SMPTE.\nDescrizione del formato MXF.\nIl formato MXF \u00e8 un formato contenitore o wrapper in grado di supportare diversi flussi audio e video processati con codec differenti, insieme a una serie di metadati che descrivono il materiale contenuto.\nIl formato \u00e8 stato concepito per risolvere una serie di problemi che affliggono i formati non progettati per uso professionale. Dispone infatti di un supporto completo per il timecode e i metadati, ed \u00e8 stato progettato come standard indipendente dalla piattaforma per lo sviluppo di applicazioni future nel campo multimediale.\nLo sviluppo del formato MXF ha previsto il trasporto di un sottoinsieme del modello dati Advanced Authoring Format (AAF), tramite una serie di direttive note come Zero Divergence Directive (ZDD). Questo permette a flussi MXF e AAF di essere interscambiabili tra sistemi di montaggio non lineare (NLE) che usano AAF e telecamere, video server e altre apparecchiature che implementano il supporto MXF.\nUso del formato.\nIl formato MXF \u00e8 in fase di crescente applicazione, ma non ancora molto diffuso. La sua adozione pu\u00f2 comportare problemi di interoperabilit\u00e0, dal momento che diversi fabbricanti possono implementare parti dello standard differenti.\nPer esempio, sia lo XDCAM Sony che il DVCPRO P2 Panasonic registrano file MXF, ma questi non sono compatibili tra di loro. Proprio la Sony, per\u00f2, costituisce un buon esempio di diffusione del formato, dal momento che il formato di videoregistrazione IMX o D10 ha un buon successo di mercato. Molti videoregistratori lo implementano, e supportano il trasferimento dei dati tramite eVTR, cio\u00e8 ethernet o IEEE 1394. \u00c8 possibile allo stato attuale della tecnologia integrare eVTR, postazioni NLE e video server di messa in onda usando il formato MXF insieme all'AAF.\nL'estensione dei file MXF \u00e8 codice_1, mentre il File Type Code della Apple \u00e8 codice_2, con uno spazio alla fine."}
{"id": "1773941", "revid": "287204", "url": "https://it.wikipedia.org/wiki?curid=1773941", "title": "Sabce", "text": ""}
{"id": "1773944", "revid": "123604972", "url": "https://it.wikipedia.org/wiki?curid=1773944", "title": "Scuola di mistica fascista Sandro Italico Mussolini", "text": "La Scuola di mistica fascista \"Sandro Italico Mussolini\", fondata nel 1930 a Milano da Niccol\u00f2 Giani, si poneva l'obiettivo di forgiare la futura classe dirigente del Partito Nazionale Fascista (PNF). All'interno di essa si svilupp\u00f2 una corrente di pensiero fideista tutta interna al fascismo nota come \"Mistica fascista\".\nLa Scuola.\nLa fondazione della Scuola.\nLa Scuola nacque per volont\u00e0 di Niccol\u00f2 Giani e di un gruppo di studenti del GUF milanese il 10 aprile 1930 nella \"Casa del Fascio\" di piazza Belgioioso, dopo aver ottenuto il patrocinio del GUF milanese e dell'Istituto Fascista di Cultura presieduto da Leo Pollini. Queste due organizzazioni avevano il diritto nominale di scegliere il direttore.\nL'apertura era gi\u00e0 stata anticipata dallo stesso Giani il 4 aprile sul foglio dei GUF \"Libro e moschetto\" della \"Scuola di mistica fascista\", che fu fondata nella stessa primavera nel capoluogo lombardo sotto il patronato di Arnaldo Mussolini e alla presenza del cardinale Alfredo Ildefonso Schuster.\nL'istituto milanese, provvisoriamente locato in via san Francesco d'Assisi per raccogliere le adesioni, svolse la sua prima riunione il 10 aprile nell'aula magna della Casa del fascio di piazza Belgioioso. Parteciparono numerosi gerarchi fascisti, tra cui il segretario del GUF Andrea Ippolito. Giani illustr\u00f2 nel corso dell'appuntamento gli obiettivi della Scuola, che non erano di creare un semplice doppione di una delle tante organizzazioni del regime, ma di realizzare un completamento educativo per gli studenti iscritti ai GUF.\nLa sede di via Pellico.\nIn seguito, trasferitasi in via Silvio Pellico, la Scuola fu intitolata a Sandro Italico Mussolini il 29 novembre 1931. Nello stesso giorno Arnaldo Mussolini tenne il discorso \"Coscienza e dovere\", che inaugur\u00f2 il nuovo anno scolastico e che forn\u00ec la traccia per il decalogo che Giani stese tempo dopo.\nNiccol\u00f2 Giani tra il 9 e il 15 ottobre 1932 elabor\u00f2 una sorta di manifesto programmatico in cui enunci\u00f2 i principi fondanti della scuola:\nLa Scuola si proponeva l'obiettivo di far rivivere l'anima del fascismo pi\u00f9 vero, quello della trincea e dei primi anni del movimento, consegnandolo idealmente alle nuove generazioni; si proponeva in particolare di essere il centro di formazione politica dei futuri dirigenti del fascismo. I principi-chiave sui quali l'insegnamento si basava erano l'attivismo volontaristico, la fede nell'Italia dalla quale si riteneva derivasse quella in Benito Mussolini e nel fascismo, l'anti-razionalismo, un certo connubio tra religione e politica, la polemica con la liberal-democrazia e il socialismo, il culto della \"romanit\u00e0\". Giani ne fu il direttore e presidente divenne Vito Mussolini, nipote del Duce. Ferdinando Mezzasoma ne fu vicepresidente. Luigi Stefanini fu per alcuni anni \"consultore\", cio\u00e8 consulente ufficiale della Scuola. In via Pellico, avendo a disposizione diversi uffici, fu pi\u00f9 facile organizzare il lavoro e all'interno di essi trovarono spazio circa cinquemila volumi principalmente riguardanti il fascismo, ma anche di altro genere, come una collezione del giornale socialista \"L'Avanti\" rilevata dalla Confederazione Generale del Lavoro. Numerosi erano inoltre i corsi che spaziavano dai pi\u00f9 svariati argomenti. L'attivit\u00e0 principale della Scuola si esplicava nell'organizzare conferenze e convegni in cui si affrontavano tematiche inerenti. Numerosi erano inoltre i corsi che spaziavano dai pi\u00f9 svariati argomenti ma solitamente inerenti al fascismo.\nLa Scuola divenne inoltre editrice di una serie di quaderni che affrontavano differenti problematiche e, a partire dal 1937, sempre per iniziativa di Giani, fu creata nell'ambito della Scuola la rivista \"Dottrina fascista\", che pubblic\u00f2 nel 1939 il \"Decalogo dell'italiano nuovo\", tratto dagli scritti e discorsi di Arnaldo Mussolini.\nL'acquisizione del \"Covo\".\nNel 1939, con una cerimonia presieduta dal segretario del PNF Achille Starace, la sede ufficiale si spost\u00f2 nel medesimo edificio che aveva ospitato ai suoi inizi il giornale \"Il Popolo d'Italia\", chiamato \"il Covo\". Il \"Covo\" negli anni era stato trasformato in un museo permanente della \"Rivoluzione fascista\" e, a partire dal 15 novembre 1939, l'intera palazzina era stata proclamata \"monumento nazionale\", con tanto di \"guardia d'onore\" svolta da squadristi e combattenti. Il 20 novembre, per esplicita decisione di Mussolini, fu ufficialmente consegnata ai giovani della Scuola. L'evento fu vissuto come una autentica consacrazione dei giovani insegnanti riuniti intorno a Giani. In realt\u00e0 la consegna era gi\u00e0 stata disposta il 18 ottobre 1939, come risulta da un foglio d'ordini del PNF; in quell'occasione il consiglio direttivo era stato ricevuto a Roma da Mussolini. Mussolini li aveva spronati a continuare nella loro attivit\u00e0.\nI dirigenti intervenuti della Scuola di mistica intendevano utilizzare la vecchia sede de \"Il Popolo d'Italia\" per trasformarla in un \"Sacrario della rivoluzione fascista\", creando al suo interno un itinerario con al primo piano i cimeli riguardanti i primi anni del movimento fascista. Al secondo e al terzo i cimeli e la documentazione relativi agli anni che avevano portato alla Marcia su Roma e infine al quarto gli anni pi\u00f9 recenti.\nIl convegno del decennale della fondazione.\nTra il 19 e il 20 febbraio 1940 a Milano, in occasione del decennale dalla fondazione, fu tenuto il \"1\u00ba Convegno nazionale di mistica fascista\" in una sala di palazzo Marino, che nelle intenzioni degli organizzatori avrebbe dovuto essere il primo della serie, obiettivo che sfum\u00f2 a causa dell'entrata in guerra. A presiedere il convegno fu chiamato Ferdinando Mezzasoma, che era al contempo vice segretario della Scuola e del Partito Nazionale Fascista. L'argomento delle due giornate era: \"\"Perch\u00e9 siamo dei mistici\"?\"\nL'incontro vide circa 500 partecipanti ed ebbe l'adesione della maggior parte degli intellettuali italiani dell'epoca, compresi rettori e docenti universitari. Julius Evola fu tra i sostenitori di questa iniziativa per le possibilit\u00e0 che essa avrebbe potuto offrire nella creazione di un'\u00e9lite ispirata ai valori tradizionali da lui propugnati. Numerosi interventi furono riportati e pubblicati sui \"Quaderni\" voluti da Giani.\nI \"mistici\" partono volontari per il fronte.\nDopo l'entrata dell'Italia nella seconda guerra mondiale il 10 giugno, la Scuola fu affidata al reggente Salvatore Atzeni, e l'attivit\u00e0 venne sospesa, in quanto gran parte dei dirigenti era partita volontaria su impulso dello stesso Niccol\u00f2 Giani. Nella guerra caddero lo stesso Giani nel 1941 e altri docenti, come Guido Pallotta e Berto Ricci. Nel 1943, avendo perso in guerra gran parte dei propri docenti, la scuola cess\u00f2 definitivamente la propria attivit\u00e0.\nAlla stipula dell'armistizio di Cassibile, quattordici membri della Scuola risultavano caduti in guerra, di cui quattro decorati con medaglia d'oro al valor militare alla memoria.\nI docenti.\nTra i docenti vi furono:\nStudi sulla Scuola.\nLa Scuola di Mistica fascista \u00e8 stata finora oggetto di interesse assai limitato: illustri studiosi quali Bobbio, Casucci, Isnenghi, Nolte, De Felice, Gentile, Ledeen hanno tracciato al riguardo brevissimi cenni inserendoli in opere di pi\u00f9 ampio raggio. Maggiore approfondimento \u00e8 stato invece mostrato da Daniele Marchesini, Betri, Signori, La Rovere, un giornalista del calibro di Bocca, de Antonellis e Giannantoni. Il primo a mostrare interesse per l'argomento fu, da destra, il politologo Marco Tarchi mentre al Marchesini va il primato di esser stato l'unico, fino al 2003, ad aver dedicato all'argomento un intero studio. Col 2004 rifiorisce un certo interesse per la Mistica Fascista: sono infatti pubblicati, una all'insaputa dell'altra, ben due opere: L. Fantini, \"Essenza mistica del fascismo totalitario. Dalla scuola di Mistica Fascista alle Brigate Nere\" a cura dell'Associazione Culturale \"1\u00ba dicembre 1943\", Perugia 2004 e A. Grandi \"Gli eroi di Mussolini. Niccol\u00f2 Giani e la Scuola di Mistica Fascista\", Rizzoli, Milano 2004\nGalleria d'immagini.\nVisite al \"Covo\""}
{"id": "1773947", "revid": "533647", "url": "https://it.wikipedia.org/wiki?curid=1773947", "title": "Unione Sportiva Alessandria Calcio 1998-1999", "text": "Questa pagina raccoglie le informazioni riguardanti l'Unione Sportiva Alessandria Calcio nelle competizioni ufficiali della stagione 1998-1999.\nStagione.\nNella stagione 1998-1999 l'Unione Sportiva Alessandria Calcio disput\u00f2 il decimo campionato di Serie C2 della sua storia.\nMaglie e sponsor.\nIl fornitore ufficiale di materiale tecnico per la stagione 1998-1999 fu Erre\u00e0, mentre lo sponsor di maglia fu Cassa di Risparmio di Alessandria.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "1773948", "revid": "1467698", "url": "https://it.wikipedia.org/wiki?curid=1773948", "title": "Adolfo Bartoli", "text": "Storico della letteratura italiana, fu assieme a Vieusseux segretario e collaboratore dell'Archivio storico italiano e fu tra i fondatori dell'Archivio veneto.\nBiografia.\nStudi\u00f2 a Firenze alle Scuole Pie. Comp\u00ec i suoi studi a Siena laureandosi, per volere del padre, in Giurisprudenza nel 1855. Sin dal periodo degli studi universitari per\u00f2 le sue naturali inclinazioni lo portarono a coltivare gli studi storici. L'anno successivo alla sua laurea infatti pubblic\u00f2 le \"Lettere del beato Colombini.\" \nA Firenze, per Giovan Pietro Vieusseux, dal 1857 fu segretario e compilatore della rivista \u00ab\"Archivio Storico Italiano\"\u00bb, venendo a contatto con personalit\u00e0 quali Carlo Milanesi, Gino Capponi, Raffaele Lambruschini, Pietro Capei, Cosimo Ridolfi.\nNel 1859 pubblic\u00f2 le \"Vite di Uomini illustri del secolo XV\", scritte da Vespasiano da Bisticci, correggendo gli errori e le incoerenze dell\u2019edizione precedente curata da Angelo Mai, ed il trattato \"Dell\u2019Arte istorica di Agostino Mascardi.\"\nNel 1863 fu pubblicato un altro suo contributo di carattere filologico, i \"Viaggi di Marco Polo\", reintegrandoli con l'originale francese.\nNello 1868 uscirono anche \"Il libro di Sydrach\" , una sorta di enciclopedia medievale astrologico\u00a0\u2013 scientifico\u00a0\u2013 popolare, ed il saggio \"Degli studi e delle scuole in Italia,\" stampato a proprie spese.\nNel 1869 B. si trasfer\u00ec a Venezia dopo aver vinto una cattedra alla R. Scuola di Commercio di Venezia, dove non perse la grande occasione di approfittare del formidabile patrimonio librario locale. Infatti proprio nel periodo veneziano, nel 1871, furono pubblicati a fascicoli \"I primi due secoli della letteratura italiana\", che usciranno in volume solo dieci anni dopo, nella \"Storia letteraria d\u2019Italia\" della Vallardi, diretta da Pasquale Villari.\nL'opera del B., pur appartenendo alla corrente della scuola storica, che si prefiggeva di guardare ad un testo letterario come ad un documento scientifico con un metodo rigoroso e chiaro, indagandone quindi le origini per mezzo dei documenti d'archivio e le caratteristiche specifiche grazie agli strumenti della filologia, fu per\u00f2 influenzata dal temperamento appassionato, energico ed operoso, ma alquanto discontinuo.\nSi occup\u00f2 anche di insegnamento, presso varie scuole secondarie d'Italia, fino a quando non ottenne la prestigiosa cattedra di Letteratura italiana presso l'Istituto di Studi Superiori di Firenze nel 1874, incarico che ricopr\u00ec fino alla morte, avvenuta a Genova nel 1894.\nTra i suoi allievi pi\u00f9 noti vanno senz'altro menzionati: Rodolfo Renier, Guido Biagi, Tommaso Casini, Ernesto Giacomo Parodi, Gaetano Salvemini. Le sue lezioni sulla goliardia medievale dettero impulso alla pubblicazione del giornale \"I Nuovi goliardi\", che ebbe come collaboratori Giovanni Marradi, Severino Ferrari e Guido Mazzoni.\nI suoi volumi pi\u00f9 importanti sono \"I Precursori del Boccaccio\" (1876), \"I Precursori del Rinascimento\" (1877), ma soprattutto \"I Primi due Secoli della Letteratura Italiana\" (1870-1881), primo tentativo di sistemazione scientifica della storia letteraria del Trecento, pubblicato a fascicoli e poi confluito, quasi dieci anni pi\u00f9 tardi, nella monumentale \"Storia della Letteratura Italiana (1878-1889)\".\n\"I Primi due Secoli\" ricevette immediatamente riconoscimenti critici e la pubblicazione di una nuova rivista, fondata dallo studioso fivizzanese unitamente a Rinaldo Fulin nel 1871: l\u2019\u00ab\"Archivio Veneto\"\u00bb, raccolta di documenti originali, inediti, dimenticati. Tra il 1878 e il 1885 uscirono i tre volumi del catalogo dei \"Manoscritti della Biblioteca Nazionale di Firenze, descritti da una societ\u00e0 di studiosi sotto la direzione del prof. Adolfo Bartoli\", relativo alla serie Poesia dei manoscritti magliabechiani, esplorati per la prima volta in maniera sistematica.\nB. fu anche un eminente Nel 1881 veniva pubblicato il quarto volume della sua \"Storia\", nel quale espose la teoria dell'inesistenza di Beatrice come personaggio storico, causando molte polemiche. Nella \"Crestomazia italiana del periodo delle origini\", edito nel 1882, il B. volle offrire un esempio di criterio storico che sostituiva quello estetico nel concetto delle antologie.\nNel 1883 B. pubblic\u00f2 con Sansoni le \"Rime\" del Petrarca.\nDel 1884 \u00e8 invece la \"Vita di Dante\", quinto volume della \"Storia\", nel quale lo storico fivizzanese confut\u00f2 molti errori biografici relativi alla vita dell'Alighieri, il pi\u00f9 famoso dei quali riguardava la lettera \"inviata\" da Dante a Guido da Polenta, che B. dimostr\u00f2 falsa, poich\u00e9 creata da Anton Francesco Doni nel 1547. \nLa monumentale \"Storia della Letteratura Italiana (1878-1889)\" venne interrotta al 7\u00b0 volume, sul Petrarca.\nNel 1888 fu tra i fondatori della Societ\u00e0 Dantesca Italiana e partecip\u00f2 alla scelta delle edizioni critiche delle opere di Dante.\nDal 1893 socio corrispondente dell'Accademia della Crusca.\nLe due lapidi murate sulla facciata del Palazzo Comunale di Fivizzano che ricordano la figura di re Vittorio Emanuele II e di Giuseppe Garibaldi sono state dettate dal Bartoli. \nSe \"ancora oggi in ogni Divina Commedia ad uso scolastico, gli studenti possono aiutare la memoria consultando i disegnini riportanti i vari gironi, le pene inflitte, ecc. lo devono al Bartoli che ebbe per primo l'idea delle \"Tavole dantesche\"\nLa sua tomba \u00e8 situata nel cimitero monumentale di Fivizzano.\nArchivio.\nLa Biblioteca Umanistica dell'Universit\u00e0 degli studi di Firenze conserva un Fondo archivistico intitolato a Adolfo Bartoli.\nL'archivio di B. fu venduto dalla vedova e dalla figlia alla Biblioteca di Lettere dell'Istituto nel giugno 1913. \u00c8 costituito da materiale manoscritto sulla letteratura italiana: carteggio; appunti manoscritti su letteratura italiana dal Duecento al Quattrocento; materiali preparatori e testi di conferenze, lezioni, discorsi; ritagli di giornali; atti che conferiscono a B. cariche onorifiche e accademiche, raccolte di materiale bibliografico, quali estratti e opuscoli.\nTale materiale, alluvionato, \u00e8 custodito in 21 scatole. Non si conserva fondo librario.\nPer una descrizione generale del fondo: \"Guida agli Archivi delle personalit\u00e0 della cultura in Toscana tra '800 e '900. L'area fiorentina\", a cura di Capannelli Emilio e Insabato Elisabetta, Firenze, Olschki, 1996, pp. 69-70"}
{"id": "1773964", "revid": "117842349", "url": "https://it.wikipedia.org/wiki?curid=1773964", "title": "Costante di Oort", "text": "Le costanti di Oort sono indicatori cinematici che si utilizzano per misurare la velocit\u00e0 di rotazione del Sole nel piano galattico, e la variazione della velocit\u00e0 di rotazione della Galassia nei dintorni del Sole. Esse furono introdotte dall'astronomo olandese Jan Oort nel 1927 e hanno le dimensioni di una velocit\u00e0 divisa per una lunghezza.\nLe formule applicabili e i valori comunemente ammessi sono:\ndove:\nformula_3 = distanza sole - centro della galassia\nformula_4 = velocit\u00e0 orbitare del sole nel piano galattico\nformula_5 = velocit\u00e0 angolare del sole nel piano galattico\n&lt;br&gt;&lt;br&gt;Si noti che:\nformula_6\ne quindi \nformula_7\nPer cui da A e B si pu\u00f2 determinare la velocit\u00e0 del moto solare."}
{"id": "1773975", "revid": "1543377", "url": "https://it.wikipedia.org/wiki?curid=1773975", "title": "Tikar\u00e9", "text": "Tikar\u00e9 \u00e8 un dipartimento del Burkina Faso classificato come comune, situato nella Provincia di Bam, facente parte della Regione del Centro-Nord.\nIl dipartimento si compone del capoluogo e di altri 35 villaggi: Ansouri, Baribsi, Boubou, Dafir\u00e9, Dargouma, Gasongo, Gonga, Hamdallaye, Hor\u00e9, Ipala, Kamtenga, Kilou, Koulni\u00e9r\u00e9, Man\u00e9gtaba-Foulb\u00e9, Man\u00e9gtaba-Mossi, Napalgu\u00e9, Ouamp\u00e8ga, Oui, Ritimyinga, Sanc\u00e9, Sarkounga, Songodin, Soukoundougou, Tamiga, Tamp\u00e8lga, Tanhoka, T\u00e9onsgo, Tirbou, Touga, Vato-Foulb\u00e9, Vato-Mossi, Yelkoto, Yoba, Zams\u00e9 e Zano."}
{"id": "1773981", "revid": "287204", "url": "https://it.wikipedia.org/wiki?curid=1773981", "title": "Tikare", "text": ""}
{"id": "1773996", "revid": "729019", "url": "https://it.wikipedia.org/wiki?curid=1773996", "title": "Regni dei Grandi Laghi", "text": "L'espressione regni dei Grandi Laghi si riferisce alla pletora di piccoli regni in cui era suddivisa la zona dei Grandi Laghi, in Africa orientale prima della colonizzazione europea, e in particolare nel XVIII e XIX secolo. Gli europei, che gi\u00e0 dal XV secolo erano giunti sulle coste dell'Africa orientale, non entrarono in contatto con questi regni prima del XIX secolo, quando ebbero inizio le missioni esplorative nell'entroterra che resero celebri esploratori come Burton, Speke e Livingstone.\nFra questi regni esistevano complesse relazioni di subordinazione e vassallaggio; per esempio, regni come Kagwera e Buzinza erano vassalli del Buganda, che a sua volta era subordinato al regno di Bunyoro. Alcuni di questi regni storici sono tutt'oggi rappresentati come divisioni amministrative delle nazioni dell'Africa orientale; il Buganda, per esempio, \u00e8 tutt'oggi riconosciuto come regno nel sistema politico federale dell'Uganda."}
{"id": "1774051", "revid": "118392875", "url": "https://it.wikipedia.org/wiki?curid=1774051", "title": "Distretto di Balaka", "text": "Il distretto di Balaka (Balaka District) \u00e8 uno dei ventotto distretti del Malawi, e uno dei dodici distretti appartenenti alla Regione Meridionale. Copre un'area di e ha una popolazione complessiva di 253.098 persone. La capitale del distretto \u00e8 Balaka. "}
{"id": "1774054", "revid": "1543377", "url": "https://it.wikipedia.org/wiki?curid=1774054", "title": "Zimtenga", "text": "Zimtenga o Zimtanga \u00e8 un dipartimento del Burkina Faso classificato come comune, situato nella Provincia di Bam, facente parte della Regione del Centro-Nord.\nIl dipartimento si compone del capoluogo e di altri 40 villaggi: Bangrin, Bargo, Batanga, Bayendfoulgo, Bonda, D\u00e9n\u00e9on, Dougr\u00e9, Dour\u00e9, Gasdonka, Kalagr\u00e9-Foulb\u00e9, Kalagr\u00e9-Mossi, Kalagr\u00e9-Rima\u00efb\u00e9, Kaokana-Peulh, Kargo, Kayon, Kiendyend\u00e9, Komsilga, Konkin Foulgo, Konkin Moogo, Loa, Minima, Mom\u00e9n\u00e9, Niniongo, Nord\u00e9, Paspanga, P\u00e8takakisgou, Pissi, Rakoegtanga, Rolga, Romtanghin, Siguinvouss\u00e9, Singa-Mossi, Singa-Rima\u00efb\u00e9, Sissin, Song\u00e9din Yarc\u00e9, Tamp\u00e8lga, Tankoulounga, To\u00e9ssin, Wattigu\u00e9 e Yalgatinga."}
{"id": "1774062", "revid": "118392910", "url": "https://it.wikipedia.org/wiki?curid=1774062", "title": "Distretto di Chikwawa", "text": "Il distretto di Chikwawa (Chikwawa District) \u00e8 uno dei ventisette distretti del Malawi, e uno dei dodici distretti appartenenti alla Regione Meridionale. Copre un'area di e ha una popolazione complessiva di 356.682 persone. La capitale del distretto \u00e8 Chikwawa."}
{"id": "1774073", "revid": "118392933", "url": "https://it.wikipedia.org/wiki?curid=1774073", "title": "Distretto di Chiradzulu", "text": "Il distretto di Chiradzulu (Chiradzulu District) \u00e8 uno dei ventotto distretti del Malawi, e uno dei dodici distretti appartenenti alla Regione Meridionale. Copre un'area di e ha una popolazione complessiva di 236.050 persone. La capitale del distretto \u00e8 Chiradzulu. "}
{"id": "1774080", "revid": "1031941", "url": "https://it.wikipedia.org/wiki?curid=1774080", "title": "Laborem Exercens", "text": "Laborem Exercens \u00e8 una enciclica pubblicata dal papa Giovanni Paolo II il 14 settembre 1981.\nTratta del lavoro umano nel 90\u00ba anniversario della Rerum Novarum."}
{"id": "1774081", "revid": "118392952", "url": "https://it.wikipedia.org/wiki?curid=1774081", "title": "Distretto di Machinga", "text": "Il distretto di Machinga (Machinga District) \u00e8 uno dei ventotto distretti del Malawi, e uno dei dodici distretti appartenenti alla Regione Meridionale. Copre un'area di e ha una popolazione complessiva di 369.614 persone. La capitale del distretto \u00e8 Machinga. "}
{"id": "1774090", "revid": "118392973", "url": "https://it.wikipedia.org/wiki?curid=1774090", "title": "Distretto di Mulanje", "text": "Il distretto di Mulanje (Mulanje District) \u00e8 uno dei ventotto distretti del Malawi, e uno dei dodici distretti appartenenti alla Regione Meridionale. Copre un'area di e ha una popolazione complessiva di 428.322 persone. La capitale del distretto \u00e8 Mulanje. "}
{"id": "1774094", "revid": "118392989", "url": "https://it.wikipedia.org/wiki?curid=1774094", "title": "Distretto di Mwanza", "text": "Il distretto di Mwanza (Mwanza District) \u00e8 uno dei ventotto distretti del Malawi, e uno dei dodici distretti appartenenti alla Regione Meridionale. Copre un'area di e ha una popolazione complessiva di 138.015 persone. La capitale del distretto \u00e8 Mwanza. \nNel 2003 il distretto \u00e8 stato modificato e una sua parte \u00e8 andata a comporre il nuovo Distretto di Neno."}
{"id": "1774100", "revid": "110157", "url": "https://it.wikipedia.org/wiki?curid=1774100", "title": "Distretto di Phalombe", "text": "Il distretto di Phalombe (Phalombe District) \u00e8 uno dei ventotto distretti del Malawi, e uno dei dodici distretti appartenenti alla Regione Meridionale. Copre un'area di 1.394 km\u00b2 e ha una popolazione complessiva di 231.990 persone. La capitale del distretto \u00e8 Phalombe. "}
{"id": "1774105", "revid": "62814", "url": "https://it.wikipedia.org/wiki?curid=1774105", "title": "Buddismo tibetano", "text": ""}
{"id": "1774109", "revid": "122493787", "url": "https://it.wikipedia.org/wiki?curid=1774109", "title": "Distretto di Nsanje", "text": "Il distretto di Nsanje (Nsanje District) \u00e8 uno dei ventotto distretti del Malawi, e uno dei dodici distretti appartenenti alla Regione Meridionale. Copre un'area di 1.942\u00a0km\u00b2 e ha una popolazione complessiva di 194.924 persone. La capitale del distretto \u00e8 Nsanje. "}
{"id": "1774110", "revid": "999533", "url": "https://it.wikipedia.org/wiki?curid=1774110", "title": "Gran Premio del Sudafrica 1978", "text": "Il Gran Premio del Sudafrica 1978 \u00e8 stata la terza prova della stagione 1978 del Campionato mondiale di Formula 1. Si \u00e8 corsa sabato 4 marzo 1978 sul Circuito di Kyalami. La gara \u00e8 stata vinta dallo svedese Ronnie Peterson, su Lotus-Ford Cosworth; per il vincitore si tratt\u00f2 del nono successo nel mondiale. Ha preceduto sul traguardo il francese Patrick Depailler su Tyrrell-Ford Cosworth e il britannico John Watson su Brabham-Alfa Romeo. La gara fu il trecentesimo gran premio valido come prova del campionato mondiale di Formula 1.\nVigilia.\nSviluppi futuri.\nLa Scuderia Ferrari minacci\u00f2 l'abbandono della FOCA, l'associazione che riuniva i costruttori. La Ferrari si lamentava del fatto che le decisioni assunte nel dicembre del 1977, in una riunione svolta a Modena, che prevedevano che a Enzo Ferrari fosse lasciata la gestione sportiva dell'associazione, fossero poi state modificate in una successiva riunione tenuta a Londra il 1\u00ba febbraio 1978. In questa riunione la carica di Bernie Ecclestone, patron della Brabham, e presidente amministrativo della FOCA, era stata ampliata anche a presidente esecutivo.\nVenne messa in dubbio la tenuta del Gran Premio di Long Beach in quanto gli organizzatori non avevano ancora saldato l'ingaggio per le scuderie dell'anno precedente.\nAspetti tecnici.\nLa Ferrari present\u00f2 il modello 312 T3, mentre la Brabham fece esordire la BT46A. L'esordiente francese Martini port\u00f2 il modello Mk23. Tico Martini, patron della scuderia, aveva gi\u00e0 ottenuto grossi risultati nelle serie minori, come la Formula 2 e la Formula 3, tanto che suoi telai avevano gi\u00e0 vinto la F2 europea nel 1975 e 1977. La rientrante Renault si affid\u00f2 ancora agli pneumatici Michelin.\nAspetti sportivi.\nLo svolgimento del gran premio fu in dubbio fino al 24 gennaio poi, grazie all'arrivo di nuovi sponsor, la gara venne confermata.\nAll'Arrows, oltre Patrese, viene iscritto anche Rolf Stommelen, che mancava dal Gran Premio d'Italia 1976, corso con la Brabham. Stommelen, di fatto, sostitu\u00ec Gunnar Nilsson, gravemente malato. Al posto di Nilsson venne prospettato anche l'ingaggio di Ian Scheckter, pilota sudafricano.\nLa Theodore iscrisse un esordiente, il finlandese Keke Rosberg, al posto di Eddie Cheever che sostitu\u00ec invece Divina Galica alla Hesketh. Rosberg aveva chiuso al sesto posto il Campionato europeo di Formula 2 1977.\nLa Martini affid\u00f2 la sua vettura all'esordiente Ren\u00e9 Arnoux, pilota che con un telaio della casa francese aveva vinto la Formula 2 nel 1977. L'altra scuderia francese che fece l'esordio, anche se solo stagionale, la Renault, port\u00f2 Jean-Pierre Jabouille, come l'anno precedente. L'Ensign conferm\u00f2, rispetto ai due gran premi sudamericani, il solo Lamberto Leoni. Venne messa in dubbio la prosecuzione del rapporto tra la Surtees e Vittorio Brambilla, ma il pilota monzese alla fine partecip\u00f2 al gran premio.\nQualifiche.\nResoconto.\nNella prima sessione di prove il miglior crono fu fatto da Niki Lauda su Brabham. L'austriaco chiuse in 1'14\"65, precedendo Mario Andretti e James Hunt. Inizialmente il miglior tempo era stato attribuito proprio al britannico (in 1'14\"34) ma, successivamente, non avendo nessun altro cronometristra segnalato tale tempo, non venne confermato. Lauda fu anche protagonista di un incidente con Jean-Pierre Jarier: la sua vettura colp\u00ec quella del francese che decoll\u00f2 parzialmente. Non vi furono conseguenze fisiche per i piloti.\nIl venerd\u00ec la pista peggior\u00f2, e nessuno fu capace di battere il tempo fatto segnare da Lauda il giorno precedente. Per l'austriaco fu la prima \"pole\" ottenuta con la Brabham, la ventiquattresima, e ultima, nel mondiale. All'epoca Lauda era il terzo pilota per numero di \"pole\", dopo Jim Clark e Juan-Manuel Fangio. La prima fila venne confermata per Mario Andretti (che us\u00f2 il muletto dopo i problemi all'accensione della vettura titolare nelle libere), mentre Hunt e Patrick Tambay conquistarono la seconda fila. Finirono dietro le Ferrari, penalizzate da l'assenza di vere gomme Michelin da qualifica.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nLa pioggia del mattino lasci\u00f2 spazio al sole per la gara. Mario Andretti e Jody Scheckter scattarono meglio di Niki Lauda che si ritrov\u00f2 cos\u00ec terzo, seguito da James Hunt, Jean-Pierre Jabouille e Riccardo Patrese, scattato dalla settima piazza. Chi part\u00ec male fu Patrick Tambay, quarto in griglia, che bruci\u00f2 la frizione e si trov\u00f2 ultimo, al termine del primo giro.\nPatrese pass\u00f2 Jabouille gi\u00e0 al quarto giro e scal\u00f2 di un'ulteriore posizione quando, due giri dopo, James Hunt si ritir\u00f2 col motore rotto. Dalle retrovie stava rinvenendo Patrick Depailler che pass\u00f2 John Watson e Jean-Pierre Jabouille, mentre Patrese riusciva ad accodarsi alla coppia Scheckter-Lauda. Al giro 19 il padovano dell'Arrows prese una posizione anche a Lauda e entr\u00f2 sul podio virtuale della gara.\nMario Andretti condusse la gara fino a quando gli pneumatici non si surriscaldarono: fu poi passato da Scheckter e Patrese. Patrese conquist\u00f2 la vetta della gara al ventisettesimo giro, con un sorpasso alla prima staccata. Continuava anche la rincorsa di Depailler: pass\u00f2 Andretti al giro 24 e Lauda al giro 26. La classifica vedeva perci\u00f2 in testa Riccardo Patrese, seguito da Jody Scheckter, Patrick Depailler, Niki Lauda, Mario Andretti, John Watson e Jean-Pierre Jabouille. Due giri dopo il francese della Tyrrell sorpass\u00f2 anche il pilota locale Scheckter, e si pose al secondo posto. Scheckter peggior\u00f2 il suo ritmo e venne presto passato anche da Lauda e Andretti.\nAl giro 52 si ritir\u00f2 Lauda per un guasto all'impianto dell'olio del motore, e l'altro pilota della Brabham, Watson, rovin\u00f2 la sua gara con un testacoda, che gli cost\u00f2 una posizione. Ora dietro a Patrese e Depailler, c'era Mario Andretti, seguito da Ronnie Peterson. Intanto, al giro 53, Rupert Keegan perse dell'olio dalla sua monoposto, prima della parte mista del tracciato. Tre giri dopo Carlos Reutemann non si avvide del pericolo e fin\u00ec fuori pista, ritirandosi.\nLa gara di Riccardo Patrese termin\u00f2 a 15 giri dal termine, per un guasto al propulsore. Prese il comando Patrick Depailler, seguito da Andretti, Peterson, Watson, Jones e Laffite.\nMario Andretti era per\u00f2 penalizzato dalla poca benzina rimastagli, cos\u00ec venne passato da Ronnie Peterson, a tre giri dal termine. L'italoamericano sar\u00e0 poi costretto a una sosta ai box per aggiungere del carburante e poter finire la gara, anche se fuori dalla zona dei punti.\nAll'inizio dell'ultimo giro Patrick Depailler godeva ancora di buon vantaggio su Peterson. Alla prima staccata, quella della \"Crowthorne\", Depailler doppi\u00f2 Rebaque ma, dalla sua vettura, uscivano dei fumi azzurrognoli che indicavano che anche la Tyrrell del francese era rimasta senza benzina. Peterson raggiunse la vettura del francese: le due macchine viaggiarono ruota contro ruota nel tratto centrale del circuito. Depailler riusc\u00ec a mettere il suo musetto avanti all'altezza della \"Sunset\" ma, all'uscita della curva a sinistra \"Clubhouse\", Peterson affianc\u00f2 la Tyrrell ormai all'asciutto e alle \"Esses\" pass\u00f2 in testa e condusse fino all'arrivo. Per lo svedese fu la nona vittoria nel mondiale, la prima dal Gran Premio d'Italia 1976. Dietro fu comunque secondo Depailler; terzo Watson, poi Alan Jones, Jacques Laffite e Didier Pironi, che chiuse la zona punti.\nRisultati.\nI risultati del gran premio furono i seguenti:"}
{"id": "1774115", "revid": "110157", "url": "https://it.wikipedia.org/wiki?curid=1774115", "title": "Distretto di Thyolo", "text": "Il distretto di Thyolo (Thyolo District) \u00e8 uno dei ventotto distretti del Malawi, e uno dei dodici distretti appartenenti alla Regione Meridionale. Copre un'area di 1.715 km\u00b2 e ha una popolazione complessiva di 458.976 persone. La capitale del distretto \u00e8 Thyolo. "}
{"id": "1774119", "revid": "110157", "url": "https://it.wikipedia.org/wiki?curid=1774119", "title": "Distretto di Zomba", "text": "Il distretto di Zomba (Zomba District) \u00e8 uno dei ventotto distretti del Malawi, e uno dei dodici distretti appartenenti alla Regione Meridionale. Copre un'area di 2.580 km\u00b2 e ha una popolazione complessiva di 546.661 persone. La capitale del distretto \u00e8 Zomba. "}
{"id": "1774130", "revid": "125777088", "url": "https://it.wikipedia.org/wiki?curid=1774130", "title": "Carlo Stefano d'Asburgo-Teschen", "text": "Biografia.\nL'arciduca Carlo Stefano era figlio dell'arciduca Carlo Ferdinando d'Asburgo-Teschen (a sua volta figlio dell'arciduca Carlo d'Austria-Teschen) e di sua moglie, l'arciduchessa Elisabetta Francesca d'Asburgo-Lorena. Egli nacque al castello di \u017didlochovice (Gross Seelowitz), presso Brno in Moravia. Al suo battesimo, suoi padrini furono la regina Maria Teresa di Baviera, l'arciduca Federico d'Austria-Teschen, la regina Maria Cristina di Spagna e l'arciduca Eugenio d'Austria.\nCarriera.\nCarriera militare.\nNel 1879 Carlo Stefano venne assegnato alla marina austro-ungarica. Nel 1879 accompagn\u00f2 l'ammiraglio Hermann von Spaun, in un viaggio in Brasile e Nord America a bordo della goletta \"Saida\". Nel 1896 si ritir\u00f2 dal servizio effettivo dopo che la stessa marina austriaca aveva perso ogni influenza dopo il crollo dei porti dell'area triestina e balcanica. Continu\u00f2, ad ogni modo, ad esserne un fervido sostenitore e prest\u00f2 aiuto nelle operazioni in corso; nel 1911 ottenne il grado di ammiraglio. Nel 1918 l'Imperatore Carlo I d'Austria lo pose al servizio nel porto di Cattaro (oggi in Montenegro). Carlo Stefano raccomand\u00f2 una radicale riorganizzazione della marina e nomin\u00f2 Mikl\u00f3s Horthy come comandante in capo.\nCandidato alla corona polacca.\nIl 5 novembre 1916 l'Imperatore tedesco Guglielmo II e l'Imperatore austriaco Francesco Giuseppe conclusero un atto per rendere indipendente la Polonia sotto una corona regale autonoma. Carlo Stefano venne candidato per un'eventuale reggenza del trono.\nA quel tempo infatti Carlo Stefano viveva a \u017bywiec e la scelta era stata motivata dal fatto che egli era in grado di parlare correttamente e fluentemente il polacco. Con questi intenti, due delle sue figlie vennero date in sposa a principi polacchi delle nobili e secolari casate dei Radziwi\u0142\u0142 e degli Czartoryski.\nAd ogni modo, il progetto sfum\u00f2 in breve per i troppi contrasti che sarebbero sorti e Carlo Stefano dovette abbandonare l'idea di divenire Re di Polonia.\nAnche alla fine della Prima guerra mondiale, Carlo Stefano continu\u00f2 a risiedere a \u017bywiec, dove mor\u00ec nel 1933.\nVela.\nOltre alla sua carriera professionale come ufficiale di marina, Carlo Stefano si interess\u00f2 attivamente alla vela. Era un ufficiale di bandiera dell'Imperial e Royal Yacht Squadron. Il suo interesse per la vela lo port\u00f2 in Inghilterra in diverse occasioni incluso nel 1879 per la Royal Yacht Squadron Regatta, nel 1900 e nel 1911. Nel 1892 fu nominato membro del (British) Yacht Racing Association. Compr\u00f2 diversi yacht inglesi tra cui la Valchiria dal conte di Dunraven nel 1892 e la \"Ul\" da Ramage e Ferguson Limited nel 1911. Il suo yacht \"Waturus\" fu venduto a Randal Morgan, un americano, nel giugno del 1902, e alla fine ha avuto una lunga carriera in marina sia in servizio militare e civile come \"HMCS Hochelaga\".\nPropriet\u00e0.\nQuando lo zio di Carlo Stefano, l'arciduca Alberto, duca di Teschen mor\u00ec nel 1895, lui e i suoi fratelli ereditarono grandi propriet\u00e0. Le sue pi\u00f9 grandi propriet\u00e0 erano in Galizia soprattutto a Saybusch (ora \u017bywiec in Polonia). Tra le imprese gestite qui c'era la birreria \u017bywiec, che fu nazionalizzata dai comunisti dopo la seconda guerra mondiale. Carlo Stefano aveva un palazzo a Pola e un palazzo invernale a Lussin (ora Lussino). Aveva anche un palazzo a Vienna nella Wiedner Hauptstrasse.\nMatrimonio.\nIl 28 febbraio 1886, a Vienna, Carlo Stefano spos\u00f2 l'arciduchessa Maria Teresa d'Asburgo-Lorena (1862-1933), figlia dell'arciduca Carlo Salvatore d'Asburgo-Toscana e di sua moglie, la principessa Maria Immacolata di Borbone-Due Sicilie. La cerimonia ebbe luogo alla Hofburg e venne celebrata dal cardinale C\u00f6lestin Joseph Ganglbauer.\nCarlo Stefano e Maria Teresa ebbero sei figli:"}
{"id": "1774135", "revid": "124123", "url": "https://it.wikipedia.org/wiki?curid=1774135", "title": "Gaetano Capone", "text": "Biografia.\nFiglio del pittore maiorese Luigi, fu allievo di Tommaso De Vivo. Lungo la sua carriera, \u00e8 stato il maggiore esponente di una corrente artistica in cui i pittori vennero successivamente soprannominati \"\"Pittori di Maiori\" o pi\u00f9 semplicemente \"Costaioli\"\".\nI pi\u00f9 importanti artisti di questa corrente furono Antonio Ferrigno, Luigi Paolillo e Pietro Scoppetta.\nA Roma fu discepolo di Cesare Fracassini all'Accademia di San Luca. Legato agli insegnamenti dei suoi due maestri, accolse nella propria opera le spinte innovatrici di Morelli e Palizzi.\nSue pitture murali del 1895 sono presenti nella sala adibita a pretura nel Chiesa del S. Rosario a Maiori; sempre a Maiori suoi dipinti sono presenti nella Chiesa di S. Maria a Mare; collabor\u00f2 con il suo maestro Cesare Fracassini alla realizzazione degli affreschi della Basilica di San Lorenzo fuori le mura a Roma. Suo opere si trovano nella Abbazia Santissima Trinit\u00e0 di Cava de' Tirreni e nelle chiese di San Quirico a Fisciano e della Madonna dell'Assunta a Casal Velino.\nMaiori, sua citt\u00e0 natale, gli ha dedicato il lungomare"}
{"id": "1774141", "revid": "436907", "url": "https://it.wikipedia.org/wiki?curid=1774141", "title": "The Quilt", "text": "The Quilt \u00e8 il quarto album in studio dei Gym Class Heroes distribuito da Fueled by Ramen/Decaydance Records il 9 settembre 2008.\nLa band ha ingaggiato nel nuovo album artisti di calibro internazionale tra cui Busta Rhymes, Estelle, Dary Hall, Patty Crash e The-Dream."}
{"id": "1774154", "revid": "71814", "url": "https://it.wikipedia.org/wiki?curid=1774154", "title": "Accordo fra gentiluomini", "text": ""}
{"id": "1774166", "revid": "287204", "url": "https://it.wikipedia.org/wiki?curid=1774166", "title": "Superligaen 2007-2008", "text": "La Superligaen 2007-2008 \u00e8 stata la 95\u00aa edizione della massima serie del campionato di calcio danese e 18\u00aa come Superligaen, disputata tra il 18 luglio 2007 e il 24 maggio 2008 e conclusa con la vittoria del Aalborg BK, al suo terzo titolo.\nFormula.\nLa squadra campione parteciper\u00e0 alla UEFA Champions League 2008-2009 e alla Royal League 2008-2009. La seconda e la terza classificata parteciperanno alla Coppa UEFA 2008-2009 e alla Royal League. La quarta classificata prender\u00e0 parte all'ultima edizione dell'Interoto e alla Royal League"}
{"id": "1774172", "revid": "91475", "url": "https://it.wikipedia.org/wiki?curid=1774172", "title": "Liquor cefalorachidiano", "text": ""}
{"id": "1774175", "revid": "767487", "url": "https://it.wikipedia.org/wiki?curid=1774175", "title": "Diego Colotto", "text": "Possiede il passaporto italiano."}
{"id": "1774208", "revid": "174925", "url": "https://it.wikipedia.org/wiki?curid=1774208", "title": "Negoziatore", "text": ""}
{"id": "1774260", "revid": "999533", "url": "https://it.wikipedia.org/wiki?curid=1774260", "title": "Gran Premio degli Stati Uniti d'America-Ovest 1978", "text": "Il Gran Premio degli Stati Uniti d'America-Ovest 1978 \u00e8 stata la quarta prova della stagione 1978 del Campionato mondiale di Formula 1. Si \u00e8 corsa domenica 2 aprile 1978 sul Circuito di Long Beach. La gara \u00e8 stata vinta dall'argentino Carlos Reutemann, su Ferrari; per il vincitore si tratt\u00f2 del settimo successo nel mondiale. Ha preceduto sul traguardo lo statunitense Mario Andretti su Lotus-Ford Cosworth e il francese Patrick Depailler su Tyrrell-Ford Cosworth.\nVigilia.\nAspetti tecnici.\nLa Ferrari present\u00f2 nuove barre stabilizzatrici posteriori, mentre l'Alfa Romeo modific\u00f2 radicalmente il sistema di raffreddamento dei propri motori montati sulla Brabham. Sulla vettura di Bernie Ecclestone si abbandonarono le strumentazioni digitali e si torn\u00f2 ai pi\u00f9 tradizionali contagiri e termometri analogici. La Wolf port\u00f2 il modello WR3, mentre la Shadow fece esordire nel mondiale la DN9, affidata al solo Hans-Joachim Stuck, e gi\u00e0 testata nel BRDC International Trophy del 19 marzo, gara non valida per l'iride.\nViste le particolari caratteristiche tecniche del tracciato la Goodyear, che riforniva tutte le scuderie tranne Ferrari e Renault, port\u00f2 degli pneumatici anteriori da 11 pollici e mezzo (contro i 9 abituali) e posteriori da 26 e mezzo, come da regolamento massimo. Questo al fine di garantire maggiore aderenze e accelerazione in curva.\nLa partenza del gran premio venne spostata dall\"'Ocean Boulevard\" all'inizio della \"Shoreline Drive\". Questa scelta venne criticata da Mario Andretti, vincitore dell'edizione 1977. Secondo il pilota della Lotus questo spostamento avrebbe aggravato il rischio di assembramento al via alla prima curva a tornante. L'arrivo e l'area dei box rimasero nella vecchia sede.\nAspetti sportivi.\nLa tenuta del gran premio veniva messa in dubbio dalle perdite che gli organizzatori avevano subito nelle prime due edizioni. Successivamente per\u00f2 la firma di contratto con la CBS per la trasmissione del gran premio consent\u00ec di trovare nuove risorse. Poche settimane prima dell'evento la gara fu di nuovo in dubbio in quanto gli organizzatori non avevano ancora saldato l'ingaggio per le scuderie dell'anno precedente. Gli organizzatori negarono questa accusa, e assicurarono che entro il 6 marzo sarebbero stati pagati i 327.000 dollari alle scuderie per coprire il costo del trasporto delle vetture, e il 18 marzo la restante parte dei 425.000 dollari chiesti per il 1978. Successivamente si arriv\u00f2 a un accordo tra la FOCA e gli organizzatori.\nLa partecipazione di Gilles Villeneuve fu in dubbio a causa di una forte febbre che il canadese present\u00f2 durante dei test con la Ferrari a Clermont-Ferrand il 20 marzo. Si temette inizialmente che potesse trattarsi di una parotite molto forte.\nAgli inizi di marzo la Shadow accus\u00f2 l'Arrows, scuderia nata alla fine del 1977 e costituita da parte del gruppo dirigente proveniente dalla stessa Shadow, di spionaggio industriale. Secondo il patron della Shadow, Don Nichols, il progettista dell'Arrows, Tony Southgate, proveniente anch'egli dalla Shadow, avrebbe portato con s\u00e9 non solo dei disegni della vettura in corso di progettazione, ma anche del materiale tecnico.\nL'irlandese Derek Daly sostitu\u00ec Eddie Cheever all'Hesketh, dopo aver gi\u00e0 preso parte anche al BRDC Int. Trophy, gara non valida per il mondiale, disputata a marzo. Daly era all'esordio nel mondiale ed era il primo pilota del suo Paese dai tempi di Joe Kelly, che aveva disputato due gran premi di Gran Bretagna tra il e il . Si rivide la scuderia \"Interscope Racing\", che impieg\u00f2 una Shadow DN9 con Danny Ongais, gi\u00e0 impegnato nei primi due gran premi stagionali dall'Ensign. Non partecip\u00f2 invece alla trasferta a Long Beach la Martini al fine di meglio sviluppare la vettura.\nAll'inizio del weekend di gara, sebbene solo 22 vetture avrebbero preso il via, c'erano 30 iscritti, ci\u00f2 richiese un'ora di prequalifiche al venerd\u00ec mattina (come accaduto nel Gran Premio di Gran Bretagna 1977) per otto vetture appartenenti a scuderie non iscritte alla FOCA. Di queste otto le quattro pi\u00f9 veloci avrebbero preso parte alle qualifiche ufficiali, nel tentativo di conquistare uno dei 22 posti disponibili sulla griglia.\nPrequalifiche.\nResoconto.\nLa pista si present\u00f2 ancora umida per la pioggia caduta nella notte. Passarono alle qualifiche le due Arrows, Arturo Merzario e Brett Lunger.\nRisultati.\nNella sessione di prequalifica si \u00e8 avuta questa situazione:\nQualifiche.\nResoconto.\nNiki Lauda, che aveva conquistato la pole l'anno precedente con la Ferrari, fece segnare subito un ottimo tempo. Pi\u00f9 tardi, nella sessione del venerd\u00ec mattina, Reutemann, col muletto, fece segnare il tempo di 1'20\"99, poi migliorato in 1'20\"636. Nelle prime quattro posizioni del venerd\u00ec si trovarono piloti con vetture spinte da un motore V12: dietro a Reutemann e Lauda si posero Gilles Villeneuve e Jacques Laffite.\nLe sessioni del venerd\u00ec furono caratterizzate da un grande caos dovuto all'incapacit\u00e0 dei cronometristi dell'organizzazione di stilare la classifica, tanto che per la determinazione della griglia si dovette ricorrere a tempi misurati dai vari team. Inizialmente i cronometristi ufficiali avevano indicato in Jacques Laffite il pi\u00f9 rapido seguito da Niki Lauda, prima di emettere una nuova classifica ufficiale in cui dietro a Laffite veniva posizionato Didier Pironi. Gli organizzatori proposero di fare la media dei tempi raccolti dai vari team poi di affidarsi a quelli raccolti dalla Ligier. Infine decisero di affidare la questione alla FOCA.\nReutemann conquist\u00f2 cos\u00ec la terza \"pole position\" nel mondiale, la prima dal Gran Premio degli USA 1974.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nIl sole accompagn\u00f2 la gara che venne seguita da 75.000 spettatori. La decisione di modificare il punto del via consent\u00ec di evitare degli assembramenti alla prima curva. John Watson stacc\u00f2 al primo tornante tanto da costringere Reutemann ad allargare la traiettoria: ne approfitt\u00f2 Gilles Villeneuve, che si ritrov\u00f2 subito primo.\nDopo il primo giro la classifica vedeva, dietro a Villeneuve, Watson, Niki Lauda, Carlos Reutemann, Mario Andretti, Alan Jones, James Hunt e Ronnie Peterson. Al secondo giro Peterson pass\u00f2 Hunt per la settima piazza. Al giro 6 Hunt colp\u00ec il muretto all'interno dell'ultima curva prima del rettilineo dei box, danneggi\u00f2 la sua gomma anteriore destra e fu costretto al ritiro. Davanti, intanto, per la prima volta alla guida di un gran premio di Formula 1, Villeneuve era in grado di ampliare il suo vantaggio sugli inseguitori.\nAl decimo giro Watson, mentre era secondo, fu costretto all'abbandono per l'esplosione dell'estintore sulla sua monoposto.\nMario Andretti, al giro 19, scese in quarta posizione, a causa di una scelta sbagliata degli pneumatici Goodyear e per la poca potenza del suo motore, e venne passato da Alan Jones. La gara continu\u00f2 a registrare dei ritiri nella parte alta della classifica. Al ventisettesimo giro fu il turno di Niki Lauda, mentre era secondo, che si ferm\u00f2 per un guasto alla centralina elettronica, che aveva fatto venire meno la pressione della benzina.\nAl giro 39, poco prima di met\u00e0 gara, Villeneuve si avvicin\u00f2 al doppiaggio di Clay Regazzoni, che era in battaglia con Jean-Pierre Jabouille della Renault. Invece di attendere il rettilineo, il canadese cerc\u00f2 di passarli subito prima di una \"chicane\". Vi fu un'incomprensione fra Villeneuve e Regazzoni, tanto che l'anteriore destra della Ferrari colp\u00ec la posteriore sinistra della Shadow e la vettura di Villeneuve venne lanciata contro il muretto, sfiorando il casco di Regazzoni.\nCarlos Reutemann si trov\u00f2 cos\u00ec primo, davanti a Jones, Andretti, Depailler, Scheckter e Tambay. Il pilota della Williams riusciva a tenere il ritrmo del ferrarista, ma non trovava lo spazio per l'attacco. Al giro 47 la rincorsa dell'australiano venne limitata da un problema all'alettone anteriore della sua vettura che si stava staccando per un difetto di fabbricazione. Successivamente la sua monoposto riscontr\u00f2 anche un problema alla pressione del carburante. Jones perse negli ultimi giri diverse posizioni, fino a terminare ottavo, e prima di recuperare una posizione all'ultimo passaggio.\nCarlos Reutemann conquist\u00f2 la sua settima vittoria in carriera (la settantesima per la Ferrari), precedendo Mario Andretti, Patrick Depailler, Ronnie Peterson, Jacques Laffite e Riccardo Patrese. Jones si consol\u00f2 ottenendo il suo primo giro veloce in carriera, primo australiano ad ottenerlo dopo Jack Brabham al Gran Premio di Gran Bretagna 1970. Fu anche il primo giro veloce della Williams nel mondiale, nonch\u00e9 il centesimo giro veloce della Ford Cosworth come motorista. Grazie a Patrese, l'Arrows conquist\u00f2 il suo primo punto iridato.\nRisultati.\nI risultati del gran premio furono i seguenti:"}
{"id": "1774279", "revid": "599013", "url": "https://it.wikipedia.org/wiki?curid=1774279", "title": "Marco Fu", "text": "Biografia.\nMarco Fu, nato ad Hong Kong, si trasfer\u00ec in Canada insieme ai suoi genitori all'et\u00e0 di 12 anni. Appena terminate le scuole superiori all'et\u00e0 di 18 anni, Joseph Lo, presidente della Hong Kong Billiard Sports Control Council Co. Ltd lo invit\u00f2 a tornare in patria per intraprendere la carriera di giocatore professionista di snooker.\nCarriera.\n1998-2008.\nNel 1998, l'anno in cui divenne professionista, Fu raggiunse la finale del Grand Prix, battendo prima Ronnie O'Sullivan (5-4) e in seguito Peter Ebdon (6-1). Arrivato alla finale, Fu non riusc\u00ec per\u00f2 a prevalere contro Stephen Lee, venendo sconfitto col punteggio di 9-2. Ciononostante la posizione nel Ranking mondiale di Fu crebbe, salendo dalla 377\u00aa posizione del suo esordio nei professionisti al 15\u00ba posto al mondo nella stagione 2000-2001.\nNel 1999 fu votato come \"WPBSA Newcomer of the Year\" e \"WSA Young Player of the Year\".\nAdditato da molti esperti come un potenziale campione di questa disciplina, Fu deluse per\u00f2 le aspettative, inanellando una serie di prestazioni non all'altezza e scendendo di posizione nel Ranking mondiale. L'unico risultato degno di nota nei 5 anni successivi fu la semifinale nel Welsh Open 2003, raggiunta grazie a una vittoria per 5-0 su Stephen Lee. Fu venne successivamente sconfitto da Stephen Hendry, vincitore in seguito del titolo.\nIl riscatto di Fu non tard\u00f2 a giungere: tre mesi dopo, al Campionato mondiale 2003, raggiunse infatti il primo dei suoi due quarti di finale ai Campionati mondiali e, pochi giorni dopo, vinse la Premier League battendo Mark Williams per 9-5 in finale. In questo torneo raggiunger\u00e0 le semifinali nel 2004 e nel 2005. Nella stagione 2005-2006 non and\u00f2 oltre i primi turni in molti tornei ma riusc\u00ec ad arrivare in semifinale al Campionato del mondo, dove venne sconfitto solo al frame decisivo da Peter Ebdon. Nel 2007 vinse il Grand Prix, primo titolo Ranking in carriera.\n2008-2011.\nNel 2008 Fu perse la finale dello UK Championship per 10-9 contro Shaun Murphy, dopo aver battuto in semifinale il finalista in carica del Mondiale Ali Carter. Nel 2010 vinse la Championship League e torna in semifinali in Premier League. L'hongkonghese arriv\u00f2 poi in finale al Masters 2011, dopo aver battuto Stephen Maguire (6-4), Peter Ebdon (6-0) e Mark Allen (6-4). In finale viene battuto dal cinese Ding Junhui con il punteggio di 10-4.\n2011-2017.\nRaggiunge i quarti allo UK Championship 2011 e all'International Championship 2012 e successivamente arriva in finale al German Masters 2013. Fu apre la stagione 2013-2014 trionfando all'Australian Goldfields Open contro il giocatore di casa Neil Robertson, poi perse ancora contro Ding Junhui la finale dell'International Championship, poi arriv\u00f2 in semifinale al World Open e al Players Tour Championship Grand Final. Nell'anno solare 2016 raggiunse la semifinale al Campionato mondiale dove viene sconfitto dal futuro vincitore Mark Selby per 17-15.\nNella stagione 2016-2017 Fu vinse lo Scottish Open contro John Higgins in un momento positivo dato che nella settimana precedente aveva raggiunto le semifinali allo UK Championship. Ad inizio 2017 Fu arriv\u00f2 in semifinale al Masters, poi arriv\u00f2 in finale al Players Championship e a fine stagione rimase appiedato ai quarti del Campionato mondiale per mano di Selby che lo batte 13-3.\n2017-.\nDopo i buoni risultati, Fu ebbe un calo ad inizio stagione 2017-2018 e ha rivelato di aver avuto una chirurgia dell'occhio del laser sottoposti a dicembre per il trattamento di degenerazione retinica e floater nel suo dominante occhio sinistro e ha anche dichiarato di essersi pentito di aver partecipato al Masters, dato che non era concentrato a pieno. Dopo aver saltato la seconda parte di stagione, Fu ritorn\u00f2 per il Campionato mondiale dove venne battuto per 10-5 da Lyu Haotian. Lo stesso epilogo si ripete nella stagione 2018-2019 in cui Fu riesce ad arrivare al massimo ai quarti nel World Open.\nVita privata.\nMarco Fu vive a Londra ed \u00e8 sposato con Shirley dal 2011 e ha due figlie, nate nel 2012 e nel 2015. Nel 2016 sua moglie e le figlie sono tornate a Hong Kong per facilitare la loro istruzione. Marco Fu si \u00e8 dichiarato buddista e successivamente vegetariano."}
{"id": "1774288", "revid": "287204", "url": "https://it.wikipedia.org/wiki?curid=1774288", "title": "Miguel Angel Russo", "text": ""}
{"id": "1774308", "revid": "1543377", "url": "https://it.wikipedia.org/wiki?curid=1774308", "title": "Boala", "text": "Boala \u00e8 un dipartimento del Burkina Faso classificato come comune, situato nella provincia di Namentenga, facente parte della Regione del Centro-Nord.\nIl dipartimento si compone del capoluogo e di altri 14 villaggi: Bourba, Koeguemsin, Konkoaguin, Koumestenga-Mossi, Koumestenga-Peulh, L\u00e9d\u00e9r\u00e9, Loundgo, Magadogo, Mogodin, Safi, Sidogo, Yalga, Yagabtenga e Zaongo."}
{"id": "1774320", "revid": "28592", "url": "https://it.wikipedia.org/wiki?curid=1774320", "title": "Grigory N. Neujmin", "text": ""}
{"id": "1774342", "revid": "123587667", "url": "https://it.wikipedia.org/wiki?curid=1774342", "title": "Tha Crossroads", "text": "Tha Crossroads \u00e8 il terzo singolo del gruppo statunitense Midwest rap Bone Thugs-n-Harmony estratto dall'album \"E 1999 Eternal\". \nInformazioni.\nOriginariamente intitolata \"Crossroad\", la canzone era dedicata a tutte le persone decedute care ai membri del gruppo. DJ U-Neek, artista molto vicino ai Bone Thugs, cambi\u00f2 in seguito il nome in \"Tha Crossroads\" e decise di dedicare la canzone al celebre rapper Eazy-E degli N.W.A., allora morto da poco.\nIl brano campiona la hit \"Make Me Say It Again Girl (Pts. 1 and 2)\" dei The Isley Brothers ed \u00e8 cantato da solo quattro membri del gruppo, tranne Flesh-n-Bone, che partecipa invece al remix ufficiale.\nNel 2002, il gruppo Pop rap Blazin' Squad fece una cover del singolo.\nAndamento in classifica.\n\"Tha Crossroads\" ottenne un successo straordinario: raggiunse la posizione n.1 nelle charts \"Billboard Hot 100\", \"Hot R&amp;B/Hip-Hop Songs\" e \"Hot Rap Tracks\". Raggiunse la vetta delle classifiche anche in paesi come Nuova Zelanda, Australia e Regno Unito. Vendette pi\u00f9 di due milioni di copie e vinse la categoria \"Best Rap Performance by a duo or group\" ai Grammy Award del 1997. Tuttora rimane il singolo pi\u00f9 di successo del gruppo in assoluto.\nAnche il canale satellitare VH1 piazz\u00f2 la canzone alla posizione n.1 della propria classifica."}
{"id": "1774349", "revid": "287204", "url": "https://it.wikipedia.org/wiki?curid=1774349", "title": "Storia della Sardegna sabauda", "text": "La storia della Sardegna sabauda \u00e8 l'ultima fase della parabola storica del Regno di Sardegna. Inizia nel 1720 e termina formalmente nel 1861, quando il XXIV re di Sardegna Vittorio Emanuele II proclama l'avvenuta nascita del Regno d'Italia.\nIl passaggio della corona.\nTra il 1701 e il 1714 la Guerra di Successione Spagnola aveva impegnato le potenze europee in un conflitto aspro. L'estinzione della casata degli Asburgo di Spagna apriva la questione della successione sul trono iberico, conteso tra la Francia di Luigi XIV e l'Impero Asburgico, con l'Inghilterra e la maggior parte degli altri stati europei impegnati sul fronte anti-francese (dalla parte dell'Impero).\nAlla fine del sanguinoso conflitto, dopo intricate vicende diplomatiche e dinastiche che avevano portato al rovesciamento delle alleanze, una prima sistemazione dei regni europei, sancita dopo la pace di Utrecht con il trattato di Rastatt, vide la cessione del regno sardo dalla corona spagnola all'Impero Asburgico (1714). Tuttavia, dopo una breve presa di potere austriaca, ci fu un colpo di mano militare spagnolo, nel tentativo di riconsegnare l'Isola all'egemonia iberica. Il tentativo fu subito ridimensionato dall'ennesima trattativa diplomatica che, col Trattato di Londra (1718), decret\u00f2 la cessione del regno, col relativo innalzamento al titolo monarchico, alla casa dei duchi di Savoia. Vittorio Amedeo II di Savoia divent\u00f2 il XVII sovrano del Regno di Sardegna.\nI primi decenni dei nuovi monarchi.\nIl primo atto della nuova monarchia sabauda fu la convocazione del parlamento del regno (nei suoi tre \u201cbracci\u201d, o \u201cstamenti\u201d) davanti al quale il primo vicer\u00e9 piemontese, il barone di Saint Remy, giur\u00f2 solennemente di non abrogare o modificare le leggi vigenti, ossia di rispettare i privilegi della aristocrazia e del clero e le prerogative della sette \"citt\u00e0 regie\" (non infeudate). I Savoia speravano di poter comunque permutare la Sardegna con un altro territorio, pur mantenendo il titolo monarchico. Queste due condizioni comportarono il sostanziale immobilismo dell'amministrazione sabauda, almeno in un primo momento, in un contesto socio-economico e politico ancora fortemente condizionato dal retaggio culturale iberico.\nFeudi, fisco, condizioni economiche.\nA lungo rimasero del tutto immutati tanto il regime feudale, quanto le consuetudini locali. La Sardegna era ancora divisa in feudi, di estensione e giurisdizione eterogenea. Il titolare del feudo era spesso assente, risiedendo di preferenza nelle citt\u00e0 o fuori dell'Isola. In vece del barone amministrava il feudo un suo funzionario, detto \"podatariu\", preposto fondamentalmente all'esazione delle tasse e delle gabelle. Queste erano numerose e spesso molto pesanti per i vassalli, gli abitanti del feudo. In molti casi la loro riscossione era appaltata ai cosiddetti \u201carrendatori\u201d, esattori privati che versavano una quota fissa e pattuita in precedenza all'amministrazione del feudo e lucravano sul surplus delle imposte. L'imposizione risultava dunque aggravata da tale pratica, con conseguenti proteste e ribellioni, negli anni di carestia. V'era poi il problema della giurisdizione, in quanto le cause penali e civili, almeno in primo grado, erano di competenza del signore. Imposizione fiscale e amministrazione della giustizia restavano dunque saldamente in mano alla classe aristocratica. Unica fonte di salvaguardia per le comunit\u00e0 infeudate erano i \u201cconsigli comunitativi\u201d, una sorta di consiglio comunale locale, spesso in grado di ottenere dal feudatario o dal suo rappresentante in loco condizioni fiscali meno gravose, specie nelle zone in cui le comunit\u00e0 erano pi\u00f9 coese e vantavano una tradizione di autonomia pi\u00f9 marcata, ossia nelle zone interne a vocazione pastorale.\nIl mondo economico, al di l\u00e0 del vasto settore primario (agricoltura e allevamento), era completato dal settore artigianale (per lo pi\u00f9 limitato alle citt\u00e0 e organizzato in corporazioni, i \"gremi\") e dal piccolo commercio. Quasi nulla la trasformazione. La stessa agricoltura rimaneva ad un livello di sussistenza, esposta ai capricci del tempo e alle crisi produttive, secondo le pi\u00f9 classiche dinamiche pre-industriali.\nIn generale, l'economia era pesantemente condizionata dall'approvvigionamento obbligatorio delle citt\u00e0, specie Cagliari e Sassari. Le altre citt\u00e0 del regno (Iglesias, Oristano, Bosa, Alghero e Castelaragonese/Castelsardo) godevano a loro volta di privilegi e concessioni, derivanti dal loro status di \"citt\u00e0 regie\", ossia non infeudate e sottoposte alla diretta giurisdizione reale (i rappresentanti delle citt\u00e0 avevano un braccio del parlamento loro destinato, lo \u201cstamento reale\u201d appunto).\nAspetti culturali.\nLa classe dominante sarda continu\u00f2 ad esprimersi in spagnolo e persino in catalano, il popolo in sardo e nelle lingue locali dell'isola. L'apparato di governo sabaudo, costituito da funzionari mediocri, spesso di mentalit\u00e0 ristretta e con una visione strumentale degli incarichi nell'Isola, aggiunsero alla pressione fiscale la propria rapacit\u00e0 personale, contribuendo a ingenerare nei sardi di tutte le classi sociali un diffuso sentimento di avversione verso i piemontesi.[non sufficientemente chiaro e motivato] I costumi, le feste e la lingua dell'amministrazione e della cultura rimanevano prettamente iberici, mentre i funzionari piemontesi si esprimevano in francese e, per gli usi amministrativi, usavano l'italiano (scelto da casa Savoia come lingua ufficiale dal XVI secolo). Con l'arrivo del conte Bogino al Ministero degli affari Sardegna (che resse dal 1759 al 1773), l'amministrazione sabauda si preoccup\u00f2 di rinnovare le due universit\u00e0 dell'Isola (Cagliari e Sassari). Fu in tal contesto che in Sardegna pot\u00e9 formarsi un ceto intellettuale nuovo, aperto alle idee che provenivano dall'Italia, dall'Europa e quindi dalla cultura del Lumi; una generazione che avr\u00e0 modo di distinguersi all'epoca di quel celebre e tormentato triennio rivoluzionario di fine secolo XVIII.\nRazionalizzazione amministrativa e centralismo nel secondo Settecento.\nSolo nella seconda met\u00e0 del secolo, sotto Carlo Emanuele III, il governo piemontese diede impulso a una prima ristrutturazione amministrativa del regno. Sotto la direzione di Giovanni Battista Lorenzo Bogino (dal 1759 al 1773 ministro per gli Affari in Sardegna), venne messo mano all'intero apparato pubblico, alle istituzioni educative, al credito agrario (ristrutturazione dei \"monti granatici\"), al commercio, ai rapporti con la Chiesa. Il tutto avvenne nell'ottica di un ammodernamento e di un accentramento amministrativo che eliminavano o indebolivano istituti e consuetudini molto radicati, senza modificare i rapporti di forza sociali e senza alterare il delicato equilibrio instaurato con la classe dominante sarda. Tuttavia, tali misure, attuate nell'arco di circa un ventennio, causarono malumori e resistenze in tutte le classi sociali. A livello popolare, il ridimensionamento delle autonomie locali senza la riforma del regime feudale, privava le comunit\u00e0 degli unici strumenti di contrattazione posseduti fino a quel momento. Le misure adottate in materia di razionalizzazione dei settori produttivi e del commercio non modificarono le dinamiche principali dell'economia sarda. La classe aristocratica, dal canto suo, vide se possibile diminuire la propria rilevanza concreta nelle decisioni politiche, essendo le cariche principali (anche se non sempre) destinate in via esclusiva al personale piemontese o savoiardo. L'accentuazione dell'assolutismo comport\u00f2 almeno in parte una maggiore efficienza nella macchina amministrativa e nell'andamento del ciclo economico, anche se non tanto per quanto riguarda la condizione generale dei sudditi, che rimasero esposti all'esosit\u00e0 del sistema fiscale feudale (pur con migliorie innegabili anche in ragione dell'istituzione dei consigli comunitativi) e alle incertezze di un antiquato regime produttivo. Se da una parte si \u00e8 parlato a tal proposito di \u201crazionalizzazione senza riforme\u201d, studi soprattutto successivi hanno rivalutato l'efficacia del riformismo boginiano.\nLa questione della lingua italiana.\nNel contesto delle riforme \u201cboginiane\u201d posto particolare occupa la questione della lingua italiana. In Sardegna la promozione del toscano letterario, fino a quel momento, non era stata sistematica n\u00e9 particolarmente incisiva. Allorch\u00e9, anche in relazione alla ristrutturazione delle universit\u00e0 sarde, il governo piemontese decise di procedere con pi\u00f9 decisione in tal direzione, ne scatur\u00ec una forte resistenza da parte dell'intellettualit\u00e0 e della classe aristocratica: questa, di costumi e mentalit\u00e0 iberici, non gradiva di dover abbandonare le lingue di cultura e dell'amministrazione usate per secoli, ossia il catalano e lo spagnolo, a favore dell'italiano. Di fatto, mentre la popolazione continu\u00f2 a parlare in sardo e nelle lingue locali dell'isola, parte della nobilt\u00e0 continu\u00f2 a usare lo spagnolo e in certi casi il catalano per un secolo e oltre.\nCrisi dell'antico regime e rivoluzione.\nNonostante i tentativi di rendere pi\u00f9 razionale ed efficiente l'amministrazione, le misure adottate sotto la guida del Bogino non ottennero i risultati previsti. I commentatori di parte piemontese attribuivano la causa del fallimento all'indole e al malcostume atavico dei sardi. Permanevano i problemi strutturali ereditati dall'epoca precedente, aggravati dall'inerzia e dalla corruzione degli amministratori piemontesi.\nI primi segni del malessere.\nIn Europa si diffondeva l'Illuminismo e si mostravano i primi segnali della crisi incombente (rivolte popolari, proteste, repressioni). Anche in Sardegna cresceva il malcontento e le idee nuove del secolo trovavano accoglienza nella classe borghese e nel ceto dei bottegai e degli artigiani, nel basso clero e nella nuova classe intellettuale. \nNel 1780 scoppi\u00f2 una rivolta a Sassari. Nelle campagne aumentarono i casi di rifiuto di versare canoni e imposte agli esattori. Molte situazioni dovettero essere risolte con la forza.\nIl tentativo di occupazione francese.\nTra il 1792 e il 1793 la Francia rivoluzionaria, intenzionata a contrastare l'Inghilterra nel Mediterraneo occidentale, prov\u00f2 ad attaccare la Sardegna, nel tentativo di occuparla militarmente e di sollevare una ribellione generalizzata contro i Savoia. A tale scopo, da tempo, infiltrati rivoluzionari e simpatizzanti locali diffondevano notizie, idee e scritti politici nelle citt\u00e0 e nelle campagne. Al momento dell'attacco decisivo, bench\u00e9 il governo sabaudo fosse stato colto di sorpresa e non predisponesse alcuna misura difensiva, gli aristocratici e il clero sardi, timorosi delle conseguenze politiche di una vittoria francese in Sardegna, finanziarono e organizzarono la resistenza, arruolando in poco tempo una milizia. Fu questo esercito popolare a respingere il tentativo francese di sbarcare sul lido di Quartu S.Elena, nel febbraio 1793. Contemporaneamente, a nord, veniva fermato il tentativo di occupazione all'isola della Maddalena: l'invasione del 23 febbraio al cui comando c'era un giovanissimo ufficiale corso di nome Napoleone Buonaparte venne fermata dalla flotta sarda comandata dal maddalenino Domenico Millelire, che divenne la prima medaglia d'oro al valor militare delle marina italiana. Il successo della mobilitazione dei sardi da parte degli stamenti (i bracci del parlamento, riunitosi d'urgenza per affrontare la crisi, nell'inerzia del governo sabaudo), bench\u00e9 sembrasse frustrare l'opera di propaganda rivoluzionaria dei mesi precedenti, fece emergere la questione dell'inadeguatezza e della mediocrit\u00e0 del personale di governo forestiero. I rappresentanti della nobilt\u00e0, del clero e delle citt\u00e0 inviarono dunque al re Vittorio Amedeo III una petizione con cinque richieste: 1) convocazione delle Corti Generali (ossia appunto del parlamento, che le autorit\u00e0 sabaude non avevano pi\u00f9 convocato dal 1720); 2) conferma di tutte le leggi, consuetudini e privilegi, anche di quelli caduti in disuso; 3) Assegnazione al nativi dell'isola di tutti gli impieghi e le cariche; 4) creazione di un Consiglio di Stato da consultare su tutte le questioni relative al regno; 5) un ministero distinto per gli affari della Sardegna. Non erano richieste rivoluzionarie, tuttavia il Re le respinse. Il malcontento accumulato fino a quel momento esplose dunque con un moto di ribellione fra notabili e popolo cagliaritano che, il 28 aprile 1794, catturarono ed espulsero da Cagliari il Vicer\u00e9 e tutti i funzionari sabaudi; la giornata \u00e8 oggi commemorata oggi Sa die de sa Sardigna e festa del popolo sardo.\n1794-6: i moti antifeudali angioini.\nLa situazione venne presa in mano dagli stamenti e dalla Reale Udienza, la suprema corte del regno. Si confrontavano il partito dei \u201cnovatori\u201d e quello dei \u201cmoderati\u201d. I primi, per lo pi\u00f9 esponenti della borghesia, intendevano approfittare del momento per ottenere riforme decisive di tipo economico, politico e sociale; i secondi desideravano semplicemente l'accettazione delle cinque richieste e per il resto il sostanziale mantenimento dello status quo. La situazione intanto tendeva a sfuggire al controllo. A Cagliari vennero linciati due esponenti dell'aristocrazia, tra i pi\u00f9 esposti del fronte reazionario. A Sassari la nobilt\u00e0 e l'alto clero si schierarono contro gli stamenti e invocarono la protezione del re, allo scopo di ottenere un'emancipazione con l'Autonomia dal governo di Cagliari e ulteriori privilegi. Nelle campagne, le popolazioni, incitate da agitatori e dal basso clero, si ribellavano, attaccavano le sedi governative, gli istituti di credito agrario, le residenze di aristocratici e di alti prelati, rifiutando di versare le imposte e le decime. A Sassari, infine, sotto l'influsso cagliaritano e le proteste dei vassalli, si raccolsero genti da tutto il Logudoro per manifestare il 28 dicembre 1795 cantando il famoso inno \"Su patriotu sardu a sos feudatarios\". La situazione era diventata cos\u00ec grave che a Cagliari si decise di inviare nel settentrione dell'Isola uno dei personaggi pi\u00f9 in vista della politica sarda del periodo, il magistrato della Reale Udienza, avvocato e imprenditore Giovanni Maria Angioy. Questi, investito della carica di \"altern\u00f2s\", ossia facente funzioni viceregie, attravers\u00f2 la Sardegna e giunse a Sassari accolto da un bagno di folla come liberatore. Angioy cerc\u00f2 per tre mesi di riconciliare feudatari e vassalli attraverso atti legali, ma quando s'avvide del diminuito interesse e sostegno governativo e cagliaritano, lavor\u00f2 con emissari francesi ad un piano per instaurare una Repubblica Sarda, mentre Napoleone Bonaparte invadeva la penisola italiana. Tuttavia con l'armistizio di Cherasco e la successiva Pace di Parigi del 1796 venne meno ogni possibile sostegno esterno, e l'Angioy decise di effettuare una marcia antifeudale e rivendicativa su Cagliari. Il tentativo rivoluzionario coalizz\u00f2 le forze moderate e reazionarie, mettendo contro l'Angioy nobilt\u00e0, clero e buona parte della borghesia cittadina e rurale, timorosa di perdere, insieme agli istituti feudali, privilegi e vantaggi acquisiti. A questo punto dal Vicer\u00e9 gli vennero revocati i poteri di \"altern\u00f2s\", e Angioy dovette arrestare la sua marcia a Oristano l'8 giugno, in quanto venne abbandonato dai suoi sostenitori dopo che il Re ebbe accettato lo stesso giorno le citate cinque richieste degli Stamenti Sardi. Angioy dovette abbandonare la Sardegna e si rifugi\u00f2 a Parigi. Qui mor\u00ec esule e in povert\u00e0 nel 1808. Sull'isola l'ordine veniva ripristinato con le armi. Furono assediati e presi d'assalto i villaggi che resistevano e furono condannati a morte tutti i capi e i maggiori esponenti del moto rivoluzionario che si riusc\u00ec a catturare.\nI Savoia in Sardegna e la Restaurazione.\nL'invasione napoleonica dell'Italia settentrionale costrinse la corte dei Savoia a trasferirsi a Cagliari nel 1799. Il tentativo rivoluzionario era stato soffocato e la nobilt\u00e0 sarda decise di rinunciare anche alle cinque richieste presentate nel 1793. \nIl bilancio del regno fu pesantemente aggravato dalle esigenze dell'apparato cerimoniale e dal mantenimento della famiglia reale e dei suoi servitori e funzionari. \nCi furono ulteriori tentativi di sollevare una rivolta anti-feudale e repubblicana (nel 1802 e nel 1812), ma furono sventati e repressi, senza conseguenze. Con la fine dell'avventura napoleonica e la restituzione dei possedimenti sul continente, i Savoia rientrarono a Torino nel 1814. Era iniziata anche per la Sardegna la Restaurazione.\nRestavano irrisolti e in parte aggravati tutti i problemi della Sardegna: arretratezza economica, scarsit\u00e0 demografica, anacronismi istituzionali.\nLe riforme legislative e la fine del regime feudale.\nIl Congresso di Vienna (1814-15) aveva tentato di ripristinare la situazione pre-rivoluzionaria e pre-napoleonica. I Savoia ne erano usciti rafforzati, con l'acquisto di Genova e della Liguria. L'amministrazione piemontese riprese la politica di razionalizzazione delle istituzioni e della legislazione. La Sardegna era uscita indebolita dalla fase rivoluzionaria e il governo pot\u00e9 imporre pi\u00f9 facilmente una serie di riforme che si presumeva avrebbero dato una svolta all'economia e allo sviluppo complessivo dell'Isola. Nell'autunno del 1820 il re Vittorio Emanuele I eman\u00f2 l'Editto delle chiudende, dando la facolt\u00e0 a chi ne avesse i mezzi di recintare i terreni pubblici, adibiti agli usi comunitari. In tal modo si ponevano le basi per una prima diffusione della propriet\u00e0 perfetta della terra, fattore principale di un'agricoltura moderna e pi\u00f9 produttiva. L'effetto concreto fu che chi aveva i mezzi (aristocratici e grande borghesia) si impossess\u00f2 di larghe porzioni del territorio, sottraendolo all'utilizzo della popolazione, che si trov\u00f2 letteralmente da un giorno all'altro privata dei mezzi fondamentali di sussistenza (nelle chiusure vennero incorporati strade, ponti, sorgenti). In pi\u00f9, i nuovi proprietari terrieri destinarono i fondi cos\u00ec ottenuti alla rendita, dandoli in affitto prevalentemente agli allevatori, che non avevano bisogno di particolari cure sul terreno. In tal modo si depresse ulteriormente il settore agricolo e si favor\u00ec l'esistenza di un latifondo non produttivo. Tali misure suscitarono in breve il malcontento popolare, che si espresse con ripetute ribellioni.\nEra irrisolto il nodo fondamentale della persistenza del regime feudale. Nel 1827 il re Carlo Felice promosse un rinnovo normativo generale. Estese dunque alla Sardegna il nuovo Codice Civile, abrogando la \"Carta de Logu\" del regno di Arborea, rimasta sino a quel momento come legge generale del regno.\nNel decennio seguente, il nuovo re Carlo Alberto avvi\u00f2 l'abrogazione degli istituti feudali. Alla fine degli anni trenta il feudalesimo fu formalmente abolito. Tuttavia il riscatto monetario dei feudi sottratti all'aristocrazia e all'alto clero fu calcolato non sulla base del valore reale dei terreni, ma in base alla soddisfazione degli interessi degli ex feudatari. Tale riscatto per di pi\u00f9 fu fatto gravare, sotto forma di esazioni tributarie, sulle popolazioni.\nRibellioni popolari.\nL'imposizione della chiusure private sui terreni comuni, il riscatto dei feudi fatto gravare sulla popolazione rurale e le ulteriori restrizioni negli usi comunitari provocarono una lunga stagione di ribellioni e resistenze pi\u00f9 o meno esplicite in tutta l'Isola. Periodicamente si riaccendevano le rimostranze, anche violente, di chi aveva perso gran parte delle risorse su cui si basava la sopravvivenza di molte famiglie a favore della nuova classe proprietaria.\nRiprese inevitabilmente vigore il fenomeno del banditismo.\nEconomia e societ\u00e0 nel primo Ottocento.\nLe strutture socio-economiche emerse nell'et\u00e0 della Restaurazione in Sardegna non erano molto pi\u00f9 dinamiche e produttive di quelle del passato. Ripresero impulso alcuni settori, come l'estrazione mineraria, e acquisirono forza l'allevamento e le produzioni ad esso collegate, nonch\u00e9 lo sfruttamento delle saline e dell'immenso patrimonio boschivo e di macchia mediterranea. Tuttavia le risorse dell'isola furono sottoposte ad un accentuato regime di tipo coloniale, con un flusso in uscita di materie prime, per lo pi\u00f9 non trasformate, e un flusso in entrata di prodotti finiti. L'appalto in regime di monopolio di vasti settori produttivi favoriva i capitali stranieri e lasciava ai lavoratori locali, estromessi dalle terre privatizzate, solo la strada dell'impiego non specializzato e non regolato. Non esistevano interventi di miglioramento tecnologico o di sfruttamento razionale delle risorse. La situazione generale rimaneva precaria e le comunit\u00e0 non traevano beneficio se non indirettamente e in misura marginale dai progressi che andavano diffondendosi sul continente.\nRisveglio intellettuale.\nNella prima met\u00e0 dell'Ottocento si assiste in Sardegna ad un fenomeno di risveglio intellettuale. Le universit\u00e0 sarde, uscite dal periodo di crisi, cominciavano a rinnovare il corpo insegnante, anche con elementi sardi, e a fornire all'amministrazione sabauda quadri e funzionari. Il mondo degli studi veniva animato dalle ricerche e dalle elaborazione dotte di studiosi sardi e forestieri. Basti ricordare il archivie di mapa maritimo creato per Carlo de Candia e Alberto La Marmora, aristocratici e militari piemontese, appassionato geografo, autore dei tomi dell\"'Itinerario dell'Isola di Sardegna\", o lo storico Giuseppe Manno, o ancora Vittorio Angius, Giovanni Spano, Giovanni Siotto Pintor, storici, linguisti e letterati. La classe intellettuale sarda del periodo si caratterizza per un desiderio di riscatto della storia e della lingua della Sardegna, accompagnato, spesso in modo contraddittorio, da una profonda fedelt\u00e0 alla casa regnante. \nMa le nuove prospettive intellettuali e l'aspirazione a un'integrazione col continente rimasero un patrimonio condiviso solo da un'\u00e9lite, senza connessioni con la maggioranza della popolazione e senza ricadute positive sui problemi socio-economici dell'Isola.\nFusione Perfetta e fine del Regno di Sardegna.\nVerso la met\u00e0 del secolo, la borghesia cittadina, i quadri amministrativi e l'intellettualit\u00e0 si fecero portatori di un forte impulso all'omologazione istituzionale con gli Stati di terraferma. In un momento storico in cui nella penisola italiana prendevano corpo le passioni risorgimentali, i ceti dirigenti di Cagliari e Sassari, nel tentativo di far estendere all'isola quelle riforme che Carlo Alberto di Savoia aveva concesso ai domini continentali, richiesero l'abolizione delle istituzioni dell'Isola a favore dell'unione politico-amministrativa con gli altri territori. Nel 1847 il re proclam\u00f2 solennemente l'avvenuta la cos\u00ec chiamata Fusione Perfetta del regno sabaudo che, da stato composto e pluralista qual era prima, solo allora divenne unitario e centralista sul modello francese. L'unione port\u00f2 ad una serie di conseguenze: da un lato si decretava la scomparsa delle istituzioni plurisecolari della carica viceregia, del parlamento sardo e della Reale Udienza, nonch\u00e9 la fine dell'autonomia stessa dell'isola; dall'altro, il regno sabaudo aveva cos\u00ec una capitale (Torino) e istituzioni accentrate e comuni a tutti i possedimenti sabaudi. Nel 1848 Carlo Alberto concesse lo Statuto, valido per tutte le provincie, compresa quindi la Sardegna.\nSe questa fu di fatto la fine del Regno di Sardegna, per la sua fine di diritto bisogna attendere il compimento dell'Unit\u00e0 italiana. Nel 1861, dopo le prime due guerre d'indipendenza, l'impresa garibaldina e l'annessione di gran parte degli altri stati della penisola, Vittorio Emanuele II, XXIV re di Sardegna, proclamava la nascita del Regno d'Italia. Terminava cos\u00ec anche di diritto la lunga storia del Regno di Sardegna e l'Isola diventava una regione italiana. Da questo momento comincia dunque la Storia della Sardegna contemporanea."}
{"id": "1774351", "revid": "125388090", "url": "https://it.wikipedia.org/wiki?curid=1774351", "title": "Verbi latini deponenti e semideponenti", "text": "Accanto ai verbi attivi e passivi, in latino vi sono anche i verbi deponenti e i verbi semideponenti.\nI verbi deponenti sono cos\u00ec chiamati poich\u00e9 hanno \"deposto\" la forma attiva e presentano forma passiva, pur conservando un significato attivo. Anche i verbi deponenti possono essere transitivi e intransitivi e possono essere suddivisi in quattro coniugazioni:\nQuesti verbi si coniugano come la forma passiva della corrispondente coniugazione, tranne che nel participio presente e futuro, nell'infinito futuro, nel gerundio e nel supino accusativo, dove mantengono forma e significato attivi. Inoltre i deponenti transitivi hanno anche il gerundivo e il supino ablativo, di forma e significato passivo. Quindi ad esempio con il verbo \"hortari\" (esortare) abbiamo le seguenti forme all'attivo:\nIl gerundivo ed il supino in -u hanno, oltre la forma, anche il significato passivo: \"hortandus\" = da esortare; \"hortatu\" = a essere esortato.\nI verbi semideponenti sono cos\u00ec chiamati perch\u00e9 presentano forma attiva e significato attivo, nei tempi derivati dal presente, e forma passiva con significato attivo, nei tempi derivati dal perfetto. Essi sono:\nAd essi si possono aggiungere i verbi \"revertor\" (ritorno) e \"assentior\" (approvo), che hanno forma attiva nei tempi derivati dal perfetto e forma passiva in quelli derivati dal presente e \"fio, fis, factus sum, fieri\", \"essere fatto\", \"divenire\", \"accadere\". Tale verbo, tuttavia, \u00e8 usato come passivo di \"facio\" anche nei composti, quindi \u00e8 avvertito non come semideponente ma proprio come passivo. Tant'\u00e8 vero che, all'originario \"fio\" (che deriva dalla stessa radice da cui deriva \"fui\") si \u00e8 aggiunto, per il perfetto, proprio quello che sarebbe il vero e proprio perfetto passivo di \"facio\", vale a dire participio perfetto di \"facio\" e indicativo presente di \"sum\".\nParticolarit\u00e0 dei verbi deponenti.\nIl participio perfetto dei verbi deponenti ha valore attivo, ma ci sono alcuni verbi il cui participio perfetto ha valore passivo oltre che attivo. Questi sono: \"adipiscor\" (adeptus = che \u00e8 stato ottenuto; che ha ottenuto), \"comitor\" (comitatus = che \u00e8 stato accompagnato; che ha accompagnato), \"confiteor\" (confessus = che \u00e8 stato confessato; che ha confessato), \"dimetior\" (dimensus = che \u00e8 stato misurato; che ha misurato), \"experior\" (expertus = che \u00e8 stato sperimentato; che ha sperimentato), \"meditor\" (meditatus = che \u00e8 stato meditato; che ha meditato), \"paciscor\" (pactus = che \u00e8 stato pattuito; che ha pattuito), \"partior\" (partitus = che \u00e8 stato diviso; che ha diviso), \"populor\" (populatus = che \u00e8 stato saccheggiato; che ha saccheggiato).\nVi sono poi alcuni verbi deponenti e semideponenti il cui participio perfetto ha valore di gerundio presente. Essi sono: \"admiror\" (admiratus = ammirando), \"arbitror\" (arbitratus = credendo), \"fido\" (fisus = fidando), \"confido\" (confisus = confidando), \"diffido\" (diffisus = diffidando), \"gaudeo\" (gavisus = compiacendosi), \"reor\" (ratus = credendo), \"sequor\" (secutus = seguendo), \"utor\" (usus = usando) e \"vereor\" (veritus = temendo).\nEsempi di frasi.\nEcco alcune frasi con i verbi deponenti:\nParticolarit\u00e0 dei verbi semideponenti.\nCome gi\u00e0 scritto nel precedente paragrafo, anche tra i semideponenti ci sono verbi il cui participio perfetto ha valore di presente: si tratta dei verbi \"audeo\", \"gaudeo\", \"soleo\", \"fido\", \"confido\", \"diffido\".\nEsempi di frasi.\nEcco alcune frasi con i verbi semideponenti:"}
{"id": "1774382", "revid": "2205737", "url": "https://it.wikipedia.org/wiki?curid=1774382", "title": "Man in the Mirror", "text": "Man in the Mirror \u00e8 una canzone interpretata dal cantante statunitense Michael Jackson, scritta da Siedah Garrett e Glenn Ballard ed estratta nel gennaio 1988 come quarto singolo dell'album \"Bad\" (1987).\nLa canzone conquist\u00f2 le prime posizioni in numerose classifiche e rimase in testa alla classifica generale di \"Billboard\" per due settimane.\nIl singolo ha venduto un numero stimato di oltre 3 milioni di copie negli Stati Uniti venendo certificato pertanto con 3 Dischi di platino dalla RIAA nel 2018. \u00c8 una delle canzoni di Jackson che hanno raccolto le migliori critiche e, grazie alla grande popolarit\u00e0, nel 2009, anno della morte di Jackson, rientr\u00f2 ai primi posti delle classifiche mondiali raggiungendo la posizione numero 1 nei download di \"iTunes\" negli Stati Uniti e nel Regno Unito.\nIl brano \u00e8 stato incluso nella maggior parte delle raccolte di Jackson come \"Number Ones\" (solo nella versione statunitense) e \"The Essential Michael Jackson\" del 2003, ' del 2004, \"King of Pop\" del 2008 e ' del 2009. Nel 2011 una nuova versione remixata di \"Man in the Mirror\" fu pubblicata nell'album \"Immortal\".\nDescrizione.\nLa musica e le parole della canzone sono state scritte da Glen Ballard e Siedah Garrett in una sola notte, un sabato sera a casa di Ballard a Encino, California. Quincy Jones la fece ascoltare il giorno seguente a Michael Jackson, che gli chiese di registrarla subito. Jackson inizi\u00f2 immediatamente a provare la canzone e a farsi strada nel ritmo, nelle parole e nel significato modellandolo intuitivamente. La canzone inizia come una vera confessione con un accompagnamento minimo e con Jackson che schiocca le dita e canta quasi a cappella.\nUna volta registrata la canzone Jackson ha voluto nel background le voci della Garrett, degli Winans e il coro Andrae Crouch, che hanno dato alla canzone un suono distinto. Riguardo alla registrazione la Garrett ha dichiarato:\nRiguardo alla canzone Jackson ha invece dichiarato:\nAccoglienza.\nLa rivista \"Time\" l'ha definita \u00abUna delle dichiarazioni sociali vocali pi\u00f9 potenti e accessibili di sempre, per non parlare del miglior uso di sempre di un coro gospel in una canzone pop\u00bb. Il critico Jay Cocks di \"Time\" ha osservato: \u00ab\u00c8 una straordinaria performance drammatica [...] diretta, disadorna e intensa, una delle cose migliori che Jackson abbia mai realizzato\u00bb.\nDavitt Singerson di \"Rolling Stone\" ha sostenuto: \u00abNessuno dai tempi di Bob Dylan ha scritto un inno di azione comunitaria che ha commosso cos\u00ec tanti come \"We Are the World\" di Michael e Lionel, e nessun piano cos\u00ec grandioso pu\u00f2 avere successo senza i primi passi privati che Jackson descrive in \"Man in the Mirror\"\u00bb.\nIl critico Joseph Vogel ha dichiarato: \u00abla canzone \u00e8 allo stesso livello di classici quali \"Imagine\" di John Lennon, \"What's Going On\" di Marvin Gaye e \"Let It Be\" dei Beatles come uno dei grandi inni sociali dell'et\u00e0 moderna\u00bb definendola: \u00abUn appello appassionato e ispirato per il cambiamento individuale e sociale con atmosfere gospel\u00bb.\nEsibizioni dal vivo.\nJackson ha eseguito la canzone dal vivo per la prima volta ai Grammy Awards 1988. \"Rolling Stone\" descrisse questo live come \u00abuna delle sue esibizioni pi\u00f9 sorprendenti con una produzione gospel in piena regola che si pone come una delle sue pi\u00f9 straordinarie interpretazioni vocali\u00bb aggiungendo: \u00abQuesta performance \u00e8 stata maestosa e cruciale come la prima volta che esegu\u00ec il moonwalk al \"\"\u00bb.\nIn seguito ha anche eseguito la canzone come brano conclusivo del suo \"Bad World Tour\" (solo nella seconda parte del tour nel periodo 1988-1989) e nel suo \"Dangerous World Tour\" (1992-1993), nel quale la canzone \u00e8 stata eseguita alla fine delle esibizioni: sulle note di \"Man in the Mirror\" Jackson lasciava i fans, andando via in una sorta di tuta spaziale con tanto di propulsori (Rocket Man). Il 16 luglio 1996, Jackson ha eseguito \"Man in the Mirror\" al \"Royal Concert\" nel Brunei, dove fu invitato per celebrare i 50 anni del sultano. Nel 2009 Jackson aveva provato la canzone anche per il suo residency show \"This Is It\" previsto a Londra per il periodo 2009-2010, ma poi cancellato a causa della sua improvvisa morte.\nCover.\nIl brano \u00e8 stato citato dal fratello maggiore Jermaine Jackson durante il Celebrity Big Brother 2007.\nIl brano \u00e8 stato inoltre rivisitato in chiave Jazz dal chitarrista Tuck Andress nell'album \"Reckless Precision\".\nNel 2011 il cast del telefilm Glee ha pubblicato una cover della canzone. La stessa ha debuttato alla posizione n.76 della Billboard Hot 100.\nIl 29 agosto 2014 Siedah Garrett, co-autrice del pezzo, ha cantato la canzone a Roma per il \"Michael Jackson day\" in onore di Jackson in quello che sarebbe stato il giorno del suo 56\u00ba compleanno.\nVideo.\nIl video ufficiale \u00e8 stato realizzato montando diversi filmati di carattere storico. Lo scopo principale del clip \u00e8 quello di promuovere la lotta alle ingiustizie, come la povert\u00e0 e il razzismo. Ecco alcuni personaggi famosi, show e quant'altro apparsi nel video:"}
{"id": "1774405", "revid": "267975", "url": "https://it.wikipedia.org/wiki?curid=1774405", "title": "Diu satis", "text": ""}
{"id": "1774416", "revid": "122097494", "url": "https://it.wikipedia.org/wiki?curid=1774416", "title": "Acqua Minerale San Benedetto", "text": "Acqua Minerale San Benedetto S.p.A. \u00e8 una azienda italiana con sede a Scorz\u00e8 (Venezia) e operante nel campo delle bevande analcoliche (\"soft beverage\"). In Italia e all\u2019estero produce e vende acqua minerale oltre che bibite gassate e non gassate.\nSan Benedetto \u00e8 azienda leader nelle bevande analcoliche in Italia e ha sei stabilimenti in Italia (a Scorz\u00e8, Popoli, Donato, Nepi, Viggianello, Atella), due in Spagna, uno in Polonia, uno in Ungheria. Nel 2019 ha 2.115 dipendenti nel mondo e 44 linee di imbottigliamento in Italia per una capacit\u00e0 produttiva di 46 miliardi di pezzi l'anno. Controllata dalla famiglia di industriali Zoppas (la medesima dell'omonima fabbrica di elettrodomestici). \nStoria.\nGli inizi.\nIl primo stabilimento per l'imbottigliamento delle acque provenienti dalle fonti San Benedetto e Guizza a Scorz\u00e8 risale al 1956, fondato dai fratelli Bruno ed Ermenegildo (detto Ilo) Scattolin, proprietari di uno spaccio alimentare e del terreno in cui si trova la fonte. L'azienda prende il nome dall'omonima fonte, famosa sin dai tempi della Repubblica Veneta per essere una fonte della salute. Nel 1959 l'azienda diventa una societ\u00e0 per azioni, la famiglia Scattolin mantiene la maggioranza e fa entrare parenti alla lontana con una partecipazione di un terzo: si tratta della famiglia Zoppas, impegnata in quegli anni nel fare sviluppare l'omonima azienda di elettrodomestici di sua propriet\u00e0. Augusto Zoppas diventa presidente della societ\u00e0 guidata sempre dagli Scattolin.\nNel 1971, quando l'azienda di elettrodomestici \u00e8 in crisi e il fondatore, Luigi, \u00e8 scomparso da un anno, la famiglia Zoppas acquisisce la maggioranza della San Benedetto che ha qualche problema finanziario. Enrico Zoppas diventa amministratore delegato e Giuliano De Polo, sposato con la figlia di Augusto Zoppas, presidente. Enrico Zoppas assume anche questa carica nel 2004 dopo la morte di De Polo.\nLo sviluppo.\nNel 1984 la societ\u00e0 firma un accordo con Cadbury Schweppes International iniziando a produrre e distribuire in Italia l'intera gamma di prodotti Schweppes e, nel 1988, firma un accordo di \"franchising\" con PepsiCo per produrre e commercializzare in Italia la gamma di prodotti a marchio Pepsi e Seven Up.\nNel 1995 nasce un nuovo stabilimento a Popoli (Pescara) dove viene imbottigliata l'acqua minerale Guizza Fonte Valle Reale. La societ\u00e0 lancia poi sul mercato lo sport drink Energade.\nNel 1997 nasce a Valencia in Spagna la nuova societ\u00e0 di San Benedetto per l\u2019imbottigliamento di acqua minerale e bibite a marchio Fuente Primavera. Nello stesso anno viene costituita a Donato (Biella) l\u2019Alpe Guizza S.p.A., che inizia l\u2019imbottigliamento dell\u2019acqua minerale Guizza Fonte Caudana.\nAll'inizio del 2000, attraverso un accordo di collaborazione paritario tra San Benedetto e Danone, viene costituita in Polonia la societ\u00e0 Polska Woda e in Ungheria la Magyarviz Kft, mentre nel 2001 acquisisce il 100% della societ\u00e0 Acqua di Nepi S.p.A. (Viterbo) ampliando il proprio portafoglio prodotti con le acque effervescenti naturali.\nNel 2002 chiude un accordo per la produzione e il confezionamento di prodotti Coca Cola per il mercato europeo e l\u2019anno successivo San Benedetto si espande nel mercato spagnolo con l\u2019acquisizione della societ\u00e0 Parque la Presa che produce, distribuisce e commercializza acqua minerale.\nNel 2006 Enrico, Gianfranco, Renzo, Maria Teresa, Sara, Federico e Matteo Zoppas raggiungono un accordo per l'acquisto delle quote degli altri membri della famiglia Zoppas in modo da detenere il 100% della Finanziaria San Benedetto a capo del Gruppo Acqua Minerale San Benedetto.\nNel 2010 la San Benedetto acquisisce da Danone il restante 50% delle due aziende attive nella produzione e commercializzazione di acque minerali e bibite in Polonia e Ungheria, diventandone unico azionista. Nel 2014 San Benedetto realizza a Viggianello (PZ) un nuovo stabilimento per l'imbottigliamento dell'acqua minerale San Benedetto dal Parco del Pollino.\nNel 2015 San Benedetto acquisisce la Cutolo Rionero, marchio lucano di acqua effervescente naturale ."}
{"id": "1774423", "revid": "267975", "url": "https://it.wikipedia.org/wiki?curid=1774423", "title": "Ex quo ecclesiam", "text": ""}
{"id": "1774445", "revid": "729019", "url": "https://it.wikipedia.org/wiki?curid=1774445", "title": "Rocky Elsom", "text": "Biografia.\nNativo di Melbourne, crebbe nel Queensland, a Brisbane, dove inizi\u00f2 la pratica rugbistica; inizialmente professionista nel XIII nelle file dei Canterbury Bulldogs, a 20 fu convinto dall'allenatore Bob Dwyer a cambiare al XV.\nPassato nella squadra di club del Randwick di Sydney, fu ascritto alla squadra provinciale del Nuovo Galles del Sud e alla \"franchise\" in Super 12 dei Waratahs nel 2003; nello stesso anno fu il vice-capitano della Nazionale giovanile che prese parte alla Coppa del Mondo di categoria.\nL'anno successivo giunse alla finale di Super 12 contro i neozelandesi Crusaders, e si mise in luce per gli \"Wallabies\", con i quali esord\u00ec poi nel giugno del 2005 in un \"test\" contro .\nIn occasione della sua 50\u00aa partita nel Super 12 (2007) Rocky Elsom scese in campo da capitano, contro gli Highlanders.\nNello stesso anno prese parte alla in Francia, dove l' fu eliminata ai quarti di finale dall'; un anno pi\u00f9 tardi fu ingaggiato in Europa in Celtic League nelle file del Leinster, \"franchise\" di Dublino, con cui si laure\u00f2 campione d'Europa nel 2009 e guadagnandosi il titolo di \"Man of the Match\" in occasione della finale di Heineken Cup contro gli inglesi del Leicester, dopo essere gi\u00e0 stato nominato \"Giocatore dell'anno\" dello stesso club; una settimana dopo la vittoria europea, quando gi\u00e0 aveva manifestato la sua intenzione di tornare in patria per avere pi\u00f9 possibilit\u00e0 di mettersi in luce per la Nazionale, fu anche invitato dai Barbarians per il loro rituale incontro con la Nazionale inglese.\nTornato in Australia nei Brumbies di Canberra divenne capitano della Nazionale.\nNel 2012 si un\u00ec nuovamente ai Waratahs; l'anno dopo si trasfer\u00ec in Francia per una breve apparizione con il e nel 2014 firm\u00f2 un contratto con il impegnato nel Pro D2 francese."}
{"id": "1774455", "revid": "125853361", "url": "https://it.wikipedia.org/wiki?curid=1774455", "title": "L'uomo che scambi\u00f2 sua moglie per un cappello", "text": "L'uomo che scambi\u00f2 sua moglie per un cappello \u00e8 un saggio neurologico di Oliver Sacks, pubblicato nel 1985. In esso l'autore racconta alcune sue esperienze cliniche di neurologo e descrive alcuni casi di pazienti con lesioni encefaliche di vario tipo, che hanno prodotto i comportamenti pi\u00f9 singolari e imprevedibili.\nAlla prima edizione statunitense sono seguite numerose ristampe e traduzioni in molte lingue. A determinare la sua straordinaria diffusione, oltre alla bizzarria dei casi trattati da Sacks, \u00e8 indubbiamente anche il modo romanzesco in cui essi sono descritti: come dice lo stesso autore nella prefazione,\nIn ogni capitolo Sacks descrive alcuni casi clinici particolari che gli \u00e8 capitato di incontrare nella sua esperienza come neurologo di una casa di cura statunitense. La componente umana di ogni sua storia, la realt\u00e0 del paziente, viene descritta con toni a volte umoristici, a volte molto pietosi e dolorosi, mentre l'analisi clinica sulle cause che hanno provocato questo particolare tipo di comportamento \u00e8 sempre precisa e rigorosamente scientifica, pur producendo talvolta anche riflessioni filosofiche (e, raramente, anche religiose) sulla natura pi\u00f9 profonda della malattia in s\u00e9.\nSintesi.\nIl saggio \u00e8 articolato in quattro sezioni, ognuna delle quali raggruppa una serie di casi clinici anche molto diversi tra loro, ma accomunati dalla natura della disfunzione primaria che li ha generati. Le quattro sezioni sono rispettivamente: \"Perdite\", \"Eccessi\", \"Trasporti\", \"Il mondo dei semplici\".\nPerdite.\nIn questa prima sezione, il dottor Sacks descrive una serie di sindromi neurologiche accomunate dal fatto di derivare da \"deficit\" funzionali di una qualche regione encefalica. I casi riportati dall'autore hanno inoltre la particolarit\u00e0 di essere generati, nella maggior parte dei casi, da lesioni dell'emisfero destro del cervello: nell'introduzione a questo capitolo, Sacks denuncia infatti come la maggior parte della neurologia tradizionale, almeno fino a quel momento, si sia sempre concentrata soltanto sulle lesioni dell'emisfero sinistro. Egli stesso d\u00e0 una spiegazione di questo atteggiamento scientifico nel suo saggio:\nQuesta sezione contiene nove capitoli, ognuno dei quali descrive uno o pi\u00f9 particolari casi clinici.\nL'uomo che scambi\u00f2 sua moglie per un cappello.\nQuesto caso, considerato tanto importante dall'autore da spingerlo a intitolarvi tutto il saggio, narra del dottor P., \u00abeminente musicista\u00bb, che cominci\u00f2 gradualmente a manifestare una progressiva incapacit\u00e0 di dare un significato a ci\u00f2 che vedeva, ed a confondere tra di loro gli oggetti (e soprattutto le persone viventi) appartenenti alla sua vita quotidiana. Il titolo deriva proprio da una delle \"gaffes\" di questo paziente, che alla fine di un colloquio con il dottor Sacks confuse la testa di sua moglie con il suo cappello, e l'afferr\u00f2 tentando di mettersela in testa.\nNella sua trattazione, Sacks sottolinea pi\u00f9 volte come il dottor P. non avesse alcun deficit visivo, ed avesse anzi uno spirito di osservazione molto acuto: semplicemente, in lui era scomparsa la capacit\u00e0 di assegnare un significato visivo agli oggetti che vedeva attorno a s\u00e9, sebbene fosse in grado di riconoscerli utilizzando gli altri quattro sensi. Durante un esperimento, il dottor Sacks gli consegn\u00f2 un guanto, che egli fu perfettamente in grado di descrivere ma non di associare al suo significato, fino a quando non fu forzato ad indossarlo (mettendo quindi in campo il senso del tatto).\nLa caratteristica pi\u00f9 tragica che appare da questa descrizione \u00e8 come il dottor P. fosse assolutamente inconsapevole del suo difetto. Esso infatti non intaccava minimamente la sua giornata, se non per qualche occasionale \"gaffe\": essendo infatti un musicista di professione, il dottor P. riusciva a compiere tutti i gesti quotidiani (mangiare, vestirsi, lavarsi) canticchiando sovrappensiero, e quindi, per cos\u00ec dire, senza accorgersene.\nLa causa patologica di questo deficit, definito \"prosopagnosia\" cio\u00e8 agnosia (incapacit\u00e0 di riconoscere i volti), non viene riportata nell'analisi di Sacks, in quanto questi non fu in grado di seguire il paziente per lungo tempo. L'autore ipotizz\u00f2 comunque una natura degenerativa di questo difetto (\u00abun tumore massivo o un processo degenerativo nelle parti visive del cervello\u00bb), supposizione questa accentuata dal rapido peggioramento delle condizioni del dottor P. nel volgere di pochi anni.\nIl marinaio perduto.\nIl secondo caso descritto da Sacks, anch'esso di agnosia profonda, riguarda Jimmie G., un ex-marinaio quarantanovenne da lui visitato nel 1975, che per una qualche ragione aveva perduto la memoria degli ultimi 30 anni ed era assolutamente convinto di avere diciannove anni e di essere nel 1945. Anche in questo caso, l'origine dell'amnesia non venne bene precisata, per la carenza di mezzi d'indagine non invasivi: Sacks indic\u00f2 come probabile causa una distruzione dei corpi mammillari dovuta all'alcolismo, visti anche i problemi di etilismo di cui il paziente aveva sofferto attorno al 1970, una malattia nota come sindrome di Korsakoff\nAd aggravare la sua situazione, si aggiungeva il fatto che Jimmie aveva una seria lesione anche a livello della memoria a breve termine, per cui dimenticava dov'era o che cosa stava facendo a distanza di pochi minuti. Gli unici ricordi che serbava perfettamente erano quelli della sua giovinezza fino al 1945: per questo motivo, era impossibile anche solo provare a spiegargli la natura della sua malattia (di cui egli non si rendeva assolutamente conto), perch\u00e9 avrebbe dimenticato tutto il discorso nel giro di pochi minuti.\nSacks osserv\u00f2, inoltre, il comportamento di Jimmie nella cappella dell'ospedale e not\u00f2 con quale \"piena, intensa e tranquilla disposizione d'animo, con quale calma di una concentrazione e di attenzione assolute, egli si accost\u00f2 e partecip\u00f2 alla Santa Comunione. Era totalmente trattenuto, assorbito da un sentimento. In quel momento non c'era smemoratezza, non c'era sindrome di Korsakoff, n\u00e9 la loro esistenza pareva possibile o immaginabile\". Tale osservazione lo spinse ad affermare che \"per quanto grandi siano il danno organico e la dissoluzione humeana, rimane intatta la possibilit\u00e0 di una reintegrazione attraverso...il contatto con lo spirito umano; e questo pu\u00f2 avvenire anche in presenza di uno stato di devastazione neurologica che in un primo tempo appare senza speranza\".\nLa disincarnata.\nIn questo capitolo, il dottor Sacks riporta la triste vicenda di una giovane donna, Christina, la quale, colpita da una poliradicoloneurite (cio\u00e8 un'infiammazione di tutte le radici sensitive dei nervi cranici e spinali), aveva completamente perso la propriocezione, cio\u00e8 la capacit\u00e0 che il corpo umano ha di percepire se stesso. Pur conservando praticamente inalterata la sensibilit\u00e0 superficiale e il senso del tatto, il corpo di Christina non era pi\u00f9 in grado di attuare quei meccanismi che permettono ai muscoli di muoversi anche senza il controllo della vista: in altre parole, Christina non era pi\u00f9 in grado di fare alcun movimento se non teneva lo sguardo fisso sulla parte del corpo che voleva muovere.\nA parte gli ovvi problemi pratici che questa sindrome, unica nel suo genere, portava a Christina, cio\u00e8 l'estrema difficolt\u00e0 di reimparare a camminare, mangiare e persino parlare con un attentissimo controllo visivo (o acustico, per quanto riguarda la fonesi), Sacks evidenzi\u00f2 anche un'altra importantissima e tristissima conseguenza di questa malattia. Christina infatti, pur essendosi gradualmente riabituata a muoversi e a parlare, aveva irrimediabilmente perso la consapevolezza del proprio corpo: ella stessa si definiva \"disincarnata\", e descriveva cos\u00ec la sua condizione:\nNon avendo precedenti, questa sindrome non pot\u00e9 essere curata dal dottor Sacks. Christina dovette rimparare a muoversi e a camminare in un modo goffo e \"fasullo\", ma in lei persistette sempre la sensazione di non avere pi\u00f9 un corpo. L'autore descrive la sua condizione con infinita piet\u00e0, e chiude cos\u00ec la sua trattazione su Christina:\nL'uomo che cadde dal letto.\nQuesto caso tratta di un paziente al quale improvvisamente, durante la notte, capit\u00f2 di svegliarsi avendo perso coscienza di una parte del proprio corpo, in questo caso la sua gamba sinistra. Secondo la descrizione del dottor Sacks, egli era assolutamente convinto che, per un qualche strano scherzo, \u00abuna gamba sconosciuta, \"una gamba umana recisa\"\u00bb gli si fosse attaccata al busto, e nella foga di spingerla via con l'aiuto delle braccia e dell'altra gamba si era fatto trascinare da essa ed era caduto dal letto.\nLa particolarit\u00e0 di questo caso, come lo descrive l'autore, \u00e8 l'assoluta ed incrollabile certezza da parte del paziente che quella gamba non fosse sua (i termini con cui la descriveva erano \"cosa\", \"imitazione\", \"facsimile\"), e l'incapacit\u00e0 di spiegare sia come fosse possibile che essa fosse attaccata al suo busto, sia dove fosse finita la sua vera gamba.\nDa questo caso \u00e8 stato tratto un episodio della serie televisiva americana Nip/Tuck.\nMani.\nIn questo capitolo Sacks descrive lo strano caso di una paziente cieca sessantenne, Madeleine J., la quale, affetta da cecit\u00e0 sin dalla nascita, era stata sempre talmente viziata e circondata di attenzioni da non aver mai avuto bisogno di sviluppare quella caratteristica \"ipersensibilit\u00e0 tattile\" dei non vedenti, che sono solitamente in grado di utilizzare le mani proprio come se fossero i loro veri occhi. Madeleine si lamentava pertanto di come le sue mani fossero \u00abdue cosi flaccidi e inutili\u00bb, \u00abche non hanno pi\u00f9 vita di due blocchi di plastilina\u00bb. Il caso si dimostr\u00f2 di facile risoluzione, una volta identificato il problema: il dottor Sacks non fece altro che spingere Madeleine ad utilizzare le sue mani riducendo gradualmente la cura che le infermiere utilizzavano per lei, per esempio facendola aspettare a lungo prima di essere imboccata, fino a quando lei, irritata dall'attesa, non prese a mangiare da sola. Una volta superato il blocco iniziale, la ripresa fu rapida e totale, nonostante l'et\u00e0 avanzata.\nFantasmi.\nQuesto capitolo analizza le molteplici testimonianze di sindrome dell'arto fantasma che il dottor Sacks ha incontrato nella sua pratica medica, portando diversi esempi, a volte descritti con molta ilarit\u00e0, di pazienti con un arto amputato che ne continuavano a sentire la presenza molto a lungo. Questa sindrome, che a volte pu\u00f2 risultare molto dolorosa e fastidiosa, viene invece indicata dall'autore come molto utile nel caso dell'utilizzo di protesi: per poter utilizzare correttamente la protesi di un arto, infatti, \u00e8 necessario che il \"fantasma\" dell'arto e la protesi stessa si sovrappongano, in modo che l'una possa essere utilizzata come surrogato dell'altro.\nCome un fuso.\nIn questo settimo caso, Sacks riporta la descrizione del signor MacGregor, un arzillo novantatreenne affetto dalla malattia di Parkinson che gli aveva causato una lesione all'apparato vestibolare, per la quale egli non era pi\u00f9 in grado di stare in posizione eretta come una persona normale, ma camminava fortemente inclinato da un lato pur senza accorgersi minimamente del suo difetto. Questa patologia venne risolta dal forte spirito d'iniziativa del paziente stesso, che una volta messo a conoscenza del suo problema, si ingegn\u00f2 ad inventare una sorta di \"livella\" (ricordando il suo passato di falegname) da applicare agli occhiali, in modo da potersi rendere conto se camminava inclinato e da poter correggere autonomamente il suo difetto.\nAttenti a destra!\nLa descrizione della vicenda della signora S. riporta un caso non infrequente in neurologia, di \"emi-inattenzione\", cio\u00e8 di perdita della coscienza di una met\u00e0 dello spazio circostante. Nel caso specifico la signora S., avendo sub\u00ecto \u00abun ictus massivo che le ha compromesso le parti pi\u00f9 profonde dell'emisfero cerebrale destro\u00bb, era diventata assolutamente incapace di vedere ci\u00f2 che si trovava nella met\u00e0 sinistra del suo campo visivo, senza aver subito danni di alcun altro tipo. Come in molti altri casi descritti in questo saggio, la parte pi\u00f9 difficile e dolorosa della terapia si incentr\u00f2 sul far capire alla donna il difetto di cui soffriva: una volta raggiunto questo scopo, pur non potendo in alcun modo rimediare al danno cerebrale ai centri visivi, la signora S. fu in grado di adottare piccole strategie (per esempio, utilizzare una sedia girevole per poter avere un panorama completo della stanza attorno a lei) che la aiutarono, se non a risolvere, quantomeno ad aggirare il suo problema.\nIl discorso del Presidente.\nQuesto nono ed ultimo capitolo della prima sezione contiene una riflessione sul modo distorto (ma spesso, pi\u00f9 veritiero del nostro) che i pazienti affetti da afasia hanno di vedere ed interpretare il linguaggio verbale. L'afasia percettiva \u00e8 infatti una malattia che impedisce ai pazienti di associare un significato alle parole che odono: essi non sono in grado di capire le singole parole di un discorso, ma, per contro, alcuni di loro diventano straordinariamente abili nel cogliere tutti quei segni della comunicazione non verbale (gesti, toni di voce, espressioni del volto), in modo tale da capire comunque il \"senso del discorso\" nella maggior parte dei casi. L'autore afferma inoltre che, per questo stesso motivo, agli afasici non si pu\u00f2 mentire:\nNello stesso capitolo, Sacks descrive anche il caso dei pazienti affetti da atonia (o \"agnosia tonale\"). Questo genere di malati presenta una patologia completamente opposta, in quanto:\nSacks precisa inoltre che:\nMessi davanti alla stessa situazione, cio\u00e8 un discorso alla nazione del Presidente degli Stati Uniti d'America, i due tipi di malati avevano reazioni completamente opposte, ma che conducevano allo stesso risultato. I pazienti afasici, non essendo in grado di capire il discorso del presidente, ma cogliendo perfettamente \u00able smorfie, gli istrionismi, i gesti e soprattutto i toni e le cadenze della voce\u00bb, comprendevano in pieno la falsit\u00e0 dell'intero discorso e, come reazione, si sbellicavano dalle risate. Emily D. invece, paziente affetta da atonia, non era in grado di cogliere le sfumature della voce del presidente, ma avvalendosi della sua profonda conoscenza della lingua inglese era rimasta concentrata sulla costruzione grammaticale delle frasi, e alla fine della sua analisi dichiar\u00f2:\nSacks colloca a fine capitolo una sua riflessione personale scaturita da questo episodio:\nEccessi.\nLa seconda sezione, \"Eccessi\", prende in considerazione una serie di patologie, in alcuni casi gi\u00e0 descritti nella sezione \"Perdite\", la lesione ha prodotto, invece che un deficit di quella specifica funzione, una sua esagerazione. Tale caso era gi\u00e0 stato descritto nel saggio \"Risvegli\", sempre da Sacks, nel quale egli trattava dell'esagitazione indotta in alcuni pazienti parkinsoniani dalla somministrazione di L-dopa. In questi capitoli l'autore tende a dimostrare come anche uno stato di eccessiva iperattivit\u00e0 (descritta a volte dai pazienti come \u00abpericoloso benessere\u00bb o \u00abluminosit\u00e0 morbosa\u00bb) possa essere tragico e lacerante per il soggetto, che pu\u00f2 tendere ad identificare questa pericolosa energia con la sua stessa essenza (come nel caso di \"Ray dei mille tic\"), o pu\u00f2 anche arrivare a farsene totalmente inghiottire (come per \"La posseduta\").\nNella prefazione a questa sezione, il dottor Sacks sottolinea inoltre un grande limite della neurologia tradizionale, ossia la sua totale ignoranza del concetto di \"eccesso\". Come scrive l'autore stesso:\nRay dei mille tic.\nIn questo primo capitolo, l'autore affronta il tema della sindrome di Tourette e dei tic, quegli improvvisi spasmi che colpiscono senza preavviso i pazienti affetti da questa patologia. I tic possono manifestarsi come movimenti incontrollati e subitanei, oppure, caso raro nella sindrome di Tourette, come improvvise esclamazioni, spesso molto volgari: tutto questo, ovviamente, riduce di molto la qualit\u00e0 della vita dei tourettici e li porta continuamente a vivere situazioni di intenso imbarazzo, dovute alla loro incapacit\u00e0 di controllarsi nei gesti e nel linguaggio.\nNel caso particolare di Ray, un ragazzo ventiquattrenne afflitto da una forma relativamente seria di Tourette, i tic avevano finito per condizionare cos\u00ec seriamente la sua vita da mettere in pericolo il suo matrimonio, oltre ad impedirgli di trovare e mantenere un lavoro per lungo tempo. Sacks descrive come la terapia con aloperidolo, un farmaco comune per questo genere di patologia, si fosse dimostrata estremamente efficace, ma avesse sollevato un altro problema: l'eccessiva identificazione del paziente con la sua malattia. Come riporta l'autore:\nLa terapia con aloperidolo, pur donando a Ray una calma ed una pacatezza che non aveva mai sperimentato dall'et\u00e0 di quattro anni, gli toglieva anche tutte quelle caratteristiche che lo rendevano \"speciale\" agli occhi della moglie e dei suoi amici: il suo spirito pungente ed irriverente, e soprattutto la sua grande abilit\u00e0 di batterista jazz, dovuta tutta alle \"improvvisazioni\" che gli derivavano dalle crisi di Tourette. Di qui, la decisione finale sulla terapia della sua sindrome:\nLa malattia di Cupido.\nIl secondo capitolo racconta la vicenda di una spiritosa novantenne, Natasha K., pervenuta all'osservazione medica per l'insorgere di una serie di comportamenti \"sconvenienti\", derivati da un'intensa quanto immotivata eccitazione, che improvvisamente la faceva sentire giovane e \u00abpimpante\u00bb. Argutamente, riporta Sacks, la signora individu\u00f2 da sola la causa del suo male, e cio\u00e8 una riattivazione della sifilide (la malattia di Cupido) al terzo stadio, avvenuta straordinariamente settant'anni dopo la sua ultima presentazione: questa sifilide neurologica, o \"neurosifilide\", come risult\u00f2 dal test del liquor, aveva attaccato la sua corteccia cerebrale, sovrastimolando i centri emotivi e provocandole questo stato di benessere permanente. Sotto richiesta della stessa signora, il dottor Sacks le somministr\u00f2 della penicillina per distruggere le spirochete, ma calibr\u00f2 la terapia in modo da far perdurare nel tempo lo stato di eccitazione in cui ella si trovava.\nDa questo caso \u00e8 stato tratto l'episodio \"Madre controllo\" della serie televisiva \"Dr. House - Medical Division\".\nUna questione d'identit\u00e0.\nIl caso del signor Thompson, un altro paziente afflitto da sindrome di Korsakoff come Jimmie G. (\"Il marinaio perduto\"), \u00e8 un esempio della reazione totalmente differente di due persone alla stessa malattia. Jimmie G., privo della memoria dei suoi ultimi trent'anni e non in grado di riconoscere il suo male, si era chiuso in uno stato perenne di smarrimento che lo aveva completamente tagliato fuori dal mondo esterno; il signor Thompson, invece, percepiva chiaramente questo vuoto nella sua coscienza, e per farvi fronte si armava della sua inesauribile parlantina e \u00abcreava di continuo un mondo e un s\u00e9 in sostituzione di ci\u00f2 che andava di continuo dimenticato e perduto\u00bb. Sacks descrive cos\u00ec la patologia di Thompson:\nL'autore prosegue ipotizzando lo stato d'animo del paziente:\nS\u00ec, padre-sorella.\nQuesto penultimo caso della sezione \"Eccessi\" riguarda una signora affetta da un carcinoma dei lobi frontali, che aveva sviluppato una patologia in qualche modo simile a quella del dottor P. (\"L'uomo che scambi\u00f2 sua moglie per un cappello\"). La sua patologia aveva prodotto in lei quella che il dottor Sacks chiama \u00abebefrenia\u00bb, ossia una perdita della capacit\u00e0 di associare un significato a quello che vedeva, associata per\u00f2 (a differenza del dottor P.) ad una piena consapevolezza del suo difetto e, quel che \u00e8 peggio, ad un totale disinteresse nei suoi confronti. Non trovando alcun significato nel mondo e nelle parole (ella stessa chiamava il dottor Sacks una volta \"padre\", una volta \"sorella\", una volta \"dottore\", con molta ilarit\u00e0), la signora B. semplicemente se ne disinteressava e, con un umorismo assieme irritante e terribile, seguitava a scherzare e a giocare con parole che ormai non significavano pi\u00f9 nulla per lei.\nLa posseduta.\nNell'ultimo caso, Sacks opera una riflessione sulla sindrome di Tourette (la stessa che affliggeva \"Ray dei mille tic\") portata alle sue estreme conseguenze, e sulla facilit\u00e0 con cui il profano pu\u00f2 scambiare una persona affetta da questa malattia con un caso di possessione demoniaca. La \"posseduta\" di cui l'autore parla in questo capitolo, una donna incontrata in una strada trafficata che smaniava come nelle peggiori storie di esorcismi, non \u00e8 altro che una tourettica che non poteva fare a meno, per la natura del suo stesso male, di imitare in maniera convulsa e frenetica tutte le persone che le passavano davanti, esagerandone i gesti e le espressioni come \u00abconseguenza della violenta accelerazione e distorsione di tutti i suoi movimenti\u00bb.\nTrasporti.\nNella terza sezione del suo saggio, Sacks descrive delle patologie che si manifestano come \u00abreminiscenza, l'alterazione della percezione, dell'immaginazione, del \u00absogno\u00bb\u00bb. I \"trasporti\" sono manifestazioni di patologie cerebrali accompagnate da un'intensa carica emotiva, che hanno un significato tutto personale per ognuno dei malati, ed il cui significato neurologico si mescola con una componente psichica molto profonda. Il termine \"trasporti\" viene qui utilizzato per descrivere \u00abil potere dell'immaginazione e della memoria di \u00abtrasportare\u00bb una persona\u00bb, di farle rivivere luoghi e sensazione che pensava di aver dimenticato da tempo o che non sapeva neanche di possedere.\nReminiscenza.\nIl primo caso della terza sezione tratta di due persone, la signora O'C. e la signora O'M., entrambe afflitte dallo stesso tipo di patologia, ma che davanti ad essa manifestavano reazioni completamente diverse. Entrambe le pazienti avevano subito un danno alla corteccia dei lobi temporali (dovuto, nel caso della signora O'C., a un piccolo ictus), e ci\u00f2 aveva prodotto il manifestarsi di frequenti crisi epilettiche a carico dell'area infartuata: come conseguenza di questi piccoli attacchi di epilessia, le due signore avevano cominciato ad udire, nel momento in cui le crisi si manifestavano, una musica incessante dentro la loro testa, di tale intensit\u00e0 che esse facevano addirittura fatica a sentire le parole delle persone che le circondavano, e che calava soltanto con lo spegnersi della crisi per poi acuirsi con la successiva.\nLa differenza tra le due signore stava appunto nel modo in cui la malattia aveva influenzato le loro reazioni sentimentali. La signora O'C., cresciuta senza l'appoggio della madre che era morta quando lei era ancora in tenera et\u00e0, sentiva nella sua testa le canzoni irlandesi che avevano caratterizzato la sua infanzia: quando alla fine l'ictus arriv\u00f2 a guarigione spontanea, e le crisi epilettiche nel suo lobo temporale si affievolirono fino a sparire, la signora non pot\u00e9 fare a meno di provare un'intensa nostalgia per quell'infanzia di cui era stata privata, e che le era stata restituita per breve tempo solo grazie alla sua malattia.\nAl contrario, la signora O'M., che aveva un'esperienza personale diversa da quella della signora O'C., sentiva la musica nella sua testa come un fastidio spossante, ed accett\u00f2 con gioia la terapia con anticonvulsivi che le venne somministrata dal dottor Sacks. Di fronte alla stessa patologia, le due signore avevano avuto due reazioni completamente differenti, dettate dalla storia della loro vita\nIl mondo dei semplici.\nL'ultima sezione parla invece dei semplici, di quelle persone che, come gli autistici, hanno un modo particolare di comunicare con il mondo esterno. Qui siamo messi davanti alle emozioni di queste persone che vivono in un mondo tutto loro."}
{"id": "1774471", "revid": "1318658", "url": "https://it.wikipedia.org/wiki?curid=1774471", "title": "Lucia Aliberti", "text": "Biografia.\nSi \u00e8 diplomata giovanissima in conservatorio. Soprano lirico di coloratura, ha studiato con Luigi Ricci a Roma e Alfredo Kraus. Dopo aver vinto il concorso Teatro lirico sperimentale \"Adriano Belli\" di Spoleto, ha debuttato ne \"La sonnambula\" al Festival dei Due Mondi di Spoleto nel 1979.\nHa iniziato poi la carriera internazionale alla Deutsche Oper di Berlino con \"Lucia di Lammermoor\" suscitando l'ammirazione di Herbert von Karajan, con cui studier\u00e0 regolarmente nei due anni successivi fra Berlino e Salisburgo. Il rapporto artistico poi si interrompe perch\u00e9 il maestro le offre ruoli (tra cui \"Tosca\" e \"Norma)\" che la Aliberti non si sente ancora pronta ad affrontare. L'interruzione definitiva della collaborazione con il maestro comporta anche la rescissione dei contratti discografici con la Deutsche Grammophon.\nHa cantato nei maggiori teatri d'opera del mondo, dal Metropolitan Opera di New York, alla Scala, dalla Bayerische Staatsoper al Teatro San Carlo di Napoli, oltre ad esibirsi nelle maggiori sale da concerto e festspielhaus del mondo (KKL di Lucerna, Concertgebouw Amsterdam, Queen Elizabeth Hall di Londra, Auditorium di Milano, Alte Oper di Francoforte, Philharmonie di Berlino, Suntory Hall di Tokyo). Ha lavorato con direttori quali Riccardo Chailly, Lorin Maazel, Riccardo Muti, Giuseppe Sinopoli.\n\u00c8 considerata una specialista nel repertorio di Bellini: \"Norma\", \"La sonnambula\", \"Il pirata\", \"I puritani\", \"I Capuleti e i Montecchi\", \"Beatrice di Tenda\", \"La straniera\". Gli altri pi\u00f9 importanti compositori de repertorio sono Donizetti, Rossini e Verdi.\n\u00c8 stata la Guest Star nei Gala-Concert internazionali dell'UNESCO e dell'UNICEF ed ha cantato per Papa Giovanni Paolo II in Vaticano, in occasione del giubileo mondiale per le famiglie.\nMusicista e compositrice, contemporaneamente al canto si \u00e8 dedicata allo studio del pianoforte e di altri strumenti musicali (chitarra, fisarmonica, violino, mandolino, ecc.). Ha composto molti brani per pianoforte, clarinetto, flauto e voce.\nDiscografia.\nOpere complete: La Traviata, Il Pirata, Beatrice di Tenda, La Straniera, La Cecchina, La Sonnambula, i Capuleti e i Montecchi, Giovanna D'Arco, Aroldo."}
{"id": "1774507", "revid": "236234", "url": "https://it.wikipedia.org/wiki?curid=1774507", "title": "Christina Klein", "text": ""}
{"id": "1774512", "revid": "1305772", "url": "https://it.wikipedia.org/wiki?curid=1774512", "title": "All for You (singolo Janet Jackson)", "text": "All for You \u00e8 un brano scritto e prodotto dalla cantante statunitense Janet Jackson e dal duo Jimmy Jam &amp; Terry Lewis ed estratto come primo singolo dal settimo album in studio della Jackson, \"All for You\", del 2001.\nIl singolo conquist\u00f2 la vetta della classifica di \"Billboard\", dove rimase per sette settimane, riuscendo ad entrare anche alla numero uno della classifica in Canada e tra i primi cinque posti delle classifiche di diversi altri paesi nel mondo tra i quali Regno Unito, Australia, Francia e Italia. Ottenne numerosi riconoscimenti, incluso un Grammy Award come \"Miglior registrazione dance\" nel 2002.\nDescrizione.\nLa canzone contiene un campionamento di \"The Glow of Love\" (1980), del gruppo disco italo-americano Change, alla quale aveva collaborato anche Luther Vandross. Terry Lewis, co-autore della canzone, ha dichiarato che lavorare con Janet \u00e8 stato fantastico perch\u00e9 era ricettiva a cos\u00ec tante idee e stili. Jam, altro co-autore, ha invece dichiarato:\nLa Jackson ha invece dichiarato riguardo al campionamento:\nIl testo della canzone parla di Janet che spia un ragazzo che la tiene d'occhio, ma \u00e8 troppo intimidito per avvicinarsi, e cos\u00ec lei lo mette a suo agio, facendogli sapere che lei ha quell'effetto su tutti i ragazzi, ma \u00e8 il benvenuto a unirsi a lei.\nAccoglienza.\nIl singolo fece la storia della radio e delle classifiche statunitensi quando venne aggiunto in rotazione a tutte le stazioni radio pop, ritmiche e urban; nessun'altra canzone aveva mai conquistato tutte le stazioni radiofoniche nella sua prima settimana alla radio. \"All for You\" debutt\u00f2 pertanto nella classifica dei singoli Billboard Hot 100 al numero quattordici, il debutto pi\u00f9 alto di sempre per un singolo non ancora disponibile in commercio. In seguito fu il decimo della Jackson a piazzarsi alla posizione numero uno nella classifica Hot 100 di \"Billboard\" rimanendoci per sette settimane e conquistando anche la vetta delle classifiche rhythm and blues/hip hop e dance degli Stati Uniti. Riscosse anche un ottimo successo internazionale, raggiungendo la posizione numero uno in Canada ed entrando tra i primi cinque e i primi dieci posti delle classifiche di quasi tutta Europa, Australia e Nuova Zelanda.\nIl singolo venne nominato a vari premi e vinse nel 2002, tra gli altri, un Grammy Award come \"Miglior registrazione dance\" e un BMI Pop Award come \"canzone pi\u00f9 trasmessa\".\nVideo musicale.\nIl videoclip di \"All for You\", diretto da Dave Meyers, \u00e8 ambientato in una coloratissima California a due dimensioni, con richiami alla citt\u00e0 di Los Angeles, a Venice Beach, alla baia di Santa Monica e a Sunset Boulevard a Hollywood, e mostra la cantante che si muove in scenografie a met\u00e0 tra quelle teatrali ad altre realizzate in CGI con uno stile cartoonesco, mentre tenta di conquistare un ragazzo appena incontrato nella metropolitana. Jackson e le sue ballerine eseguono un'elaborata coreografia per tutto il video, che include campionamenti di \"Centipede\" della sorella Rebbie, \"The Pleasure Principle\" e \"Go Deep\", vecchi successi di Janet stessa, e \"Let the Music Play\" di Shannon. Sul finale, alle spalle della cantante e delle sue ballerine, compare per un momento un cartellone pubblicitario con l'immagine della copertina del singolo. Il video termina con la popstar in compagnia del ragazzo della metropolitana, vicino ad un locale notturno; i due si scambiano un sorriso e lei lo saluta con la mano e se ne va. \nIl video venne presentato in anteprima su MTV venerd\u00ec 9 marzo 2001 su \"Total Request Live\".\nFu nominato agli \"MTV Video Music Awards 2001\" come \"Video dell'anno\", \"Miglior video femminile\", \"Miglior video dance\" e \"Miglior coreografia\", non vincendo per\u00f2 in nessuna delle categorie.\nEsibizioni dal vivo.\nLa Jackson ha eseguito per la prima volta \"All for You\" dal vivo nel 2001 nel finale dello speciale di MTV in suo onore intitolato \"MTV Icon\", che ha onorato la sua eredit\u00e0 e influenza nell'industria musicale. La canzone \u00e8 stata eseguita dalla cantante anche in altri programmi Tv, sia negli Stati Uniti che in giro per il mondo, come \"Top of the Pops\" in Regno Unito, \"Wetten Dass..?\" in Germania, \"Tapis Rouge\" in Francia e \"Quelli che il calcio\" in Italia, ed \u00e8 inoltre stata interpretata (tramite un collegamento via satellite col suo \"All for You Tour\") al concerto di beneficenza \"\" organizzato da suo fratello Michael Jackson in onore delle vittime degli attentati dell'11 settembre 2001. La cantante ha inoltre interpretato una versione ridotta della canzone al celebre halftime del \"Super Bowl XXXVIII\" nel 2004.\nL'artista ha interpretato la canzone anche nei suoi tour mondiali: \"All for You Tour\", \"Rock Witchu Tour\", ', \"Unbreakable World Tour\", \"State of the World Tour\" e nel suo residency show di Las Vegas del 2019, '."}
{"id": "1774517", "revid": "1305772", "url": "https://it.wikipedia.org/wiki?curid=1774517", "title": "Spyker (disambigua)", "text": ""}
{"id": "1774519", "revid": "767487", "url": "https://it.wikipedia.org/wiki?curid=1774519", "title": "Montopoli di Sabina", "text": "Montopoli di Sabina \u00e8 un comune italiano di abitanti della provincia di Rieti, nel Lazio, noto anche come \"Il paese dei corsari\".\nGeografia fisica.\nTerritorio.\nIl fiume Farfa scorre nel territorio comunale.\nStoria.\nProtostoria.\nIl territorio di Montopoli era abitato fin dall\u2019et\u00e0 del Bronzo da un importante insediamento protostorico e poi arcaico venuto alla luce sul colle di Volpignano e sul prospiciente Colle Ballone. Questo abitato ebbe una continuit\u00e0 di vita ancora fino al IV e III secolo a.C.\nLe necropoli, come di consuetudine, erano collocate al di fuori dell\u2019abitato. Non lontano dal Tevere, in localit\u00e0 Grotte Pinte, sono presenti alcune tombe a camera di et\u00e0 arcaica, scavate nel tufo. Nella frazione di Colonnetta spicca la presenza di un tumulo di proporzioni imponenti, noto come \u201cTumulo di S. Pietro\u201d, alto circa 25 metri e dal diametro di 40 metri, di cui si tramandano notizie del rinvenimento di armi in ferro e ceramica in stile orientalizzante.\nOggi questo insediamento \u00e8 stato identificato con Orvinium, antica citt\u00e0 degli Aborigeni, che secondo Dionigi di Alicarnasso sorgeva a circa 7\u00a0km di distanza da Mefula (Fara in Sabina, loc. Monte San Martino).\nDalle parole di Dionigi si deduce che Orvinium fu il centro pi\u00f9 importante degli Aborigeni in epoca protostorica, come confermato dai ritrovamenti archeologici. Dionigi riporta la presenza di tombe a tumulo (non numerosissime peraltro in Sabina), cos\u00ec come effettivamente sono presenti in zona (il tumulo di S. Pietro). Il precoce sviluppo urbano sarebbe all\u2019origine del nome stesso di Orvinium (da urbs). Il ruolo egemone di Orvinium sembra andare perduto con l\u2019arrivo dei Sabini e con la fondazione della nuova capitale Cures.\nMedioevo.\nNel Medioevo era noto come Castellum Montis Opuli, di cui si conserva il mastio a pianta quadrangolare e resti delle mura di cinta. La prima citazione del comune nelle carte dell'Abbazia di Farfa . Nel Palazzo Comunale si conservano gli \u201cStatuti terrae Montisopuli\u201d, in pergamena miniata e risalenti al Cinquecento.\nMonumenti e luoghi d'interesse.\nArchitetture religiose.\nSorge su un preesistente tempio pagano dedicato a una divinit\u00e0 della terra (la dea Opi) di cui si rinvenne un simulacro nel 1912. \nPresenta un bel campanile che domina l'abitato sottostante. Sul sagrato della chiesa \u00e8 stata murata un'iscrizione dedicata a una certa Emilia, rinvenuta nella Villa romana degli Emili-Scipioni a Rovane, loc. Caravilla, e cita quanto segue:\nArchitetture militari.\n\u00c8 conosciuta come Torre Ugonesca dal nome dell'abate di Farfa Ugo I a difesa dell'Abbazia di Farfa. \nLa Torre \u00e8 completamente visitabile durante i giorni di festa del paese.\nGode di una vista a 360 gradi su tutti i comuni circostanti e il territorio limitrofo: \na nord possiamo ammirare i Monti del Tancia e il Monte San Pancrazio (Umbria); \na est il Monte Terminillo, il Gran Sasso e i Monti Sabini; \na ovest il Monte Soratte e la Valle del Tevere;\na sud, in mancanza di foschia, \u00e8 possibile ammirare la Cupola di San Pietro.\nEdifici di interesse culturale.\nEx Chiesa di San Sebastiano in Pretoriolo, finemente ristrutturata nei primi anni del 2000 in seguito a una serie di progetti di restauro e di riqualificazione mirata.\nAll'interno un grande soppalco diversifica la biblioteca in due ambienti, e grazie alla struttura a navata unica, unita a un'acustica straordinaria, \u00e8 spesso sede di concerti, proiezioni e spettacoli teatrali.\nDal 2014 la Biblioteca Comunale \u00e8 intitolata ad Angelo Vassallo, il \"sindaco pescatore\" di Pollica (SA) ucciso il 5 settembre 2010 in un attentato di chiara matrice camorristica.\nGeografia antropica.\nFrazioni.\nPi\u00f9 antico ancora di Montopoli \u00e8 il pittoresco borgo di Bocchignano, adagiato su una modesta altura e circondato da tre cerchia di mura e da tre fossati. Il borgo risalirebbe al X secolo. .\nVi \u00e8 un castello costruito su un accampamento romano.\nLe case di questa frazione sono state costruite presso una presunta Villa di Pollione, i cui ruderi si trovano a breve distanza dal centro abitato (vedi \"Grottoni-Torrette\").\nIn questo nucleo vi era il castello Sorbiliano e la Villa Torlonia.\nEra abitato dai servi della gleba presso la chiesa di Sant'Andrea in Scorticariis attualmente chiamata Madonna dei Carozzi).\nIn questo centro abitato vi era il castello di Moricelli \"de Palumba\". Nel 1861 sono stati sgominati i partigiani del corpo dei Cacciatori del Tevere.\nIl comune di Montopoli di Sabina si estende anche oltre il torrente Farfa dal 15 gennaio 1489, giorno in cui acquis\u00ec tali terre. Nella cosiddetta terra \"di Coltimoni\", oltre il Farfa per l'appunto, si trovano oggi le frazioni di Ponte Sfondato e Ponticchio. Ponte Sfondato deve il suo nome a un'ammirevole opera della natura: un ponte naturale scavato nel tufo dal torrente Farfa nel corso dei millenni. Ma fu minato durante l'ultimo conflitto e inesorabilmente croll\u00f2 in una notte del 1961 lasciando oggi solo enormi blocchi di tufo spezzati nel greto del torrente sottostante. La rocca tufacea che lo domina \u00e8 in realt\u00e0 ci\u00f2 che resta del diruto castello di Tribuco (o Tribico) in cui nell'anno 1111 l'imperatore tedesco Enrico V vi tenne prigioniero papa Pasquale II durante la lotta per le investiture che caratterizz\u00f2 quei secoli. Il castello, di cui dalla statale 313 se ne pu\u00f2 ammirare solo qualche muro confuso col colore ocra del tufo, nacque per difendere il guado di San Getulio: primo martire sabino che qui (in fundo capreolis), nel territorio di Ponte Sfondato fu martirizzato, sepolto e venerato nei secoli successivi fino alla traslazione della salma nel IX secolo per difenderla dalle incursioni saracene. La memoria liturgica ricorre il 10 giugno.\nNei pressi vi \u00e8 \"fosso delle armi\".\nFrazione posta in basso, presso il bivio della strada regionale 313 di Passo Corese (ex strada statale 313), detta anche \"via Ternana\".\nGranari\nFrazione situata a sud del centro storico, fra le frazioni di Casenuove e Colonnetta. Il nome deriva dalla presenza di locali adibiti alla conservazione del grano.\nEconomia.\nAgricoltura.\nLa coltivazione prevalente \u00e8 quella dell'olivo, il cui olio costituisce il principale prodotto tipico della zona.\nArtigianato.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come la lavorazione e l'arte del ferro.\nAmministrazione.\nNel 1923 passa dalla provincia di Perugia in Umbria, alla provincia di Roma nel Lazio, e nel 1927, a seguito del riordino delle Circoscrizioni Provinciali stabilito dal regio decreto N\u00b01 del 2 gennaio 1927, per volont\u00e0 del governo fascista, quando venne istituita la provincia di Rieti, Montopoli di Sabina passa a quella di Rieti.\nAltre informazioni amministrative.\nIl comune fa parte della Unione di comuni Bassa sabina e dell'Associazione nazionale citt\u00e0 dell'olio.\nIl suo territorio \u00e8 parzialmente incluso nella Riserva naturale di Nazzano, Tevere-Farfa."}
{"id": "1774545", "revid": "161273", "url": "https://it.wikipedia.org/wiki?curid=1774545", "title": "Andrei Ivanovi\u010d Leksel", "text": ""}
{"id": "1774566", "revid": "1573940", "url": "https://it.wikipedia.org/wiki?curid=1774566", "title": "Spinomantis peraccae", "text": "Spinomantis peraccae () \u00e8 una rana della famiglia Mantellidae, endemica del Madagascar.\nL'epiteto specifico \u00e8 un omaggio all'erpetologo Mario Giacinto Peracca (1861-1923).\nDescrizione.\n\"Spinomantis peraccae\" \u00e8 lunga circa 3,5-4,5 centimetri ed \u00e8 una delle poche rane arboricole ad avere le dita prive di lobi adesivi o di spine. Solitamente ha una livrea marrone o verde chiaro con molte macchie marroni di forma circolare anche se esistono variazioni di colore pi\u00f9 scuro in taluni esemplari.\nBiologia.\nSi tratta di una specie arboricola che non \u00e8 possibile reperire in habitat alterati dalla presenza antropica. Depone le uova sulle foglie e i girini si sviluppano in corsi d'acqua lenti. A causa dell'agricoltura di sussistenza e dell'intenso sfruttamento malgascio del territorio il suo habitat si sta rapidamente riducendo.\nRiproduzione.\nIl richiamo di accoppiamento di questa specie consiste di una singola breve nota, di durata circa 75 ms e di frequenza compresa 1.2 e 4.2\u00a0kHz, che pu\u00f2 essere descritta come un 'pom'.\nDistribuzione e habitat.\nLa specie \u00e8 endemica del Madagascar. Ha un areale relativamente esteso che abbraccia la parte orientale dell'isola, da 500 a 2000 m di altitudine."}
{"id": "1774576", "revid": "767487", "url": "https://it.wikipedia.org/wiki?curid=1774576", "title": "Ogni giorno di pi\u00f9 (Gianluca Capozzi)", "text": "Ogni giorno di pi\u00f9 \u00e8 il quarto album del cantante italiano Gianluca Capozzi, lavoro discografico pubblicato nel 2000."}
{"id": "1774585", "revid": "28592", "url": "https://it.wikipedia.org/wiki?curid=1774585", "title": "Andrej Gromyko", "text": ""}
{"id": "1774606", "revid": "1543377", "url": "https://it.wikipedia.org/wiki?curid=1774606", "title": "Sfintere", "text": "Lo sfintere, in anatomia, \u00e8 un muscolo circolare (risultante dall'unione di due muscoli semiorbicolari, sulla linea mediana) che, disposto intorno a un passaggio naturale o ad un orifizio, si contrae per restringerlo o chiuderlo e che, al contrario, si rilassa quando richiesto dai normali processi fisiologici.\nGli sfinteri si trovano in molti animali, ce ne sono pi\u00f9 di 50 nel corpo umano, alcuni microscopici, come gli sfinteri precapillari.\nFunzioni.\nGli sfinteri sono efficaci nel controllo dell'ingresso e dell'uscita di liquidi e fluidi: questo risulta evidente, per esempio, negli sfiatatoi di numerosi mammiferi marini; essi sono quasi sempre contratti poich\u00e9 si rilassano solo quando devono far passare le sostanze.\nMolti sfinteri vengono utilizzati ogni giorno nel normale corso della digestione e della visione. Ad esempio, l'epiglottide viene utilizzata per sigillare la trachea durante la deglutizione, in modo da garantire che gli alimenti o i liquidi non entrino nei polmoni. La funzione dell'epiglottide \u00e8 un tipico esempio di un'azione involontaria del corpo.\nClassificazioni.\nGli sfinteri possono essere ulteriormente classificati in sfinteri funzionali e anatomici:\nGli sfinteri possono anche essere controllati volontariamente o involontariamente:\nEsempi.\nVi sono pi\u00f9 di quaranta differenti sfinteri di varie dimensioni nel corpo umano, ad esempio:"}
{"id": "1774610", "revid": "648716", "url": "https://it.wikipedia.org/wiki?curid=1774610", "title": "L\u00c9 R\u00f3is\u00edn", "text": "La L\u00c9 R\u00f3is\u00edn (P51) \u00e8 un pattugliatore dell'omonima classe in servizio nel Seirbh\u00eds Chabhlaigh na h\u00c9ireann. Il nome gaelico deriva da Roisin Dubh, una delle figlie di Hugh O'Neill, condottiero irlandese del secolo XVI.\nStoria.\nLa R\u00f3is\u00edn fu costruita dalla Appledore Shipbuilders, nella contea del Devon ed entr\u00f2 in servizio col Seirbh\u00eds nel settembre del 1999. \u00c8 di stanza nell'isola di Haulbowline, nel quartier generale di Cork Harbour e a Dockyard.\nCaratteristiche.\nQuesta nave \u00e8 basata sul pattugliatore mauritiano MCGS Vigilant, varato nel 1995; la differenza principale \u00e8 l'assenza, su quello irlandese, dei ponti per gli elicotteri e degli hangar. L'elevata automazione dei sistemi della nave permette di governarla avendo solamente quarantasette membri dell'equipaggio; questo ha permesso di utilizzare lo spazio per dotarla di sistemazioni comode. La nave \u00e8 studiata per l'utilizzo nell'Atlantico del Nord.\nArmamento.\nLa nave \u00e8 armata con un cannone OTO Melara da 76 mm installato sul ponte. Il cannone spara proiettili di sei chilogrammi a una distanza di quindici chilometri, con una cadenza di tiro di circa ottantacinque colpi al minuto. Vi sono anche due mitragliatrici pesanti da 12,7 mm."}
{"id": "1774612", "revid": "339392", "url": "https://it.wikipedia.org/wiki?curid=1774612", "title": "L\u00c9 Roisin (P51)", "text": ""}
{"id": "1774618", "revid": "599013", "url": "https://it.wikipedia.org/wiki?curid=1774618", "title": "L\u00c9 Roisin", "text": ""}
{"id": "1774625", "revid": "1543377", "url": "https://it.wikipedia.org/wiki?curid=1774625", "title": "Medusa (zoologia)", "text": "La medusa \u00e8 un animale planctonico, in prevalenza marino, appartenente al \"phylum\" degli Cnidari.\nGeneralmente rappresenta uno stadio del ciclo vitale che si conclude dopo la riproduzione sessuata con la formazione di un polipo.\nSistematica.\nLe meduse di dimensioni maggiori si ritrovano nella classe degli \"Scyphozoa\", le cosiddette scifomeduse, tra le quali primeggia la \"Cyanea capillata\", diffusa nei climi temperati e artici, che pu\u00f2 arrivare ai 2,5\u00a0m di diametro. Lo stadio polipoide \u00e8 molto spesso ridotto e nella \"Stygiomedusa gigantea\" e \"Pelagia noctiluca\", specie oloplanctoniche, risulta invece assente.\nNei Cubozoi la struttura a forma di ombrello \u00e8 di forma cubica con simmetria tetraradiale. Le cubomeduse, meduse diffuse nei mari tropicali, sono di piccole dimensioni, con al massimo i 15\u00a0cm (3\u00a0m in estensione) delle \"Chironex fleckeri\"; tuttavia sono molto pericolose e talvolta mortali anche per l'uomo, che le ha cos\u00ec soprannominate \"vespe di mare\".\nLo stadio delle meduse si trova invece assente negli Cnidari della classe \"Anthozoa\" e in alcune specie di Idrozoi, come per esempio l\"'Hydra\", tra cui in molti altri casi prevale la forma polipoide coloniale, e l'idromedusa \u00e8 di dimensione e vita ridotta.\nAnatomia e fisiologia.\nLa forma generica di una medusa \u00e8 quella di un polipo rovesciato. Pu\u00f2 essere immaginata come un sacco leggermente appiattito, dove si riconoscono una zona superiore convessa, l\"'esombrella\", e una regione inferiore concava, detta \"subombrella\", al cui centro \u00e8 posta la bocca che si collega alla cavit\u00e0 gastrovascolare mediante una struttura tubulare chiamata \"manubrium\" (manubrio). Dal margine subombrellare si propagano dei tentacoli urticanti a scopo di difesa e di predazione.\nIl corpo delle meduse \u00e8 composto per circa il 98% da acqua, la quale rende difficoltosa la formazione di loro fossili.\nCapacit\u00e0 urticanti.\nI tentacoli ospitano gli \"cnidociti\", particolari cellule che funzionano una volta sola, e che devono pertanto essere rigenerate, con funzioni difensive e soprattutto offensive per paralizzare la preda. Si attivano quando vengono toccate grazie a un meccanorecettore detto \"cnidociglio\" ed estroflettono dei filamenti urticanti detti \"cnidae\". Le cnidae possono essere \"nematocisti\" o \"spirocisti\", e sono collegate a organuli chiamati \"cnidoblasti\" contenenti un liquido urticante; in genere le cnidae inoculano una sostanza che uccide la preda per shock anafilattico. Il liquido urticante ha azione neurotossica o emolitica, la cui natura pu\u00f2 variare a seconda della specie, ma di solito \u00e8 costituita da una miscela di tre proteine a effetto sinergico.\nDai suoi studi, il premio Nobel Charles Robert Richet individu\u00f2 le tre proteine e le classific\u00f2 come \"ipnotossina\", \"talassina\" e \"congestina\". L'ipnotossina ha effetto anestetico, quindi paralizzante; la talassina ha un comportamento allergenico che causa una risposta infiammatoria; la congestina paralizza l'apparato circolatorio e respiratorio.\nAnche se non tutte le meduse sono urticanti, alcune \"cubomeduse\" come la \"Chironex fleckeri\" sono particolarmente pericolose per l'uomo e in taluni casi possono anche causare la morte per shock anafilattico.\nSecondo Fenner &amp; Williamson, i casi mortali segnalati sono soprattutto localizzati nelle aree del sud-est asiatico e dell'Oceania e nel Golfo del Messico, mentre le specie normalmente presenti nel Mediterraneo non sono mai cos\u00ec pericolose.\nLe sostanze urticanti liberate dalle nematocisti delle meduse provocano una reazione infiammatoria acuta caratterizzata da eritema, gonfiore, vescicole e bolle, accompagnata da bruciore e sensazione di dolore. Questa reazione \u00e8 dovuta all'effetto tossico diretto del liquido contenuto in tentacoli di medusa (nematocisti). A volte le meduse possono provocare lesioni cutanee ritardate nel tempo. La reazione cutanea ritardata nel tempo rappresenta un'entit\u00e0 clinica seria nella quale si sviluppano lesioni di tipo eczematose a distanza di giorni o di mesi dopo il contatto con gli invertebrati, in questi casi si pu\u00f2 anche ricorrere, quando particolarmente gravi, a terapie sperimentali con immunosoppressori. Talvolta le lesioni cutanee hanno carattere di dermatiti ricorrenti.\nComunemente vengono utilizzate soluzioni diluite a base di bicarbonato di sodio, ammoniaca o acido acetico per lenire l'effetto urticante provocato dalle nematocisti delle meduse. D'altra parte un recente studio statunitense ha verificato che le stesse sostanze non hanno propriet\u00e0 lenitive sul dolore; al contrario, l'anestetico per uso topico lidocaina, bloccando i canali ionici del calcio e del sodio delle nematocisti, mostra un'azione inibente il rilascio delle tossine, oltre che un'azione anestetica lenitiva sulla pelle colpita.\nNella terapia di pronto soccorso viene anche usato l'aceto prima di applicare un bendaggio compressivo oppure, nel caso di tentacoli di \"Tamoya gargantua\", una specie tropicale, il ghiaccio, il solfato di alluminio e l'acqua calda.\nIl farmaco di elezione nel trattamento degli stati pi\u00f9 gravi di reazione infiammatoria al veleno di medusa \u00e8 lo steroide, che \u00e8 in grado di controllare le complicanze infiammatorie pi\u00f9 gravi.\nRopalio.\nAlcune classi di meduse, fra le quali le scifomeduse e i cubozoi, dispongono di \"ropali\", un organo sensoriale dotato di occhi e di una \"statociste\".\nLa statociste \u00e8 una vescicola contenente un corpo minerale detto \"statolite\" (o \"statolito\"), vescicola che d\u00e0 alla medusa il senso dell'orientamento spaziale.\nI ropali sono nettamente pi\u00f9 evoluti nelle meduse Cubozoa dove includono fino a sei occhi, una neuropupilla sensibile alla luce e una statociste. La struttura degli occhi pu\u00f2 anche essere complessa, con lenti simili al cristallino. Fra tutti i cnidari, i cubozoi sono gli unici capaci di nuotare attivamente per cacciare ed evitare ostacoli proprio grazie all'elaborato sistema visivo dei loro ropali.\nNei ropali anatomicamente pi\u00f9 semplici, gli occhi sono sostituiti da una macchia oculare che permette all'animale di regolare la sua profondit\u00e0 secondo l'intensit\u00e0 della luce.\nLocomozione.\nLa locomozione nelle meduse \u00e8 originale ed efficiente: i muscoli della mesoglea si espandono radialmente e si contraggono, generando un vortice di partenza che spinge l'animale in avanti; terminata la contrazione, la mesoglea arretra elasticamente, creando un vortice di arresto senza input di energia extra e dando cos\u00ec la possibilit\u00e0 al processo di ricominciare.\nRiproduzione.\nLa riproduzione delle meduse \u00e8 di tipo sessuale, avviene tramite gameti che generalmente vengono emessi nell'ambiente, dove avviene la fecondazione.\nNegli Scifozoi si possono distinguere due fasi:\nla fase sessuale\nla fase asessuale\nPredatori naturali delle meduse sono soprattutto i cetacei, i pesci palla e le tartarughe marine, che ormai scarseggiano nel Mediterraneo. Altri, come gli Aeolidacea (un sottordine di molluschi) si nutrono delle nematocisti situate sui loro tentacoli, immagazzinandole per scopi difensivi. \nAlcuni pesci, come i \"sugarelli\" nei nostri mari, sono immuni al veleno e usano le meduse come nascondiglio dai pericoli, utilizzandone addirittura la cavit\u00e0 digerente per depositare le uova da cui nasceranno i piccoli.\nDurata della vita.\nPoco \u00e8 noto sul ciclo vitale di molte meduse, poich\u00e9 i luoghi sul fondo del mare in cui vivono le forme bentoniche di quelle specie non sono stati trovati.\nSecondo alcuni studi la particolare specie di medusa \"Turritopsis nutricula\" \u00e8 potenzialmente immortale poich\u00e9, col passare del tempo, \u00e8 in grado di ringiovanire sempre di pi\u00f9 fino a ricominciare un nuovo ciclo di vita. Questo processo di ringiovanimento, detto transdifferenziazione, sembra essere causato da forti fattori ambientali che partecipano ai mutamenti cellulari dell'organismo."}
{"id": "1774630", "revid": "637991", "url": "https://it.wikipedia.org/wiki?curid=1774630", "title": "Luca Ceccarelli (20 marzo 1983)", "text": "Caratteristiche tecniche.\nDifensore centrale, abile sia in marcatura che nel gioco aereo.\nCarriera.\nInizia la carriera nella , con la quale esordisce in Serie A il 25 novembre 2001 in -Fiorentina (2-0) e colleziona 12 presenze in Serie A. La squadra viola termina il campionato con la retrocessione in Serie B e con il successivo fallimento della societ\u00e0 del presidente Vittorio Cecchi Gori. Viene quindi acquistato in compartecipazione da e . Passa in prestito al , che milita tra i cadetti. Non scende mai in campo e a gennaio del 2003 si trasferisce alla in Serie C1 con cui termina la stagione con un'altra retrocessione in Serie C2.\nDisputa poi altri due campionati in Serie C1, prima con lo (12 presenze) e poi con la .\nHa giocato in Serie B con il , squadra della quale \u00e8 stato anche capitano e con la quale alla fine della stagione 2010-2011, dopo la disputa dei play-off di Prima Divisione Lega Pro, ha raggiunto la serie cadetta e nel successivo campionato di Serie B 2011-2012 ha contribuito al raggiungimento del quarto posto in classifica; la squadra poi \u00e8 stata sconfitta dal Varese nella semifinale dei play-off. Nel corso del torneo di Serie B 2012-2013 \u00e8 stato impiegato meno delle annate precedenti, segnando un gol in trasferta ad Empoli al 95' (1-1 il risultato finale).\nIl 3 luglio 2013 torna allo Spezia firmando un contratto biennale; nel successivo mese di gennaio passa in prestito al .\nIl 21 gennaio 2015 passa in prestito con obbligo di riscatto al giocando altre 19 partite in Serie B prima di rescindere il contratto con il club il 27 agosto dello stesso anno in seguito allo scandalo calcioscommesse.\nIl giorno seguente firma per la , squadra ligure riammessa in B proprio al posto dei siciliani. Il 25 maggio 2017 in scadenza di contratto, rinnova con i \"Diavoli Neri\" il proprio contratto fino al giugno 2018 quando dopo la retrocessione rimane svincolato. Con la squadra di Chiavari in tre stagioni ha giocato 106 partite e segnato 3 gol tra Serie B e Coppa Italia.\nL\u201911 ottobre passa alla in Serie C firmando un contratto di un anno con opzione automatica per il secondo. Nelle stagioni successive milita poi nell' e nella , tutte in terza serie.\nRimasto nuovamente svincolato, nell'ottobre 2021 viene ingaggiato dal Nibbiano&amp;Valtidone, formazione piacentina del campionato di Eccellenza nella quale ritrova Daniele Cacia, suo compagno nel Verona.\nStatistiche.\nPresenze e reti nei club.\n\"Statistiche aggiornate al 28 ottobre 2021\""}
{"id": "1774632", "revid": "1543377", "url": "https://it.wikipedia.org/wiki?curid=1774632", "title": "Bent Jbail", "text": "Bent Jbail (), detto anche Bint Jbail, Bint Jbeil, o Bint Jubayl, \u00e8 una citt\u00e0 del Libano, di circa 16\u00a0000 abitanti, capoluogo del Distretto di Bent Jbail e seconda citt\u00e0 del Governatorato (\"muh\u0101fa\u1e93a\") di Nabatiye.\nSi trova nel sud del paese a circa 122\u00a0km da Beirut."}
{"id": "1774633", "revid": "599013", "url": "https://it.wikipedia.org/wiki?curid=1774633", "title": "Rafael Olarra", "text": ""}
{"id": "1774636", "revid": "1603714", "url": "https://it.wikipedia.org/wiki?curid=1774636", "title": "Giorgio Massari", "text": "Impegnato sia in ambito civile che religioso, fu il pi\u00f9 importante architetto operante a Venezia nella sua epoca. Seppe abilmente fondere ricordi palladiani con elementi derivati da Baldassare Longhena.\nBiografia.\nNacque il 13 ottobre 1687 da Stefano, falegname, e da Caterina Pol, venendo battezzato il 15 ottobre nella chiesa di San Luca Evangelista. Il padre, originario di Vico (attuale frazione di Treviso Bresciano), era giunto a Venezia prima del 1678, anno in cui contrasse il matrimonio.\nDella sua formazione non ha alcuna notizia. Di certo il Massari fu un seguace di Baldassarre Longhena (tramite la lezione di Antonio Gaspari) e prosegu\u00ec la tradizione classica di Andrea Palladio e di Jacopo Sansovino. Fu in ogni caso un architetto molto pratico, poco incline all'accademismo.\nLe prime informazioni sulla sua attivit\u00e0 risalgono al 1712, quando a Istrana eresse l'attuale villa Lattes; si tratta della prima opera datata, ma forse fu preceduta da altre. Successivamente, nel 1715, progett\u00f2 la villa Corner di Cavasagra, in seguito modificata da Francesco Maria Preti. Dello stesso anno \u00e8 l'oratorio della Madonna della Salute a Badia Polesine, voluto da Giovan Francesco Loredan, esponente di una delle famiglie che gli presentarono pi\u00f9 commissioni.\nOpere.\nIn ambito civile progett\u00f2 Palazzo Grassi e port\u00f2 a compimento Ca' Rezzonico a Venezia, mentre in terraferma le sue opere principali sono Villa Lattes a Istrana (TV), Villa Giovannelli a Noventa Padovana e villa Cordellina a Montecchio Maggiore. Sua \u00e8 anche la facciata della Scuola della Carit\u00e0, ora Accademia di Belle Arti, del 1750.\nCostru\u00ec anche diverse chiese, tra le quali, nella citt\u00e0 lagunare, la chiesa dei Gesuati, la chiesa di San Marcuola e la chiesa della Piet\u00e0; fuori Venezia sono la Chiesa della Pace a Brescia (1720-1746), le chiese di Sant'Antonio (1731-32) e di Santo Spirito (1738) a Udine, la chiesa di Santa Maria Assunta a Palazzolo sull'Oglio, la chiesa prepositurale di Santa Maria Assunta a Gussago (1743-1760) e la Chiesa di San Benedetto a Scorz\u00e8. Lavor\u00f2 inoltre alla ristrutturazione del duomo di Udine (1720) e alla Cattedrale di Padova (Altare del Santissimo Sacramento, altare di San Gregorio Barbarigo e interventi architettonici)."}
{"id": "1774654", "revid": "1318658", "url": "https://it.wikipedia.org/wiki?curid=1774654", "title": "Valdera", "text": "Per Valdera geograficamente si intende oggi quella parte di Provincia di Pisa costituita dai comuni di:\nA questi si aggiungono alcuni comuni del Valdarno Inferiore:\nA questi si aggiungono due comuni delle Colline di Lari:\nAl 31.12.2015 il comprensorio della Valdera conta 57.189 abitanti distribuiti su una superficie complessiva di 624,17\u00a0km quadrati e una densit\u00e0 di (187 ab/km\u00b2).\nComprendendo anche i comuni del Valdarno Inferiore limitrofi conta complessivamente 126.224 abitanti distribuiti su una superficie complessiva di 1184,36\u00a0km quadrati e una densit\u00e0 di (106 ab/km 2).\nStoria.\nL'idea e il concetto di \"Valdera\" \u00e8 assai antico. Dal XV secolo, quando viene costituito dalla Repubblica di Firenze il Vicariato di Lari, esso viene denominato \"Delle Colline e Valdera\", intendendo per Colline di Lari quell'area che, estremo lembo di terra lucchese, \u00e8 compreso tra Val di Cascina, Val di Tora e Zannone. Storicamente il capoluogo amministrativo delle Valdera fu fino agli inizi del XIX secolo Lari e il suo Castello dei Vicari.\nNel corso del XX secolo l'identit\u00e0 della Valdera si lega alla crescente importanza economica e amministrativa di Pontedera, citt\u00e0 su cui gravita per servizi amministrativi e scolastici, sanitari e industriali, la popolazione della Valdera e di gran parte delle Colline di Lari. In questo senso la \"Valdera\" \u00e8 venuta nel tempo ad estendere l'area di sua pertinenza.\nUna qualche corrispondenza tra la Valdera di oggi \u00e8 stata ritrovata nel periodo medioevale, quando la consorteria/clan dei Cadolingi controllava varie localit\u00e0 tra Bientina e le Colline di Lari (quindi allineate non esattamente lungo il fiume Era), formando quella che potrebbe esser detta \"Cadolingia\" (con centro \"direzionale\" a Travalda tra Ponsacco e Pontedera.\nNegli anni '50 il Movimento Comunit\u00e0 promosso da Adriano Olivetti insieme a intellettuali locali (primo fra tutti Francesco Bagatti), nell'intento di portare le idee di autonomia, responsabilizzazione, autogoverno, federalismo, democrazia responsabilizzante gi\u00e0 sperimentati nel Canavese in questa parte di Toscana, promosse un tentativo di trasformare la Valdera in un'entit\u00e0 di autogoverno di tipo cantonale. Progetto svanito poi velocemente con la morte di Adriano Olivetti e del suo Movimento Comunit\u00e0. \nNegli ultimi decenni, si \u00e8 assistito al tentativo da parte di Peccioli, localit\u00e0 pi\u00f9 centrale di Pontedera per molti comuni della Valdera, di costituirsi come centro principale della detta area.\nNel 2008 la Valdera ha avuto un riconoscimento \"politico\" quando i 9 comuni della zona hanno dato vita all'Unione dei Comuni."}
{"id": "1774694", "revid": "287204", "url": "https://it.wikipedia.org/wiki?curid=1774694", "title": "Epiro (disambigua)", "text": "Epiro \u00e8 un toponimo che pu\u00f2 essere utilizzato in diversi contesti:"}
{"id": "1774702", "revid": "767487", "url": "https://it.wikipedia.org/wiki?curid=1774702", "title": "Sono come sono (Gianluca Capozzi)", "text": "Sono come sono \u00e8 il terzo album del cantante italiano Gianluca Capozzi, pubblicato nel 1998."}
{"id": "1774710", "revid": "122338639", "url": "https://it.wikipedia.org/wiki?curid=1774710", "title": "Epiro (periferia)", "text": "L'Epiro (ufficialmente \u03a0\u03b5\u03c1\u03b9\u03c6\u03ad\u03c1\u03b5\u03b9\u03b1 \u0397\u03c0\u03b5\u03af\u03c1\u03bf\u03c5, in greco) \u00e8 una delle tredici periferie (, \"perifereies\" - regione amministrativa) della Grecia. \nGeografia.\nLa regione confina con le regioni albanesi di Valona, Argirocastro e Coriza.\nStoria.\nIl territorio dell'Epiro corrisponde alla regione storica omonima.\nSuddivisione amministrativa.\nComuni.\nA seguito della riforma in vigore dal 1\u00ba gennaio 2011 l'Epiro \u00e8 diviso nei seguenti comuni:\nPrefetture.\nNel vecchio sistema di suddivisioni amministrative, la periferia era divisa in 4 prefetture che corrispondono alle attuali unit\u00e0 periferiche dal punto di vista territoriale"}
{"id": "1774713", "revid": "124948768", "url": "https://it.wikipedia.org/wiki?curid=1774713", "title": "Gilera RV", "text": "Con la sigla RV sono state commercializzate dalla Gilera una serie di motociclette stradali durante gli anni ottanta. Vennero rese disponibili versioni in diverse cilindrate, da 125, 200 e 250 cm\u00b3.\nLa Gilera RV 125 \u00e8 stata presentata al Salone del Ciclo e Motociclo di Milano del 1983 e le vendite sono iniziate a maggio dell'anno successivo. Il suo prezzo era di 2.833.115 lire, pi\u00f9 177.000 lire per l\u2019avviamento elettrico. Prodotta nello storico stabilimento di via Cesare Battisti ad Arcore (MB) \u00e8 stata venduta anche con motore 200 ed \u00e8 rimasta in vendita sino al 1987.\nIl contesto.\nAll'inizio del 1983 la Gilera, forte degli investimenti fatti dal Gruppo Piaggio, si trovava nella necessit\u00e0 di svecchiare la propria gamma per evitare di perdere quote di mercato e, soprattutto, per recitare un ruolo da protagonista nel crescente filone delle 125 stradali. Le TG1 e TG2, figlie di progetti ormai obsoleti, non erano assolutamente in grado di tenere il passo con la concorrenza, pure questa abbastanza datata. La best seller Laverda LZ, infatti, per quanto apprezzata dai giovani, era pur sempre una moto degli anni 70 che era stata rivitalizzata con un raffreddamento ad acqua (del tipo pi\u00f9 semplice, senza pompa di circolazione) e le varie Benelli 2C e Malanca, entrambe bicilindriche, mancavano di affidabilit\u00e0 e carisma. L'altro modello che riscuoteva successo, la Cagiva SST, aveva ormai i giorni contati e la Honda CBX, monocilidrica a quattro tempi, veniva giudicata troppo tranquilla per gli spiriti bollenti dei sedicenni di inizio anni 80. C'erano in lizza anche le HRD e la Fantic Motor Strada, ma nessuna di queste possedeva davvero caratteristiche in grado di sbaragliare la concorrenza. La prima 125 di nuova progettazione si deve all'Aprilia, che con la ST del 1983 ha delineato sommariamente i canoni delle motoleggere moderne: motore grintoso raffreddato ad acqua, ciclistica affidabile, sospensione posteriore monoammortizzatore ed estetica accattivante. L'Aprilia ST, tuttavia, si rivela un'occasione mancata perch\u00e9 difetta di alcune caratteristiche che gi\u00e0 il mercato richiedeva, come il miscelatore separato e la ruota anteriore da 16 pollici, inutile su una 125 sul piano dinamico, ma necessaria come stimolo all'acquisto.\nIl propulsore.\nConsci della necessit\u00e0 di dare una svolta significativa alla produzione, in Gilera decidono di fare le cose in grande. L'\u00e9quipe di ingegneri capitanati da Lucio Masut si mette al lavoro e tira fuori dai tecnigrafi un modernissimo monocilindrico a due tempi di 124,3\u00a0cm\u00b3, frutto anche dell'esperienza acquisita nel motocross con questo tipo di motori. L'unit\u00e0, accreditata di 21 cavalli (al pignone) viene condita, se cos\u00ec si pu\u00f2 dire, con il meglio della tecnica due tempistica dell'epoca: raffreddamento ad acqua con termostato e pompa di circolazione forzata, ammissione lamellare, accensione elettronica, cambio a sei rapporti sempre in presa, miscelatore separato con pompa per l'olio, avviamento elettrico e, non da ultimo, il contralbero per smorzare le vibrazioni. Il motore viene pensato per essere poi maggiorato a 200\u00a0cm\u00b3 (in realt\u00e0 183\u00a0cm\u00b3).\nLa ciclistica.\nIntorno al propulsore, la Gilera allestisce un telaio a doppia culla di tubi tondi di acciaio che vanno a chiudersi su un elemento portante scatolato con nervature di rinforzo, anche qui una novit\u00e0. All'avantreno viene scelta una forcella Marzocchi con steli da 32\u00a0mm equipaggiata con un sistema primitivo di regolazione dell'idraulica che viene pubblicizzato come \u201cantidive\u201d, ma che in realt\u00e0 influenza molto poco l'azione della sospensione. La forcella lavora su una ruota da 16 pollici con pneumatico Pirelli MT15 di generose dimensioni. Posteriormente compare un monoammortizzatore, sempre Marzocchi, azionato tramite un sistema di leve denominato Monodrive, derivato dalle Gilera da cross. L'articolazione scorre tutta su cuscinetti ad aghi e sfrutta due bielle esterne al telaio per compattare le dimensioni. La ruota \u00e8 da 18 pollici.\nLa linea.\nPer l'estetica viene scelto Paolo Martin; il designer, dopo una serie di schizzi ed evoluzioni, abbozza delle idee che vengono messe in pratica su un prototipo di legno. Come racconta lo stesso Martin, il modello aveva un lato diverso dall'altro in modo da offrire due possibilit\u00e0 di scelta ai vertici Gilera.\nComponentistica e finiture.\nLa strumentazione ha gli indici arancio. L'impianto frenante ha un freno a disco anteriore di acciaio da 260\u00a0mm e un freno a tamburo posteriore da 160, entrambi della Grimeca. I cerchi sono esclusivi al momento del lancio (la Grimeca li vender\u00e0 poi anche a case concorrenti della Gilera). Altra chicca della RV \u00e8 l'illuminazione dei comandi al manubrio della CEV.\nRV 250.\nLa \"RV NGR 250\" (NGR=New Generation Rotary valve) era una motocicletta stradale che riprendeva alcune linee delle cilindrate minori e venne presentata nel 1985 e prodotta fino al 1989. Alla presentazione qualcuno storse il naso asserendo che la moto era palesemente ispirata alla Kawasaki KR 250 commercializzata in Giappone e dotata di un motore bicilindrico. Si trattava di una carenata equipaggiata con un motore monocilindrico 250\u00a0cm\u00b3 da 38 cv a 7\u00a0800 Giri/min, 5 rapporti e con alcune raffinatezze tecniche: pistone stampato della tedesca Mahle, spinotto di accoppiamento biella/pistone montato su rullini sciolti, cilindro prodotto dalla Gilardoni con riporto della canna \"Nikasil\" e otto travasi, luce di scarico ellittica con due \"booster\" laterali. Il carburatore era un Dell'Orto a valvola cilindrica da 32mm di diametro del diffusore, la miscelazione era separata. La caratteristica era la sua distribuzione che avveniva tramite disco rotante (soluzione poi utilizzata dalle Aprilia 125/250 nei GP fino ai giorni nostri), controalbero per smorzare le vibrazioni, valvola parzializzatrice allo scarico (collegata al cavo acceleratore mediante un cavetto sdoppiato) posta sul collettore della marmitta ad espansione con grosso silenziatore inox e frizione a comando idraulico. L'utilizzo del disco rotante in luogo delle lamelle consente di avere un diagramma di distribuzione asimmetrico e dunque personalizzabile, per contro la messa a punto della carburazione diventa pi\u00f9 difficile e l'erogazione \u00e8 pi\u00f9 appuntita con un motore un po' pi\u00f9 vuoto di coppia ai bassi regimi ma con un allungo decisamente superiore rispetto ai motori con lamelle. Il motore derivava dal monocilindrico utilizzato dalla Gilera nel motocross (modello HX 125/250 LC), il cui rimaneggiamento per stradalizzarlo cost\u00f2 lunghi periodi di sviluppo. L'accensione era una CEV a scarica capacitiva con modulo separato dallo statore in seguito fu utilizzata una Motoplat. Al motore da cross fu, tra l'altro, aggiunto l'avviamento elettrico, il contralbero antivibrazioni, il miscelatore, il comando idraulico frizione e sulla RV fu eliminata la pedivella dell'avviamento mentre, sul modello da Enduro di analoga motorizzazione (Arizona) la pedivella fu lasciata.\nLa strumentazione era molto completa di stampo automobilistico, retroilluminata verde con fondini bianchi, blocchetti su manubrio illuminati.\nLa ciclistica prevedeva ruota anteriore da 16\" e posteriore da 18\", telaio in acciaio a tubi quadri, forcella M1\u00ba Marzocchi (dotata di un semplice Anti-Dive) e monoammortizzatore posteriore, freni a disco anteriore doppio e posteriore da 240\u00a0mm in ghisa della Brembo."}
{"id": "1774723", "revid": "1573940", "url": "https://it.wikipedia.org/wiki?curid=1774723", "title": "Spinomantis", "text": "Spinomantis \u00e8 un genere di rane della famiglia Mantellidae, endemico del Madagascar.\nTassonomia.\nComprende 14 specie, in gran parte attribuite in precedenza al genere \"Mantidactylus\":"}
{"id": "1774732", "revid": "309289", "url": "https://it.wikipedia.org/wiki?curid=1774732", "title": "\u010caja (affluente dell'Ob')", "text": "La \u010caja () \u00e8 un fiume della Russia, nella Siberia occidentale, affluente di sinistra dell'Ob'. Scorre nei \"rajon\" (distretti) di \u010cainskij e nel Kolpa\u0161evskij della oblast' di Tomsk. \nDescrizione.\nIl fiume ha origine dalla confluenza dei fiumi Parbig e Bak\u010dar, che si incontrano all'altezza del villaggio di Ust'-Bak\u010dar (\u0423\u0441\u0442\u044c-\u0411\u0430\u043a\u0447\u0430\u0440). Scorre con direzione mediamente nord/nord-est. La sua lunghezza \u00e8 di 194\u00a0km (542\u00a0km se calcolata assieme al corso del Bak\u010dar). L'area del bacino \u00e8 di 27\u00a0200\u00a0km\u00b2. La portata media annua del fiume, all'altezza del villaggio di Podgornoe, \u00e8 di 75,86\u00a0m\u00b3/s. Il fiume \u00e8 gelato, mediamente, da novembre ad aprile ed \u00e8 navigabile nei 114\u00a0km inferiori. I suoi principali affluenti sono l'Iksa (da destra) e il Njursa (da sinistra).\nVari insediamenti rurali si susseguono lungo il corso del fiume, il maggiore \u00e8 il villaggio di Podgornoe, centro amministrativo del \u010cainskij rajon, che si trova alla confluenza della \u010caja con il fiume Iksa."}
{"id": "1774733", "revid": "1305772", "url": "https://it.wikipedia.org/wiki?curid=1774733", "title": "\u010caja", "text": "\u010caja (anche come \"Chaja\" o \"Chaya\") \u00e8 un toponimo russo che pu\u00f2 riferirsi a:"}
{"id": "1774738", "revid": "125283977", "url": "https://it.wikipedia.org/wiki?curid=1774738", "title": "Palazzo Demidoff-Amici", "text": "Palazzo Demidoff-Amici si trova in via dei Renai, con una facciata posteriore anche in via San Niccol\u00f2, a Firenze. Qui ebbero la loro prima residenza, dopo il 1822, i Demidoff, famiglia russa che col suo colto mecenatismo e sfarzoso collezionismo influenz\u00f2 profondamente la cultura fiorentina nel XIX secolo.\nIl palazzo attuale deve il suo aspetto soprattutto al rimaneggiamento creato dall'architetto Alfonso Parigi il Giovane nel XVII secolo.\nLa facciata principale si deve agli interventi ottocenteschi che ridisegnarono questa zona, dopo la demolizione di mulini che caratterizzavano questa parte di citt\u00e0 vicina all'Arno.\nIl pian terreno riproduce il bugnato con un portale centrale ed altre cinque sagome ad arco, identiche nelle dimensioni al portale, che per\u00f2 ospitano altre aperture. Oltre la doppia cornice marcapiano e marcadavanzale si trova una fila di sei finestre architravate, sormontate da altrettante finestre rettangolari al secondo piano. \nLa parte pi\u00f9 interessante del palazzo \u00e8 il cortile interno, porticato su due lati con archi a tutto sesto e volte a crociera, chiuso verso sud da una parete con arcate cieche su colonne e sul lato est da una parete su cui sporgono peducci alcune volte che reggono l'avancorpo al primo piano. Impostato nel tipico stile fiorentino, il cortile ha colonne in pietra serena con capitelli tuscanici decorati da rosette; al centro si trova un'antica vera da pozzo, mentre sul lato verso l'entrata sono poste alcune statue (tre busti e un leone marmoreo). I prospetti interni riprendono quelli della facciata.\nLa facciata su via San Niccol\u00f2 \u00e8 la pi\u00f9 antica, con portali e finestre decorati da cornici in pietra a \"goccia\", con conci disposti a raggiera. \nOggi il palazzo ospita una struttura alberghiera.\nSulla facciata una targa ricorda lo scienziato Giovanni Battista Amici:"}
{"id": "1774741", "revid": "120106406", "url": "https://it.wikipedia.org/wiki?curid=1774741", "title": "Prefetture della Repubblica Centrafricana", "text": "Le prefetture della Repubblica Centrafricana sono la suddivisione territoriale di primo livello del Paese e sono pari a 16; ad esse \u00e8 equiordinata la capitale, Bangui. Le prefetture di Nana-Gr\u00e9bizi e di Sangha-Mba\u00e9r\u00e9 sono considerate prefetture economiche.\nCiascuna prefettura si suddivide ulteriormente in subprefetture."}
{"id": "1774750", "revid": "30445", "url": "https://it.wikipedia.org/wiki?curid=1774750", "title": "Saida (Libano)", "text": ""}
{"id": "1774760", "revid": "767487", "url": "https://it.wikipedia.org/wiki?curid=1774760", "title": "A spasso nell'anima", "text": "A spasso nell'anima \u00e8 il secondo album del cantante italiano Gianluca Capozzi, pubblicato nel 1996.\nConsiderato comunque, il primo vero e proprio lavoro discografico del cantautore napoletano.\nIn questo CD c'\u00e8 la collaborazione di Gigi D'Alessio e Vincenzo D'Agostino autori di alcuni brani."}
{"id": "1774764", "revid": "80339", "url": "https://it.wikipedia.org/wiki?curid=1774764", "title": "Chaja", "text": ""}
{"id": "1774767", "revid": "287204", "url": "https://it.wikipedia.org/wiki?curid=1774767", "title": "Chaya", "text": ""}
{"id": "1774796", "revid": "228587", "url": "https://it.wikipedia.org/wiki?curid=1774796", "title": "Touch rugby", "text": "Il Touch (conosciuto come \"Touch\", \"Touch football\" o \"Six down\") \u00e8 uno sport di squadra diffuso in tutto il mondo, in particolare in Australia, dove nel 1985 \u00e8 nata anche la Federation of International Touch (FIT) che \u00e8 l'organo di governo mondiale della disciplina del Touch.\nTouch Football (o Touch).\nIl Touch Football, erroneamente chiamato anche touch rugby in alcuni paesi, \u00e8 nato in Australia nel 1923 come gioco non competitivo da svolgersi nei parchi o come allenamento leggero per il Rugby League. Non venne visto come sport a s\u00e9 fino al 1968 quando Bob Dyke e Ray Vawdon della South Sydney Junior Rugby League Club ne formalizzarono le regole e ne decretarono il distacco dal Rugby League. Distacco sancito dalla formazione il 13 luglio dello stesso anno della South Sydney Touch Football Club. Il nuovo sport venne chiamato Touch Football. Il primo incontro ufficiale si tenne a Sydney l'anno successivo e ne decret\u00f2 un rapido sviluppo come sport a tutti gli effetti.\nL'Australian Touch Football Association, associazione per la gestione di questo sport in Australia, nacque nel 1976. La fama della nuova disciplina ebbe grande impulso quando l'anno successivo, nel 1977 la \"Sydney Rugby League\" chiese alla neonata associazione di Touch Football di organizzare l'incontro di apertura prima della partita di finale della \"Sydney Rugby League Grand Final\", davanti a pi\u00f9 di 40\u00a0000 spettatori.\nDa quel momento in poi il gioco si \u00e8 diffuso rapidamente nel resto del mondo, in particolare nel sud del Pacifico e in Gran Bretagna. Nel 1985 fu fondata, sempre in Australia la Federation of International Touch, che nel 1988 organizz\u00f2 la prima coppa del mondo di Touch football a cui parteciparono cinque paesi: Australia, Canada, Nuova Zelanda, Papua Nuova Guinea, USA.\nTouch Rugby IRB.\nL'international Rugby Board, organo di governo mondiale della disciplina del Rugby Union ha pubblicato a novembre 2010 la prima stesura delle linee guida per il gioco del Touch Rugby IRB.\nIl Touch Rugby IRB, diversamente dal Touch Football della FIT, non \u00e8 uno sport a s\u00e9 ma viene considerato una variante a tutti gli effetti del Rugby Union. Questa disciplina verr\u00e0 promossa insieme al tag rugby da tutte le federazioni rugbystiche mondiali nelle sue tre versioni: Italiana, Inglese e Francese.\nTouch Rugby League.\nNato nel 2005 Il Touch Rugby League \u00e8 la versione del Rugby League del Touch cos\u00ec come il Touch Rugby IRB ne \u00e8 la versione Union. L'associazione TRL descrive il proprio sport come \"il Touch Football con il calcio e tutto quanto lo rende pi\u00f9 simile al Rugby League fuori da tutti gli schemi del touch football stesso\". Questa variante del Rugby a 13 \u00e8 nata in Australia ed \u00e8 in rapida crescita in tutto il paese.\nTouch Worlds Cup.\nLa Touch World Cup si \u00e8 svolta nei seguenti anni:\nLa prossima edizione si terr\u00e0 nel 2019.\nRegole fondamentali.\nIl touch si gioca su campo lungo 80\u00a0m (comprese le aree di meta lunghe ciascuna 5 metri) e largo 50\u00a0m (in pratica la met\u00e0 di un campo di Rugby); la palla \u00e8 ovale, ha una superficie maggiormente gommata rispetto ad una palla da Rugby Union o Rugby League ed \u00e8 anche pi\u00f9 lunga e pesante. Normalmente si usa una palla da rugby n.4, riservata alla categoria under 13 Rugby Union, per via delle sue dimensioni simili ai palloni dedicati al Touch.\nOgni squadra pu\u00f2 essere composta fino a 14 giocatori di cui solo 6 attivi nel campo di gioco.\nLa partita dura 40 minuti divisi in 2 tempi da 20 minuti con intervallo di 5. In caso di parit\u00e0 si disputa un tempo supplementare che termina non appena una delle due squadre realizza una meta. Per evitare una durata eccessiva dei supplementari ad ogni minuto viene fatto uscire un giocatore per squadra.\nLe regole ufficiali, derivate da quelle del rugby a 13, sono quelle stabilite dalla F.I.T.\nTouch in Italia.\nL'organo ufficiale per la promozione del touch \u00e8 ItaliaTouch, gi\u00e0 TRI (Touch Rugby Italia), associazione affiliata AICS-CONI e Associate Member della FIT (Federazione Internazionale Touch).\nCampionato Italiano Touch.\nTRI nel 2009 ha organizzato la prima edizione del campionato italiano con 4 tappe: Taranto, Alpago, Dolc\u00e9 e Milano. Campioni d'Italia i Bandiga Rovigo.\n2010: le 4 tappe del Campionato Italiano di Touch Rugby si sonop tenute a Taranto, Alpago, Dolc\u00e8 e Milano. Campioni d'Italia gli Orange Belluno\n2011: le 4 tappe del Campionato Italiano di Touch Rugby si sono tenute a Taranto, Modena, Alpago e Milano. Campioni d'Italia gli Orange Belluno\n2012: il Campionato si \u00e8 articolato su 3 gironi di qualificazione macroregionali per poi concludersi in una finale nazionale a Colorno (Pr). Campioni d'Italia il Verona Touch.\n2013: Il Campionato Italiano Cambia formula e passa a classifica ranking con finale unica a Verona il 27/07/2013. Campioni d'Italia nuovamente gli Orange Belluno\nAttivit\u00e0 internazionali.\nUna selezione di Touch Rugby Italia ha partecipato per la prima volta in qualit\u00e0 di nazione ospite ai Campionati Europei di luglio 2008 a Parigi.\nDall'anno successivo l'Italia ha partecipato agli appuntamenti internazionali a pieno titolo come membro FIT:\nNel 2010 ai Campionati Europei di Bristol con due selezioni: Italia Open MIxed e Italia Men over 40. Quest'ultima si \u00e8 classificata al III posto battendo Francia (due volte) e Inghilterra (due volte) e perdendo con Portogallo, Galles e Irlanda.\nNel 2011 ai Campionati del Mondo di Edimburgo con tre selezioni: Italia Open MIxed, Italia Senior MIxed e Italia Men over 40. Italia 40 si \u00e8 classificata al III posto battendo Francia (due volte) e Inghilterra (due volte) e perdendo con Portogallo, Galles e Irlanda.\nL'edizione 2012 si \u00e8 svolta in Italia dal 12 al 16 settembre a Villorba (Treviso) e per l'Italia hanno partecipato 5 selezioni: Italia Open MIxed, Italia Senior Mixed, Men Open , Women Open e Italia Men over 40. La squadra Italia Senior MIxed \u00e8 arrivata terza nella classifica di categoria e l'Italia si \u00e8 qualificata sesta nella classifica generale per nazioni.\nPer il calendario degli appuntamenti Europei\nhttp://toucheurope.org/site/index.php/european-calendar/calendar"}
{"id": "1774831", "revid": "201394", "url": "https://it.wikipedia.org/wiki?curid=1774831", "title": "Luciano Giacotto", "text": "Biografia.\nTrasferitosi in giovane et\u00e0 a Milano, diventa giornalista musicale, scrivendo tra gli altri su Ciao amici, di cui diventa direttore editoriale (affiancando il direttore responsabile Guido Castaldo).\nCon l'avvento del beat si dedica anche all'attivit\u00e0 discografica, diventando direttore dell'Ufficio Stampa della Durium e produttore di gruppi come i Balordi e i Kings.\nSi dedica anche all'attivit\u00e0 di paroliere e traduttore di testi musicali (scrivendo tra le altre \"Un giorno come un altro\" che Patty Pravo incide nell'album Concerto per Patty) ed autore di sceneggiature per fumetti.\nNel 1978 debutta sulle pagine de \"Il Giornalino\", scrivendo i testi per \"Ricky\", fumetto disegnato da Ruggero Giovannini.\nCon Alarico Gattia collaborer\u00e0 per anni, adattando alcuni dei grandi classici della letteratura mondiale."}
{"id": "1774836", "revid": "729019", "url": "https://it.wikipedia.org/wiki?curid=1774836", "title": "Stazione di Treviso Centrale", "text": "La stazione di Treviso Centrale \u00e8 l'unica stazione ferroviaria di Treviso in funzione ed \u00e8 cos\u00ec denominata per distinguerla dagli altri due impianti ferroviari cittadini esistenti ed un tempo utilizzati: la stazione di Treviso Porta Santi Quaranta, con il relativo scalo merci, e l'impianto di smistamento e scalo di Treviso Scalo Motta, gi\u00e0 Treviso Scalo Bivio per Motta. \u00c8 una delle pi\u00f9 importanti stazioni ferroviarie del Veneto.\nL'impianto sorge poco pi\u00f9 a sud della cinta muraria che delimita il centro storico della citt\u00e0, lungo la linea Venezia\u2013Udine. \u00c8 inoltre capolinea delle linee per Montebelluna, per Vicenza, per Portogruaro, per Belluno e per Padova.\nStoria.\nLa stazione di Treviso fu aperta all'esercizio con ogni probabilit\u00e0 il 15 agosto 1851. Il primo edificio, costruito in stile neoromanico, fu progettato dall'architetto-ingegnere Giovanni Bottura su incarico di Luigi Negrelli, direttore generale dei lavori pubblici del Lombardo-Veneto. A causa della natura paludosa del luogo (la zona a sud di Treviso \u00e8 pi\u00f9 \"bassa\" rispetto al centro storico) dovettero essere realizzate delle fondamenta solide e la costruzione fu alquanto dispendiosa.\nIl collegamento diretto tra la stazione e il centro storico fu progettato dall'ingegnere Francesco Bomben, il quale concep\u00ec un viale fiancheggiato da giardini (l'odierna via Roma) che attraversava il Sile e le mura mediante un ponte e un varco. Quest'ultimo, regolato da una cancellata, fu detto barriera Elisabetta perch\u00e9 vi erano passati gli imperatori Francesco Giuseppe ed Elisabetta d'Austria (1857), ma all'indomani dell'annessione al Regno d'Italia fu intitolato a re Vittorio Emanuele II (1866). Lo spazio antistante l'infrastruttura fu chiamato semplicemente piazza della Stazione, ma dal 1931 cambi\u00f2 denominazione nell'attuale piazzale Duca d'Aosta.\nFino al 1939 era denominata semplicemente \"Treviso\".\nLa stazione fu distrutta dal bombardamento di Treviso il 7 aprile 1944, con danni enormi al fabbricato viaggiatori e al piano binari. Il nuovo edificio di stazione, progettato dall'architetto Roberto Narducci, fu completato nel 1953.\nStrutture e impianti.\nIl fabbricato viaggiatori ospita al suo interno biglietteria, sala d'attesa e vari punti vendita oltre a un ufficio movimento presenziato e a una sede Polfer.\nI binari per il servizio passeggeri, tutti passanti e muniti di banchina, sono nove ed i marciapiedi sono uniti tramite due sottopassaggi. Quello storico collega il quartiere di San Zeno, i binari, il fabbricato viaggiatori e si conclude in direzione del centro cittadino dopo aver attraversato la circonvallazione antistante l'edificio di stazione, il secondo posto a ovest del primo collega i binari al parcheggio a pagamento ricavato negli spazi della ex squadra rialzo. Treviso Centrale \u00e8 anche dotata di una deposito locomotive e di alcuni binari tronchi per la sosta del materiale passeggeri momentaneamente non utilizzato.\nGli scali merci sono due: uno si trova poco oltre la stazione in direzione di Udine (Treviso Scalo Motta), senza binari passanti ma con diversi binari tronchi e un piccolo fabbricato sede dell'ex ufficio movimento, il secondo riutilizza il piazzale merci e il magazzino merci dell'ex stazione di Treviso Porta Santi Quaranta (attualmente inglobata in quella di Treviso Centrale). Anche se il servizio \u00e8 alquanto ridotto rispetto ad un tempo, viene ancora effettuato.\nLa circolazione ferroviaria \u00e8 gestita con un banco di manovra del tipo ACEI con Tabulatore per la composizione di itinerari e instradamenti, il Quadro Luminoso \u00e8 a Parete.\nLinee.\nLa Stazione di Treviso Centrale serve le ferrovie Venezia-Udine, Vicenza-Treviso, Treviso-Portogruaro, Montebelluna-Treviso, Belluno-Treviso.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con la Regione Veneto e da collegamenti a lunga percorrenza nazionali e internazionali.\nServizi.\nLa stazione, classificata da RFI nella categoria \"gold\", dispone dei seguenti servizi:\nInterscambi.\nLa stazione si estende lungo il viale Trento e Trieste, sul P.U.T. di Treviso, sul tratto di strada che precede l'incrocio per l'ingresso all'autostazione comportando il transito di quasi tutte le linee dei bus in un unico tratto di strada, motivo per il quale sono presenti tre diverse fermate fermate, a nord in via De Gasperi unicamente dedicata ai bus di MOM perlopi\u00f9 extraurbani, poco pi\u00f9 ad est (uscendo dal P.U.T. direzione Tangenziale) sul piazzale Duca d'Aosta invece dagli urbani sempre di MOM, ma esclusivamente per il \"Treviso Airlink,\" una navetta che collega l'aeroporto Antonio Canova di Treviso alla stazione, frutto della sinergia fra Trenitalia e MOM. L'ultima, a sud, raggiungibile proseguendo per il P.U.T. in via Fratelli Bandiera \u00e8 usata pi\u00f9 frequentemente dai bus urbani di MOM, ma anche dagli extraurbani di ATVO e ACTV per la provincia di Venezia.\nFermate autobus urbani e extraurbani MOM / ACTV / ATVO / FlixBus tutte con copertura da intemperie e display per arrivi.\nL'autostazione di Treviso si trova a solo 200 m dall'omonima stazione ferroviaria, sul Lungosile Mattei ed \u00e8 raggiungibile percorrendo il sottopassaggio. Essa \u00e8 divisa in 8 corsie comprendente ognuna 2 fermate ottenendo un totale di 16 fermate ed \u00e8 interamente gestita da Mobilit\u00e0 di Marca.\nLa stazione \u00e8 soprattutto usata delle linee urbane ed extraurbane di MOM, ma anche dai bus extraurbani provenienti dalla provincia di Venezia di ATVO e ACTV, con quest'ultima \u00e8 stato stipulato un accordo di cooperazione con la creazione della linea 8E che collega il capoluogo di provincia a quello di regione."}
{"id": "1774840", "revid": "91475", "url": "https://it.wikipedia.org/wiki?curid=1774840", "title": "Arto fantasma", "text": ""}
{"id": "1774851", "revid": "1442080", "url": "https://it.wikipedia.org/wiki?curid=1774851", "title": "Enzo De Muro Lomanto", "text": "Biografia.\nDi famiglia nobile, studi\u00f2 a Napoli, prima all'universit\u00e0 Federico II e successivamente al conservatorio di San Pietro a Majella, esordendo nel 1925 al Teatro Constanzo di Catanzaro ne \"La traviata\" ed apparendo poco dopo al Teatro San Carlo di Napoli in \"Tosca\". Lomanto, che volle assumere come nome d'arte, era il cognome della madre.\nNel 1928, ne \"La figlia del reggimento\", debutt\u00f2 alla Scala, dove cant\u00f2 sino al 1943.Nello stesso anno part\u00ec per un tour in Australia, organizzato dal soprano Nellie Melba, insieme a Toti Dal Monte, che spos\u00f2 a Sydney durante la tourn\u00e9e e dalla quale si separ\u00f2 quattro anni dopo. Dall'unione nacque la figlia Mary, in arte l'attrice Marina Dolfin.\nNel 1929 partecip\u00f2, ancora alla Scala, alla prima rappresentazione de \"Il re\" di Umberto Giordano (diretta da Toscanini) ed apparve nel \"Falstaff\" verdiano alla Staatsoper Unter den Linden di Berlino e alla Staatsoper di Vienna. Nel 1933 fu al Teatro Regio di Torino ne \"L'impresario in angustie\", nel 1936 all'Op\u00e9ra National de Paris in \"Rigoletto\" e nel 1937 al Maggio Musicale Fiorentino come protagonista de \"I racconti di Hoffmann\".\nAcquis\u00ec notoriet\u00e0 anche per l'interpretazione discografica del repertorio classico della canzone napoletana.\nDiscografia.\nBrani singoli.\nDischi Columbia Italiana"}
{"id": "1774872", "revid": "767487", "url": "https://it.wikipedia.org/wiki?curid=1774872", "title": "Betty Gilmore", "text": "Biografia.\nCresce a Watts, distretto residenziale di Los Angeles, e studia all'Universit\u00e0 della California (UCLA). Ha vissuto a Turrialba (Costa Rica), Madrid e Milano, dove vive ancora col marito, lo scultore Davide De Paoli.\nI suoi primi amori sono i poeti latinoamericani. Il suo poeta preferito \u00e8 Garcia Lorca, per la visione del mondo, per l'impegno sociale e per la dolce bellezza delle sue parole. La sua poesia deve molto alla cultura afroamericana e dimostra una forte sensibilit\u00e0 contro il razzismo e il pregiudizio in generale.\nIl debutto discografico avviene nel 1967, quando la Gilmore \u00e8 la voce solista del complesso di musica beat torinese \"i Plexus\", con cui incide il suo primo 45 giri per la West Side e con cui si esibisce dal vivo in vari concerti.\nDal 1995 ha cantato blues tradizionale coll'accompagnimento di un chitarrista, partecipando a numerosi spettacoli, inclusa una tourn\u00e9e di presentazione di un libro basato sulla vita di Robert Johnson, pubblicato della casa editrice \"Marcos e Marcos\".\nNel 1998, ha inciso un cd di musica e poesia con Steve Piccolo (ed. Cox) ed \u00e8 stata collaboratrice del centro sociale Conchetta a Milano."}
{"id": "1774885", "revid": "16106374", "url": "https://it.wikipedia.org/wiki?curid=1774885", "title": "Albisola", "text": ""}
{"id": "1774890", "revid": "767487", "url": "https://it.wikipedia.org/wiki?curid=1774890", "title": "Tra musica e poesia", "text": "Tra musica e poesia \u00e8 il primo album del cantante italiano Gianluca Capozzi, pubblicato nel 1994."}
{"id": "1774905", "revid": "125931897", "url": "https://it.wikipedia.org/wiki?curid=1774905", "title": "Nucleosintesi delle supernovae", "text": "La nucleosintesi delle supernove \u00e8 la produzione di nuovi elementi chimici all'interno delle supernovae. Ci\u00f2 accade principalmente a causa dell'esplosiva nucleosintesi durante la combustione dell'ossigeno e del silicio. Queste reazioni di fusione creano gli elementi silicio, zolfo, cloro, argon, potassio, calcio, scandio, titanio, vanadio, cromo, manganese, ferro, cobalto e nichel. In seguito alla loro espulsione durante un'esplosione di supernova, la loro abbondanza nel mezzo interstellare aumenta. Gli elementi pesanti (pi\u00f9 pesanti del nichel) si formano in prevalenza a seguito di un processo di cattura dei neutroni noto come processo r; in realt\u00e0, ci sono pure altri processi ritenuti responsabili della nucleosintesi di alcuni di questi elementi, come ad esempio il processo rp e un fenomeno di fotodisintegrazione noto come processo p. Quest'ultima sintetizza gli isotopi pi\u00f9 leggeri e poveri di neutroni degli elementi pesanti.\nSupernove.\nUna supernova \u00e8 un'esplosione di massa di una stella che pu\u00f2 avvenire in due modi: il primo prevede che una nana bianca, una volta raggiunto il limite di Chandrasekhar dopo aver assorbito materia da una stella compagna (di solito una gigante rossa), collassi in una stella di neutroni o in un buco nero, e il collasso inneschi la fusione nucleare degli atomi di carbonio e ossigeno rimanenti. L'improvviso rilascio di energia produce un'onda d'urto, e la nana bianca viene fatta a pezzi. La seconda possibilit\u00e0, pi\u00f9 comune, avviene quando una stella massiccia, di solito una supergigante, ha prodotto una notevole quantit\u00e0 di ferro nel suo nucleo, la cui fusione assorbe energia invece di liberarla. Quando la massa del nucleo di ferro raggiunge il limite di Chandrasekhar, decade in neutroni e, sotto l'effetto della sua stessa gravit\u00e0, implode. Ne risulta una tremenda ondata di neutrini, che sottraggono un'enorme quantit\u00e0 di energia alla stella e iniziano a viaggiare verso l'esterno. Attraverso un processo non del tutto compreso, una parte dell'energia trasportata dai neutrini viene ceduta agli strati esterni della stella. Quando, alcune ore dopo, l'onda d'urto raggiunge la superficie della stella, la sua luminosit\u00e0 aumenta drasticamente e gli strati esterni vengono sparati nello spazio. Il nucleo della stella pu\u00f2 diventare una stella di neutroni o un buco nero, a seconda della sua massa.\nElementi fusi.\nA causa della grande quantit\u00e0 di energia rilasciata, in una esplosione di supernova le temperature raggiunte sono molto pi\u00f9 elevate di quelle registrabili su una stella normale. Le alte temperature favoriscono un ambiente in cui si formano gli elementi di massa atomica superiore a 254, fino al californio, ottenuto ed osservato sulla Terra solo in laboratorio. Nella fusione nucleare della nucleosintesi stellare, il peso pi\u00f9 elevato per un elemento fuso \u00e8 quello del nichel, che raggiunge un isotopo di massa atomica 56. La fusione degli elementi compresi fra silicio e nichel avviene solo nelle stelle pi\u00f9 massicce, che terminano la loro vita con un'esplosione di supernova (processo di fusione del silicio). Un processo di cattura di un neutrone, chiamato processo s, durante la nucleosintesi stellare, pu\u00f2 creare elementi fino al bismuto, con massa atomica 209. Il \"processo s\" avviene in prevalenza nelle stelle di piccola massa che si evolvono pi\u00f9 lentamente.\nIl processo r.\nDurante la nucleosintesi delle supernove, il processo r (r sta per \"rapido\") crea isotopi molto ricchi di neutroni, che decadono subito dopo nel primo isotopo stabile, creando cos\u00ec isotopi stabili ricchi di neutroni di tutti gli elementi pesanti. Questo processo di cattura dei neutroni avviene in un ambiente ad alta temperatura con elevata densit\u00e0 di neutroni. Nel processo r, dei nuclei pesanti sono bombardati con un forte flusso di neutroni, formando cos\u00ec nuclei ricchi di neutroni fortemente instabili, i quali rapidamente vanno in decadimento beta per formare nuclei pi\u00f9 stabili ma con un elevato numero atomico e stesso peso atomico. Il flusso di neutroni \u00e8 sorprendentemente elevato, di circa 1022 neutroni per centimetro quadrato al secondo. I primi calcoli di un processo r dinamico che mostra l'evoluzione nel tempo dei risultati calcolati suggeriscono che l'abbondanza di questi processi sono una sovrapposizione di differenti flussi neutronici. I flussi minori producono il primo picco di abbondanza di processi r intorno al peso atomico A=130, ma non di quegli elementi chiamati attinoidi, mentre un grande flusso produce anche attinoidi come l'uranio ed il torio, ma mantengono il picco di abbondanza A=130 per breve tempo. Questi processi avvengono in un tempo compreso tra una frazione di secondo e alcuni secondi, a seconda delle caratteristiche ambientali. Centinaia di pubblicazioni hanno utilizzato questo modello tempo-dipendente. Molto curiosamente, l'unica supernova vicina osservata in epoca recente, la SN 1987a, non ha mostrato arricchimenti di processi r. Una teoria prevede che i prodotti del processo r possano essere espulsi da alcune supernovae, ma vengano catturati in altre come parte della stella di neutroni restante o del buco nero."}
{"id": "1774908", "revid": "1318658", "url": "https://it.wikipedia.org/wiki?curid=1774908", "title": "Pierre Levegh", "text": "Prese il nome \"Levegh\" in memoria di suo zio, un pioniere della guida che mor\u00ec nel 1904. \nLevegh \u00e8 principalmente ricordato per l'incidente alla 24 Ore di Le Mans del 1955 nel quale persero la vita, oltre a Levegh stesso, 83 spettatori.\nCarriera.\nPierre Levegh era anche un giocatore di hockey e di tennis. Nell'automobilismo corse in Formula 1 per la Lago-Talbot nel 1950 e nel 1951 con sei gare disputate di cui tre finite con un suo ritiro. In nessuna fece punti.\nA Le Mans corse con la Talbot (dal 1951) in quattro gare, terminando in quarta posizione. Nel 1952, la sua auto ruppe il motore nell'ultima ora di gara con quattro giri di vantaggio, probabilmente a causa di un cambio marcia errato causato dalla stanchezza del pilota. L'anno seguente (1953) fin\u00ec ottavo e nel 1954 fu coinvolto in un incidente durante la settima ora di gara.\nNel 1955 lasci\u00f2 la Talbot e pass\u00f2 a correre con la scuderia statunitense gestita da John Fitch a bordo di una Mercedes-Benz 300 SLR. Durante la terza ora di gara, sul lungo rettilineo che portava ai box agganci\u00f2 la Austin-Healey di Lance Macklin che fu costretto a spostarsi repentinamente verso i box subito dietro Mike Hawthorn. Dopo aver urtato un cumulo di terra, la Mercedes di Levegh vol\u00f2 letteralmente in aria atterrando, ormai distrutta, sulla tribuna davanti ai box. Il pilota mor\u00ec di fronte agli occhi di sua moglie e con lui 83 spettatori e 120 furono i feriti. La gara tuttavia fu fatta proseguire per non causare un blocco che avrebbe ostacolato l'arrivo dei soccorsi e delle ambulanze. \nLa Mercedes si ritir\u00f2 dalla gara (oltre che, in seguito, dalle corse motoristiche per i 30 anni successivi) in segno di rispetto per le vittime. Mike Hawthorn e Ivor Bueb proseguirono la gara a bordo della Jaguar e vinsero la 24 Ore di Le Mans. L'incidente fu la causa principale per la quale si decise negli anni a seguire di rendere pi\u00f9 sicuri i circuiti, per gli spettatori e per i guidatori stessi. La piccola casa automobilistica inglese Bristol Cars, giunta nelle prime tre posizioni della classe 2L a Le Mans nell'anno precedente, decise di abbandonare le corse a causa della tragedia. Fitch divenne un ricercatore nel campo della sicurezza automobilistica, creando progetti poi approdati nel mondo delle corse.\nLevegh \u00e8 sepolto nel cimitero di P\u00e8re-Lachaise a Parigi."}
{"id": "1774913", "revid": "124123", "url": "https://it.wikipedia.org/wiki?curid=1774913", "title": "Ruggero Giovannini", "text": "Biografia.\nDopo il diploma al liceo artistico nel 1940, finita la seconda guerra mondiale, dopo qualche esperienza come giornalista e cartellonista cinematografico, esord\u00ec come autore di fumetti sul \"Vittorioso\" nel 1945, con una storia scritta da Sandro Cassone, \"I seguaci di Adelchi\", alla quale seguirono \"Le avventure di Jim Brady\" scritta da Saverio Bui, che venne pubblicato anche da Imp\u00e9ria in Francia; con queste inizi\u00f2 una lunga collaborazione con questo periodico che si concluse nel 1969 e per il quale realizz\u00f2 anche trasposizioni a fumetti di film popolari come \"Mister V\", oltre a varie serie come \"Ted Rosseli\", scritta da Arra e Pier Costante Righini. Con lo pseudonimo di Roger Jonnys, pubblic\u00f2 nel 1946 alcune storie su Arsenio Lupin sull'\"Albo serie oro\" delle Edizioni Lampo. Per il Vittorioso realizz\u00f2 \"cineromanzi\" di vario genere, dal western al medioevale, all'antico romano, al rinascimentale, al contemporaneo come \"Le grandi acque\", \"La disfida di Barletta\", \"La canzone dell'Olifante\", \"La sfida di Long-Rifle\". A questo si alternano serie di notevole presa sul pubblico, come \"Mister V\" che inizia, sempre su \"Il Vittorioso\", il 14 novembre 1948, con l'episodio \"Mistero sull'Atlantico\" su soggetto di Domenico Volpi, per concludersi nel 1950 con la storia \"La via delle pagode\", oppure \"Ted\", scritto da Lo Cascio e Raglioli. Sia Jim Brady che Ted daranno in seguito il nome a due serie degli \"Albi del Vittorioso\", che ospitano tra l'altro \"Il pirata mascherato\" (1950), scritto dallo stesso Giovannini. Eccettuate due parentesi che lo vedono produrre per l'Inghilterra, lavor\u00f2 per Il Vittorioso anche dopo la trasformazione della rivista in \"Vitt: il rotocalco dei ragazzi,\" nel gennaio 1967, per la quale lavor\u00f2 fino al 1969. Il giornalista fotografo \"Flash\" sar\u00e0 il suo ultimo personaggio. \"Vitt\" cesser\u00e0 completamente le pubblicazioni nel 1970. In seguito comincer\u00e0 a collaborare con \"Il Giornalino.\" Durante gli anni sessanta collabor\u00f2 anche con il \"Corriere dei Piccoli\" realizzando nel 1962 una trasposizione a fumetti dell\"'Iliade\" e \"Terra che scotta\" per Tex.\nPer il mercato estero, durante gli anni cinquanta e sessanta, nonostante l'impegno per il Vittorioso, tramite gli Studi di Giolitti e di Roy d'Amy, realizza serie a fumetti per il mercato britannico edite dalla Fleetway come \"Robin Hood\" e \"Dick Daring\" pubblicate su \"Thriller Comics\", \"Kansas Kid / Tex Tone\" su \"Cowboy Comics\", \"Wild Bill Hickok\" per \"Radio Fun\", che vennero poi pubblicate anche in Francia da Imperia; negli anni sessanta pubblico \"I tre moschettieri\" su \"Look and Learn\", \"Jim Canada\" e \"Wild Bill Hickok\" su \"Radio Fun\", oltre a diverse serie western per \"Top Spot\" e \"Ranger\"; pubblic\u00f2 inoltre su \"Express Weekly\",\"Thriller Picture Library, Cowboy Picture Library\", \"War Picture Library\", \"Treasure\", \"Radio Fun\" e \"Tiger\"; lavor\u00f2 anche per il mercato francese, pubblicando con l'editore Fleurus. \nInfluenzato soprattutto dal fumetto realistico e avventuroso di produzione statunitense, si ispira a Will Gould e a Milton Caniff, evidenziando gi\u00e0 dai primi lavori un tratto essenziale, portato a caricaturare ambienti e figure umane.\nRealizz\u00f2 riduzioni di classici come \"Ben Hur\" e \"Il prigioniero di Zenda\", o di disegnare importanti serie come \"Olaf il vikingo\". Illustrando nel contempo molte opere narrative per ragazzi per l'editore Paravia.\nNegli anni settanta inizi\u00f2 a collaborare anche con \"Il Giornalino\" per il quale realizz\u00f2 diverse serie a fumetti come \"Bug Barri\", scritto da Mario Basari, e \"Harald il crudele\" (1970) e \"Gli uomini del pugnale\" (1971), scritti da Renata Gelardini, \"Capitan Erik\" (1972) sceneggiato da Claudio Nizzi, che disegner\u00e0 fino al 1975 e \"Ricky\" (1978), queste ultime due che verr\u00e0 pubblicata anche in Francia. Nel 2016 le storie di \"Capitan Erik\" vennero ristampate in volume. Dal 1974 al 1977 lavor\u00f2 presso la Lancio come direttore artistico per la testata \"Lanciostory\" per la quale curer\u00e0, tra i vari incarichi, una nota rielaborazione delle tavole dell\"'Eternauta\" (ricordata, fra l'altro, per l'articolato rimontaggio dall'originale formato orizzontale, trasformato in un pi\u00f9 moderno formato verticale), e la breve serie \"Biondo e Rampino\". Nel 1978 riprende la collaborazione col \"Giornalino\", dove idea e disegna la serie \"Ricky\", scritta da Giuliano Longhi. Nell'ultimo periodo della sua vita realizza la serie I biondi lupi del nord (1981/1983) scritta da Renata Gelardini per \"il Giornalino\".\n\u00c8 stato sposato e ha avuto due figli, Anna e Marco.\nMor\u00ec nel 1983."}
{"id": "1774934", "revid": "121336797", "url": "https://it.wikipedia.org/wiki?curid=1774934", "title": "Alfa Romeo P3", "text": "LAlfa Romeo Tipo B, pi\u00f9 nota come Alfa Romeo P3, \u00e8 una monoposto con motore 8 cilindri in linea progettata da Vittorio Jano e prodotta dall'Alfa Romeo tra il 1932 ed il 1935. Grazie alla numerose vittorie conquistate da, tra gli altri, Tazio Nuvolari e Achille Varzi \u00e8 considerata una delle migliori auto da competizione mai costruite.\nIl contesto.\nLa Tipo B o, mai ufficialmente, P3, venne progettata da Vittorio Jano per competere nei Gran Premi in categoria Formula Libera ed \u00e8 frutto della sintesi tra le precedenti 8C 2300 Monza e Tipo A. Fu una delle vetture pi\u00f9 vincenti della casa del Portello e corse sia per la casa milanese che sotto l\u2019egida della Scuderia Ferrari. Al suo debutto fu subito l\u2019auto da battere e il progetto molto avanzato la rese competitiva dal 1932 fino al 1935 quando colse ancora alcune storiche vittorie. Enzo Ferrari ne fece anche realizzare un solo esemplare biposto per competere (e vincere) nella Mille Miglia 1935.\nLa Tipo B deve il suo nome ufficiale al fatto di essere stata la seconda vettura Alfa Romeo, dopo la Tipo A, progettata in origine come monoposto. Tuttavia viste le numerose vittorie ottenute la vettura venne sin da subito soprannominata dalla stampa specializzata e dagli appassionati P3, per indicarla come erede spirituale della gloriosa Alfa Romeo P2, la vincitrice del primo campionato del mondo nel 1925, da cui tuttavia non ereditava parti meccaniche specifiche ma al massimo concetti di progettazione.\nLa vettura.\nIl suo sviluppo si divide in tre momenti separati, nel 1932, nel 1934 e nel 1935, per via della situazione economica della casa milanese e per il cambio di regolamento nella formula Gran Prix, da formula libera a formula 750 Kg.\nIl 1932.\nVittorio Jano e la sua \u00e9quipe si misero all\u2019opera per creare una vettura vincente che eliminasse i problemi di peso della pur valida 8C 2300 Monza e le complicazioni inutili della Tipo A dotata di due motori affiancati, e che sintetizzasse le qualit\u00e0 migliori di entrambe.\nIl telaio a longheroni e traverse in acciaio stampato a \u201cC\u201d deriva da quello della Tipo A, debitamente accorciato e modificato per accogliere il motore 8 cilindri in linea della 8C 2300 elaborato. Il motore \u00e8 un otto cilindri in linea bialbero sovralimentato con cilindrata aumentata a 2654 cm3 (alesaggio x corsa: 65 x 100 mm), derivato da quello che equipaggiava la 8C 2300 Monza. \nSi tratta di un propulsore molto avanzato per l\u2019epoca dato che anche questo, come gli altri motori 8 cilindri in linea Alfa Romeo, \u00e8 realizzato tutto in lega leggera e usa la soluzione biblocco per evitare i problemi congeniti di torsione dell\u2019albero motore e degli alberi a camme. Per risolvere questo problema Vittorio Jano divise il motore in due blocchi di 4 cilindri, ciascuno con propri alberi motore e alberi a camme, separati al centro dagli organi di comando della distribuzione. L\u2019alimentazione \u00e8 garantita da due carburatori Weber monocorpo e da due compressori volumetrici a lobi Roots posti sul lato sinistro del motore, azionati dagli ingranaggi della distribuzione. Accensione a magnete, lubrificazione a carter secco e raffreddamento ad acqua completano il propulsore che, in questa configurazione, erogava 215 CV a 5600 giri/minuto.\nLa frizione multidisco, il cambio a 4 marce e il differenziale sono in blocco con il motore. Proprio nella trasmissione e nel ponte posteriore si trovano le caratteristiche pi\u00f9 originali della P3. Jano, per ridurre la tendenza al sovrasterzo innata nelle vetture GP di allora, pose il differenziale subito dopo il cambio e trasmise il moto fino alle ruote posteriori attraverso due semiassi di trasmissione obliqui, disposti \u201ca triangolo\u201d, e con due coppie coniche. Le sospensioni anteriori e posteriori sono ad assale rigido con balestre semiellittiche e ammortizzatori a frizione, doppi al retrotreno e freni a tamburo a comando meccanico sulle quattro ruote.\nLa monoposto, pesante solo 680 Kg con una carrozzeria semplice e filante, nel 1932 raggiungeva i 225 Km/h e venne prodotta in 6 esemplari.\nIl 1934.\nQuell\u2019anno entr\u00f2 in vigore un nuovo regolamento dei Gran Prix che prevedeva peso massimo a vuoto senza pneumatici di 750 Kg, cilindrata massima libera e larghezza massima della carrozzeria non inferiore a 850 mm. La Formula 750 Kg si prospettava interessante per via dell\u2019annunciata partecipazione delle nuove Mercedes-Benz e Auto Union, le Frecce d\u2019argento, dopo il dominio della P3 degli anni precedenti.\nPer combattere le monoposto tedesche l'Alfa Romeo costru\u00ec 7 nuovi esemplari di P3 aggiornata allargando adeguatamente l\u2019abitacolo, appesantendola fino a 750 Kg e soprattutto intervenendo sulla meccanica. Il motore venne potenziato aumentando l\u2019alesaggio a 68 mm e la cilindrata totale a 2905 cm3 per una potenza finale di 255 CV a 5400 giri/minuto mentre il cambio venne rinforzato eliminando la 1\u00aa marcia e irrobustendo gli ingranaggi delle altre 3. L\u2019ingegnere aeronautico della Breda Cesare Pallavicino aveva anche messo a punto, dopo una lunga serie di test sull\u2019autostrada Milano-Laghi, una versione aerodinamica della Tipo B P3 per competere sui circuiti veloci.\nIl 1935.\nNel 1935 la Scuderia Ferrari, che gestiva le P3 dalla fine del 1933, schier\u00f2 in campo una versione ancora aggiornata della Tipo B con cilindrata aumentata prima a 3165 cm3 (alesaggio x corsa: 77 x 100 mm) e poi a 3822 cm3 per accrescere la potenza fino a 265 CV a 5400 giri/minuto e portare la velocit\u00e0 massima a 275 Km/h. Inoltre vennero montati freni a tamburo a comando idraulico, sospensioni posteriori con ammortizzatori idraulici e sistema a balestrine semicantilever e, solo sulle vetture di Nuvolari e Chiron, sospensioni anteriori indipendenti tipo Dubonnet. Inoltre Enzo Ferrari decise di iscrivere alla Mille Miglia 1935, oltre alle vetture vincitrici negli anni passati, anche una Tipo B modificata per partecipare alle gare su strada in categoria Sport.\nLe competizioni.\nIl debutto avvenne il 5 giugno 1932, al 10\u00ba Gran Premio d\u2019Italia a Monza, con Tazio Nuvolari al volante, e fu un altro degli esordi vittoriosi della casa milanese. La stagione prosegu\u00ec con altre sei vittorie, tra cui i pi\u00f9 importanti gran Premi dell'epoca, vale a dire quelli di Francia e di Germania. L'altro pilota era il tedesco Rudolf Caracciola. Grazie a questi successi, l'Alfa Romeo vinse con Nuvolari il Campionato Internazionale Automobilistico, basato quell'anno proprio sui Gran Premi d'Italia, Francia e Germania.\nNel 1933 il reparto che si occupava delle competizioni, l'Alfa Corse, venne chiuso a causa della crisi finanziaria che interessava l'Alfa Romeo. La partecipazione diretta alle competizioni fu di conseguenza sospesa. Tuttavia tutto il materiale delle Alfa Romeo da competizione venne trasferito alla Scuderia Ferrari di Modena, che preparava e portava in gara le vetture da competizione fin dal 1929. In quell'anno non partecip\u00f2 alle prime 25 competizioni e riprese l'attivit\u00e0 nelle competizioni in agosto. Vinse 6 delle 11 corse, tra cui i Gran Premi di Italia e di Spagna.All\u2019inizio della stagione 1934 le Alfa Romeo riscossero una buona serie di vittorie a Monaco, ad Alessandria, al Gp di Tripoli e alla Targa Florio e, con la versione aerodinamica, all\u2019AVUS a Berlino. Al Gp di Francia la P3 ottenne una storica tripletta con Luis Chiron 1\u00b0, Achille Varzi 2\u00b0 e Guy Moll 3\u00b0. Dopo questa affermazione tuttavia i progetti pi\u00f9 moderni e avanzati delle Mercedes-Benz W125 e della Auto Union Typ A divennero definitivamente competitive e affidabili vincendo le altre quattro competizioni maggiori della stagione europea lasciando alla P3 solo vittorie minori. Nel complesso la P3 vinse comunque 18 dei 35 Gran Premi programmati per quella stagione.\nIl 1935 fu caratterizzato da una perdita di competitivit\u00e0 a causa della superiorit\u00e0 delle automobili tedesche. Questo per\u00f2 non imped\u00ec alla P3 di conquistare un'ultima importante vittoria: il Gran Premio di Germania in cui Tazio Nuvolari accanton\u00f2 la nuova ma gi\u00e0 superata 16C Bimotore per la \"vecchia\" P3 e conquist\u00f2 una vittoria entrata nella leggenda, sotto lo sguardo attonito di 300.000 spettatori tedeschi, tra cui numerosi dirigenti del partito nazista. Condusse una gara in rimonta e quando arriv\u00f2 in testa fu superato dalla pi\u00f9 potente Mercedes Benz W25 di Manfred von Brauchitsch a causa di un imprevisto ai box per la rottura della pompa della benzina manuale per il rifornimento, ma riusc\u00ec a rimontare e superare all'ultimo giro l'avversario tedesco che aveva consumato le gomme al punto di farle scoppiare. Nonostante la ormai schiacciante superiorit\u00e0 tedesca la versatilit\u00e0 e l'agilit\u00e0 della P3 permisero alla vettura di vincere comunque 16 dei 39 Gran Premi della stagione 1935.\nLa Tipo B P3 \"Sport\".\n Alla Mille Miglia 1935 la Scuderia Ferrari decise di iscrivere, oltre alle vetture dell\u2019anno passato, anche una Tipo B P3 modificata per partecipare alle gare su strada in categoria Sport. Partendo da una vettura con motore 2654 cm3 da 220 CV a 5500 giri/minuto venne realizzata un\u2019angusta biposto con volante spostato sul lato destro, parafanghi, dinamo, batteria, fari, avviamento elettrico, e ruota di scorta; tutto ci\u00f2 di cui una vettura da pista avesse bisogno per essere ammessa alla circolazione stradale a met\u00e0 anni '30. Venne affidata al pilota Carlo Maria Pintacuda che scelse il marchese Alessandro Dalla Stufa come suo compagno di viaggio in virt\u00f9 della sua corporatura minuta che gli consentiva di sedersi nel piccolo abitacolo scoperto. Naturalmente vinsero la gara con oltre 40 minuti di vantaggio sul secondo classificato alla media di 114,72 Km/h. L'anno successivo la stessa vettura venne affidata a Clemente Biondetti che la condusse al 4\u00ba posto, dietro le tre nuove Alfa Romeo 8C 2900 A Botticella.\nLe vittorie.\nDi seguito le 46 vittorie conquistate dalla P3 nelle varie stagioni.\nCuriosit\u00e0.\nSul cofano motore della \"P3\" con cui vinse il Gran Premio di Germania del 28 luglio 1935, Tazio Nuvolari aveva fatto dipingere il motto \"Donne e Motori, Gioie e Dolori\", sormontata dall'effigie della tartaruga regalatagli da Gabriele D'Annunzio."}
{"id": "1774952", "revid": "287204", "url": "https://it.wikipedia.org/wiki?curid=1774952", "title": "Guy Tunmer", "text": "In Formula 1 partecip\u00f2 al solo Gran Premio del Sud Africa 1975 a bordo di una Lotus 72 del Team Gunston, chiudendo la gara in undicesima posizione. In seguito corse in Formula Atlantic.\nMor\u00ec in un incidente motociclistico in Sud Africa nel 1999."}
{"id": "1774988", "revid": "83531", "url": "https://it.wikipedia.org/wiki?curid=1774988", "title": "Nicola de Apulia", "text": ""}
{"id": "1774991", "revid": "716642", "url": "https://it.wikipedia.org/wiki?curid=1774991", "title": "Basingstoke Town Football Club", "text": "Il Basingstoke Town Football Club \u00e8 la squadra di calcio di Basingstoke, Hampshire, \nmilitante in Southern Football League (Division South), vale a dire l'ottavo livello del calcio inglese.\nLe partite casalinghe si disputano al The Camrose.\nStoria.\nLe prime tracce di attivit\u00e0 calcistica a Basingstoke risalgono all'ultima decade del secolo diciannovesimo. Nel 1896, per effetto della fusione tra Basingstoke Albion ed Alsworth United, nacque il Basingstoke Town F.C. Cinque anni pi\u00f9 tardi, il club approd\u00f2 all'Hampshire League dove, nel 1909, si fuse ulteriormente con la compagine degli Hants Ironworks ed ottenne, nelle stagioni 1911-12 e 1919-20, buoni risultati.\nNel 1946 la squadra inizi\u00f2 a giocare presso lo stadio che di l\u00ec in avanti sarebbe stato sempre il suo, vale a dire The Camrose, derivando il nome dal benefattore Lord Camrose.\nIl periodo degli anni sessanta pu\u00f2 essere definito sicuramente positivo per il club, considerando che al\ntermine della stagione 1967-68 vinse la lega. Nella stagione 1971-1972 il Basingstoke Town F.C. entr\u00f2 in Southern League, riuscendo a mantenere l'imbattibilit\u00e0 casalinga durante tutto il torneo.\nNonostante gli sforzi per scalare i gradini del calcio inglese, i tifosi dovettero aspettare la stagione 1997-1998 per ottenere quella che probabilmente fu la maggior soddisfazione calcistica della storia del club, non legata al campionato, bens\u00ec alla FA Cup, dove, dopo aver pareggiato fuori casacon i Wycombe Wanderers per 2-2, il Basingstoke Town F.C. riusc\u00ec a vincere il replay ai rigori, dopo un altro\npareggio per 2-2. Le cose andarono in modo simile anche nel turno successivo, giocato contro il Northampton Town, ma in quell'occasione\ni rigori furono fatali. Per il resto seguirono risultati altalenanti e non sempre incoraggianti, sino ai giorni nostri.\nNella stagione 2014-2015 il club conquista un sesto posto in classifica in National League South, uno dei due campionati che costituiscono la sesta divisione inglese."}
{"id": "1774992", "revid": "287204", "url": "https://it.wikipedia.org/wiki?curid=1774992", "title": "Da ieri a sempre", "text": "Da ieri a sempre \u00e8 il quinto album del cantante italiano Gianluca Capozzi, contenente gli inediti \"Si perdo a te\" e \"Dimme\" e che raccoglie tutti i successi dei suoi precedenti lavori."}
{"id": "1775001", "revid": "810736", "url": "https://it.wikipedia.org/wiki?curid=1775001", "title": "Chiesa di Santa Passera", "text": "La chiesa di Santa Passera \u00e8 una chiesa romana risalente agli inizi del V secolo, ristrutturata e ampliata nel XIV secolo, edificata sui resti di un mausoleo romano e di una cripta risalenti alla seconda met\u00e0 del II secolo.\nL'origine del nome della chiesa, ubicata nel quartiere Portuense di Roma, \u00e8 incerta poich\u00e9 non \u00e8 mai esistita una santa di nome \"Passera\".\nStoria.\nSecondo la tradizione, essa fu costruita sulle rive del Tevere nel luogo in cui, agli inizi del V secolo, i resti di due santi alessandrini, Ciro e Giovanni, furono sbarcati, provenienti dall'Egitto, per essere trasferiti nella citt\u00e0 di Roma. Dal secolo XI in poi appartenne al monastero di Santa Maria in Via Lata, e, nei documenti dell'XI-XIII secolo \u00e8 chiamata \"Sancti Abbacyri\" oppure \"Sancti Cyri et Iohannis\", in ricordo dei due santi per i quali fu costruita la chiesa. Nel XIV secolo al nome di \"Abbaciro\" si sostitu\u00ec quello di \"Santa Pacera\" o \"Passera\": cos\u00ec in un documento del 1317 si parla di un appezzamento \"posita extra portam Portuensem in loco qui dicitur S. Pacera\". Questo appellativo sar\u00e0 poi prevalente nei secoli successivi.\nSull'origine del nome \"Passera\", santa che non \u00e8 mai esistita nella storia del cristianesimo, l'ipotesi \u00e8 che esso derivi dal titolo \"Abb\u00e0s Cyrus\" (\"padre Ciro\"), da cui il nome \"Abbaciro\": dalla storpiatura popolare di questo termine sarebbero derivati \"Appaciro\", \"App\u00e0cero\", \"P\u00e0cero\", \"P\u00e0cera\" e infine \"Passera\".\nA confondere ulteriormente l'onomastica della chiesa si aggiunge inoltre l'errore popolare che volle arbitrariamente assimilare la fantomatica \"santa Passera\" con santa Prassede e festeggiarne in tal luogo la ricorrenza il 21 di luglio in concomitanza con le celebrazioni di quest'ultima martire.\nNel XIV secolo l'antica chiesa fu completamente ristrutturata e sopraelevata.\nDescrizione.\nIl complesso di Santa Passera \u00e8 composto di tre piani sovrapposti.\nLa chiesa.\nLa chiesa superiore del XIV secolo \u00e8 a pianta rettangolare ad un'unica navata, con abside e soffitto ligneo, edificata su di un edificio preesistente, un mausoleo romano, le cui caratteristiche architettoniche ancora si distinguono esternamente sul lato sinistro della chiesa; l'edificio presenta tratti molto simili al cenotafio di Annia Regilla, quest'ultimo risalente alla seconda met\u00e0 del II secolo d.C.. La facciata della chiesa si trova in una posizione elevata, preceduta da una terrazza a cui si accede tramite una doppia rampa di scale. All'interno un presbiterio semicircolare che custodisce l'immagine del Cristo in compagnia di uno stuolo di santi. Un'altra pittura raffigura sempre il Cristo con i santi Ciro e Giovanni.\nL'oratorio.\nAl piano inferiore i resti sotterranei dell'oratorio medievale del V secolo cui si accede da una porta esterna sotto elevata rispetto al terreno. L'oratorio si compone di quattro locali costruiti con mattoni e intercomunicanti. Sulla porta campeggia l'iscrizione che testimonia l'antico utilizzo della struttura quale sepolcro dei santi Ciro e Giovanni:\nLa cripta.\nDall'oratorio una scaletta consente di scendere nella stretta cripta ipogea a pianta rettangolare che originariamente custodiva i resti dei due santi martirizzati. L'ambiente, interrato dopo il 1706, riscoperto nel 1904, \u00e8 databile tra la fine del II secolo e l'inizio del III secolo. La poca illuminazione proviene da un'apertura nella volta e dalle scale. Difficilmente visibili sulle pareti tracce di decorazioni pittoriche, in parte ammalorate dalle innumerevoli piene del vicino Tevere, e in parte vandalizzate. Si intravedono ancora tracce di decorazioni a carattere funerario: sulla volta alcuni glifi e stelle. Sulla parete nord era rappresentata, con in mano la bilancia, la dea Dike, quindi un uccello e un pugile. Sulla parete sud si intravede una pecora e alcuni tratti in pigmento rosso. Verso la fine XIII secolo fu dipinta una Madonna col Bambino, asportata e trafugata nel 1968.\nNella cultura di massa.\nL'assonanza del nome dell'ipotetica santa con quello dell'organo sessuale femminile, cos\u00ec come noto nel dialetto romanesco e citato dal poeta Giuseppe Gioachino Belli, ha spesso dato origine a doppi sensi e giochi di parole diffusi popolarmente.\nLa chiesa ha fatto da sfondo ad alcune scene del film \"Uccellacci e uccellini\" di Pier Paolo Pasolini.\nUbicazione.\nLa chiesa di Santa Passera si trova nel quartiere Portuense dell'Urbe, nel vicolo omonimo, tra la via Magliana e la riva destra del fiume Tevere, di fronte alla basilica di San Paolo fuori le mura."}
{"id": "1775034", "revid": "729019", "url": "https://it.wikipedia.org/wiki?curid=1775034", "title": "Jon Callard", "text": "Biografia.\nL'attivit\u00e0 agonistica di Callard si svolse quasi tutta negli ultimi anni del dilettantismo nel rugby XV; all'epoca, quindi, la sua occupazione era quella di insegnante, dapprima di educazione fisica in una scuola del Somerset, poi di biologia.\nLa prima squadra di rilievo fu la gallese , nella quale Callard gioc\u00f2 fino al 1989, anno in cui si trasfer\u00ec in Inghilterra al .\nNel 1993 fu convocato per la prima volta dall', con la maglia della quale esord\u00ec in un incontro di fronte agli \"All Blacks\" segnando loro 12 punti (4 calci piazzati).\nNel 1995 fece parte della spedizione inglese in Sudafrica alla III Coppa del Mondo, nel quale gioc\u00f2 una sola partita, la sua quarta assoluta, contro .\nL'ultimo incontro fu a Twickenham contro il , in cui segn\u00f2 9 punti.\nFurono in totale 5 (con 69 punti) gli incontri giocati da Callard in Nazionale.\nA livello di club si laure\u00f2 campione d'Europa nel 1998, sua ultima stagione professionistica, con il Bath, realizzando un'impresa: nella finale di Bordeaux contro il Brive, Callard realizz\u00f2 l'intero \"score\" per la sua squadra: una meta, la relativa trasformazione pi\u00f9 quattro calci piazzati, per un totale di 19 punti contro i 18 dei francesi.\nFu anche campione d'Inghilterra, sempre con il Bath, per cinque stagioni, le prime quattro, dal 1991 al 1994, consecutive, poi ancora una volta nel 1996; quattro furono invece le coppe Anglo-Gallesi, tre delle quali, dal 1994 al 1996, consecutive.\nAl ritiro dell'attivit\u00e0 agonistica divenne subito l'assistente tecnico di Andy Robinson alla guida del Bath e, nel 2000, l'allenatore unico dello stesso club; nel 2002 fu l'assistente di Phil Davies al , e poco pi\u00f9 tardi della Nazionale inglese U-21.\nNel 2005 entr\u00f2 nei quadri della scuola nazionale di formazione tecnica della Rugby Football Union e, in occasione della , gli fu affidato l'incarico di addestrare i giocatori della Nazionale maggiore alle tecniche di calcio della palla ovale."}
{"id": "1775049", "revid": "117484227", "url": "https://it.wikipedia.org/wiki?curid=1775049", "title": "Caniparola", "text": "Caniparola \u00e8 una frazione del comune di Fosdinovo, in provincia di Massa e Carrara.\nGeografia fisica.\nSi trova a sud del borgo di Fosdinovo, nella parte pianeggiante del territorio comunale, a circa 39 metri d'altezza sul livello del mare.\nSi tratta della pi\u00f9 bassa tra le frazioni del comune di Fosdinovo per altitudine e si disloca lungo la prima parte della strada provinciale che dall'Aurelia conduce sino al capoluogo comunale. Confina a sud con la frazione sarzanese di San Lazzaro, a est con la frazione castelnovese di Colombiera e a ovest con il quartiere sarzanese di Sarzanello.\nStoria.\nFin dal 1355, anno in cui nacque il Marchesato di Fosdinovo, Caniparola ne faceva parte, in qualit\u00e0 di villaggio minore. Per tutta l'esistenza del Marchesato, Caniparola ne condivise il destino, assumendo piano piano un'importanza via via sempre pi\u00f9 crescente. \nFino al XVIII secolo, sorgeva a Caniparola una torre, edificata al tempo dei vescovi di Luni, sulla quale il marchese di Fosdinovo Gabriele III Malaspina, portando a termine il progetto del suo predecessore, Carlo Francesco Agostino Malaspina, che vi mor\u00ec nel 1722, costru\u00ec nel 1724 la propria residenza estiva, la villa Malaspina. Sempre Gabriele III complet\u00f2 la via maestra che ancor oggi collega Caniparola a Fosdinovo. La piana su cui fu fondata la villa era gi\u00e0 sfruttata per uso agricolo dai Malaspina, che vi avevano fatto costruire diverse case coloniche (si parla infatti di \"fattorie malaspiniane\"). Verso la met\u00e0 del XVIII secolo, tra la fine del marchesato di Gabriele III e l'inizio di quello di Carlo Emanuele Malaspina, furono scoperti poi dei banchi di lignite per l'estrazione del cosiddetto \"carbon fossile di Caniparola\".\nDopo la Restaurazione, Fosdinovo e, di riflesso, anche Caniparola passarono sotto gli Estensi, che nel 1822 completarono la prima strada rotabile del fosdinovese, lunga circa 8 miglia, che dal Portone di Caniparola giunge ancora oggi a Tendola passando da Fosdinovo. \nI discendenti dei Malaspina di Fosdinovo, durante il dominio estense, vissero nella Villa Malaspina, poich\u00e9 il Castello di Fosdinovo era stato comprato dagli Estensi stessi per evitare che venisse usato come cava di materiale. \nFin dal 1865 \u00e9 attestata la presenza a Fosdinovo di una setta chiamata \"Congiura\", esprimente idee socialiste, con fulcro presso gli operai di lignite di Caniparola. \nNel 1937 per la prima volta il Giro d'Italia attravers\u00f2 il Comune di Fosdinovo, scoprendo l'irta salita di 6,2 km che porta da Caniparola a Fosdinovo (pendenza media del 7%, con punte del 10%), durante la quarta tappa tenutasi l'11 maggio, che si articolava tra Genova e Viareggio. La tappa fu vinta dal ciclista italiano Olimpio Bizzi, mentre il primo in vetta dopo la salita era Enrico Mollo, che arriv\u00f2 poi terzo alla tappa. \nIl toponimo di Caniparola deriva dalla coltivazione della canapa che si svolgeva nell'area in passato.\nSociet\u00e0.\nEvoluzione demografica.\nDurante la seconda met\u00e0 del Novecento, la frazione ha avuto un rilevante incremento demografico, corrisposto ad un altrettanto rilevante incremento delle infrastrutture e delle residenze costruite. La frazione rappresenta quasi la met\u00e0 della popolazione totale del comune e si presenta oggi come una zona residenziale, pur conservando vigneti e uliveti del passato agricolo. Dal 2005 \u00e8 sede anche del Punto di Emergenza Territoriale 118 del Comune attraverso la Pubblica Assistenza \"Concordia\" che, dal 1974, opera sul territorio. \nTra Caniparola, San Lazzaro (Sarzana) e Molicciara (Castelnuovo Magra) si \u00e8 venuta a creare nel tempo un'evidente continuit\u00e0 urbana che non risente dei confini amministrativi.\nReligione.\nCaniparola \u00e8 sede della parrocchia di Sant'Antonio da Padova della diocesi di Massa Carrara-Pontremoli nel Vicariato di Carrara da marzo 2017 (prima si trovava in quello di Aulla). I parrocchiani sono 1624. La festa del patrono si festeggia con la solennit\u00e0 del 13 giugno.\nCultura.\nIstruzione.\nCaniparola \u00e8 sede del distaccamento dell'istituto scolastico statale \"Don Florindo Bonomi\", consistente di materne, elementari e medie, la cui sede principale si trova a Fosdinovo.\nSport.\nCaniparola possiede la grande palestra comunale di Fosdinovo e lo stadio \"Mulattieri\", situato in localit\u00e0 Borghetto-Melara, dove si tengono alcuni tornei di calcio comunali come il Trofeo Citt\u00e0 di Fosdinovo e il Memoriale Federico Severino, triangolare tra le squadre delle frazioni del comune. A Caniparola sono giocate inoltre le partite della principale squadra di pallavolo di Fosdinovo, la \"Volley C.P.O. Fosdinovo\", il cui settore femminile partecipa attualmente al campionato regionale di Serie C."}
{"id": "1775061", "revid": "287204", "url": "https://it.wikipedia.org/wiki?curid=1775061", "title": "Palazzo Antinori di Brindisi", "text": "Palazzo Antinori di Brindisi si trova in via dei Serragli 9 a Firenze.\nStoria.\nNel 1488 Antonio di Tommaso Antinori acquist\u00f2 da Tommaso Soderini una casa che arrivava in estensione fino a via Maffia. A questa propriet\u00e0 aggiunse poco dopo una casa adiacente comparata da Giuliano di Agostino, ottenendo il nucleo originario dell'odierno palazzo. Un ramo della famiglia Antinori abit\u00f2 questo palazzo (il principale palazzo Antinori si trova tutt'oggi in piazza Antinori), distinguendosi con numerosi senatori, nel periodo granducale, e letterati. \nNel XVIII secolo Giovanni Gaetano Antinori arricch\u00ec il palazzo della sua collezione di antichit\u00e0, tra le pi\u00f9 importanti della citt\u00e0. A met\u00e0 dell'Ottocento il ramo familiare ottenne in via ereditaria i titoli e i beni degli Antinori duchi di Brindisi, che fin dal XV secolo si erano stabiliti in Campania. Poco dopo (1853) Amerigo Antinori fece ristrutturare il palazzo di famiglia, facendolo ingrandire da Giuseppe Poggi. \nIn quell'occasione venne creata un'entrata separata per gli inquilini e un grande accesso per le carrozze, che si estendeva fino a via Maffia.\nI lavori si conclusero nel 1893 e in quell'occasione il duca Amerigo, gi\u00e0 amministratore dei beni privati di casa Lorena, decise di invitare la vedova di Leopoldo II di Toscana, l'ex granduchessa Maria Antonia, che viveva ormai in esilio da diversi anni. Per l'occasione i giornali riportano come accorsero a riverirla non solo l'aristocrazia del Granducato, ma anche la gente del quartiere.\nQuando si estinse il ramo familiare, il palazzo and\u00f2 in eredit\u00e0 agli Aldobrandini, i cui discendenti abitano ancora la storica residenza.\nArchitettura.\nLa facciata su via dei Serragli \u00e8 molto sobria, con i due portali gemelli ai lati e due file di semplici finestre rettangolari, sottolineate dalle cornici marcapiano, ai piani superiori.\nPi\u00f9 articolati sono gli interni progettati dal Poggi, a partire dal passaggio per le carrozze, coperto da volte a crociera ribassate e decorato da statue e costolonature geometriche a imitazione della pietra. Da qui si accede, a sinistra, al vano dello scalone, composto da pi\u00f9 rampe, decorato da stucchi e rischiarato da vetrate dove compare lo stemma degli Antinori.\nNel piccolo giardino il Poggi dimostr\u00f2 tutta la sua abilit\u00e0, ingrandendone illusionisticamente le proporzioni: la montagnola artificiale infatti, coperta di rocce, siepi e piante, dilata lo spazio in prospettiva, verso la loggia neorinascimentale con vetrate, posta in posizione rialzata e raggiungibile tramite una ripida scalinata in pietra. La loggetta \u00e8 tipica dello stile del Poggi, con le colonne accoppiate e il motivo alternato dell'arco e dell'architrave, che crea una sorta di serliana in piccolo. Per accedervi dal palazzo venne inoltre creato un ponte sospeso. Oggi vi si avvolge un glicine, mentre altre essenze tipiche del giardino romantico eclettico (palme, lecci e siepi di alloro) arredano lo spazio verde.\nL'edificio delle scuderie si trova lungo via Maffia e venne decorato in stile neomedievale, con un alto muro arricchito dal finto bugnato e coronato da merlatura. "}
{"id": "1775063", "revid": "767487", "url": "https://it.wikipedia.org/wiki?curid=1775063", "title": "Pescivendolo", "text": ""}
{"id": "1775076", "revid": "116034984", "url": "https://it.wikipedia.org/wiki?curid=1775076", "title": "Czartoryski", "text": "La famiglia Czartoryski \u00e8 una delle pi\u00f9 importanti famiglie nobili di origine polacco-lituana, appartenenti alla Szlachta. Si segnal\u00f2 tra le pi\u00f9 influenti tra quelle che sostennero la Confederazione Polacco-Lituana nel XVIII secolo.\nStoria.\nOrigini.\nI Czartoryski discendevano direttamente dalla famiglia Granducale lituana. I loro antenati discendevano infatti dal granduca Algirdas, conosciuto col nome di Costantino dopo il suo battesimo cristiano, che divenne Principe Czartoryski, nella Volinia. Suo figlio Vasili Konstantinovich \u00e8 a tutti gli effetti considerato il progenitore della famiglia Czartoryski.\nXVIII secolo.\nTra i suoi discendenti si ricorda il principe Kazimierz Czartoryski (1674-1741), duca di Klewan e Zukow, castellano di Wilnow, che fece valere i propri diritti sulla corona lituana nel corso del XVIII secolo. Uomo intelligente e finemente educato, spos\u00f2 Isabella Morsztyn, figlia del Gran Tesoriere di Polonia. \nLa famiglia acquis\u00ec gran parte della propria potenza sotto i fratelli di Kazimierz, Micha\u0142 Fryderyk e August Aleksander nell'ambito della Confederazione Polacco-Lituana nel corso del XVIII secolo, durante i regni dei monarchi Augusto II e Stanislao Leszczy\u0144ski. \nLa famiglia mantenne la propria influenza sino alla seconda met\u00e0 del XVIII secolo alla corte di Augusto III. I fratelli Czartoryski ottennero fama grazie alla parentela con Stanislao Poniatowski, che spos\u00f2 la loro sorella, e il cui figlio, sul finire del secolo, divenne l'ultimo re indipendente della confederazione, con il nome di Stanislao II.\nLa famiglia Czartoryski fu ancora protagonista nelle fasi del declino della confederazione e dell'insorgere dell'instabilit\u00e0 politica che preluse allo smembramento della Polonia.\nAnche se i possedimenti della famiglia a Pu\u0142awy vennero confiscati dall'Impero Russo nel 1794, nel corso della terza partizione della Polonia, la famiglia continu\u00f2 ad avere un ruolo predominante nella politica dello stato polacco, con personaggi di rilievo come Adam Kazimierz Czartoryski e Adam Jerzy Czartoryski.\nStemma e motto.\nLo stemma della famiglia Czartoryski era completato dal motto: \"B\u0105d\u017a co b\u0105d\u017a\" (Lascia che sia ci\u00f2 che \u00e8). Lo stemma corrisponde allo stemma modificato della Polonia, con l'aggiunta delle insegne del Vytis, lo stemma della Lituania, oltre al tradizionale simbolo della Bielorussia.\nAltri membri notabili della famiglia.\nTra i membri di rilievo membri della famiglia si ricordano:"}
{"id": "1775078", "revid": "110157", "url": "https://it.wikipedia.org/wiki?curid=1775078", "title": "Generi di Sapindaceae", "text": "La voce elenca i generi di \"Sapindaceae\" pi\u00f9 noti.\nI nomi comuni in italiano sono evidenziati in grassetto accanto al nome scientifico; mentre il numero delle specie \u00e8 puramente indicativo in quanto dipende dalle varie classificazioni adottate dai botanici ."}
{"id": "1775089", "revid": "2181294", "url": "https://it.wikipedia.org/wiki?curid=1775089", "title": "Manuel Meli", "text": "Biografia.\nFin da bambino grande appassionato di cinema, Manuel Meli entra nel mondo del doppiaggio a sette anni grazie all'assistente al doppiaggio Elena Masini."}
{"id": "1775124", "revid": "36426", "url": "https://it.wikipedia.org/wiki?curid=1775124", "title": "Palazzo Zanchini", "text": ""}
{"id": "1775136", "revid": "347132", "url": "https://it.wikipedia.org/wiki?curid=1775136", "title": "Alessandro Coppi", "text": "Fonda giovanissimo il giornale dell'appennino modenese \"Il Frignano\", di sponda cattolica. Esponente del Partito Popolare di don Luigi Sturzo, ne diventa segretario provinciale a Modena. Contribu\u00ec alla Resistenza negli anni del fascismo e sar\u00e0 il primo presidente del Comitato di Liberazione Nazionale di Modena. \u00c8 stato deputato all'Assemblea Costituente, e deputato alla Camera dei deputati nella I legislatura."}
{"id": "1775184", "revid": "1926649", "url": "https://it.wikipedia.org/wiki?curid=1775184", "title": "Luca Brunetti", "text": "Carriera.\nGiocatore.\nFece diciottenne il suo esordio in Serie A il 13 marzo 1983 a Cesena in Cesena-Sampdoria (0-2).\nDa ricordare nella carriera di Brunetti le stagioni trascorse in riva allo Jonio, quando vestiva la casacca rossobl\u00f9 del in serie cadetta, dove fu anche capitano della squadra. Il 12 gennaio 1992 si rese protagonista di un fatto singolare: durante la partita del campionato 1991-92, Pescara-Taranto, segn\u00f2 una rete con un tiro scagliato dai 75 metri di distanza.\nChiusa la lunga parentesi tarantina, si trasfer\u00ec al Brescia, col quale ha disputato tre campionati, due di Serie A e uno di Serie B, facendo il suo esordio con le rondinelle, il 6 settembre 1992 a Napoli in Napoli-Brescia (0-0). Con la maglia bresciana segn\u00f2 anche la sua prima rete in massima serie, durante la 33\u00aa giornata del campionato 1992-93, in Milan-Brescia 1-1.\nAllenatore.\nUna volta terminata la carriera da calciatore, Brunetti divent\u00f2 allenatore, guidando soprattutto formazioni giovanili, come quelle di Pisa e Lecce, per poi intraprendere esperienze come osservatore del Padova e successivamente come assistente dell'allenatore toscano Giuseppe Papadopulo."}
{"id": "1775185", "revid": "1431409", "url": "https://it.wikipedia.org/wiki?curid=1775185", "title": "Vasyl' Rac", "text": "Dopo aver giocato per un paio di club provinciali in patria, nel 1981 la Dinamo Kiev si accorge di lui e lo tessera nel proprio club, dove diviene un elemento stabile nel gioco di Valeri Lobanovski, che lo promuove in Nazionale cinque anni pi\u00f9 tardi, nel 1986: gioca 47 incontri e sigla 4 gol per l'Unione Sovietica, disputando due Mondiali (1986 e 1990) e sfiorando il titolo Europeo del 1988 perdendo la finale contro i Paesi Bassi 2-0.\nCaratteristiche tecniche.\nCentrocampista esterno di quantit\u00e0, poteva giocare anche come terzino all'occorrenza pur non essendo un giocatore difensivo, e talvolta Lobanovski l'ha schierato da mediano. Era in possesso di un buon tiro, sapeva crossare, ed era inarrestabile quando scendeva sulla fascia sinistra, essendo molto veloce.\nCarriera.\nClub.\nA livello di club, Rac gioc\u00f2 soprattutto per la , squadra con la quale vinse diversi trofei, tra cui la Coppa delle Coppe nel 1986. Nel 1989 tenta l'avventura all'estero, andando a giocare nel campionato spagnolo, con la maglia dell'Espanyol: dopo undici presenze torna in patria. Nel 1991, essendo di origini ungherese, opta per un trasferimento in Ungheria, accordandosi col Ferencvaros, club nel quale si ritira nel 1993.\nNazionale.\nCon l' gioc\u00f2 tra il 1986 e il 1990 47 partite impreziosite da 4 reti. Partecip\u00f2 ai mondiali di calcio di e e al Campionato europeo di calcio di .\n\u00c8 ricordato dagli appassionati di calcio per la spettacolare rete, un tiro da trenta metri terminato all'incrocio dei pali, segnata contro la durante la rassegna messicana."}
{"id": "1775188", "revid": "1305772", "url": "https://it.wikipedia.org/wiki?curid=1775188", "title": "Alfeo Corassori", "text": "\u00c8 stato deputato all'Assemblea Costituente e sindaco di Modena dal 1945 al 1962.\nBiografia.\nI primi anni.\nAlfeo Corassori nacque a Campagnola Emilia, un comune della bassa reggiana, il 3 novembre 1903 da una famiglia di braccianti agricoli. Nel 1919, a soli 16 anni, si avvicin\u00f2 alle federazione giovanile socialista, ma nel 1921, dopo la nascita del Partito Comunista Italiano ader\u00ec, come tanti suoi coetanei, alla federazione giovanile comunista, frequentando regolarmente la sezione di Mancasale, una frazione di Reggio Emilia.\nDopo qualche tempo decise di trasferirsi fuori provincia, pi\u00f9 precisamente a Carpi, per entrare negli organismi dirigenti della federazione modenese, una scelta che condizion\u00f2 favorevolmente la sua carriera politica, creando i presupposti per la futura conquista della carica di sindaco di Modena.\nNel 1923 Corassori fu processato e condannato a quattro mesi di reclusione e nel 1925 incapp\u00f2 nuovamente nella giustizia, venendo denunciato per le sue idee antifasciste mentre era al lavoro in un'azienda vinicola di Modena. Tali esperienze lo convinsero a consacrare definitivamente la sua vita alla lotta contro il fascismo.\nPer sfuggire al carcere, scelse di trasferirsi a Milano, ma nel 1927 fu nuovamente arrestato, condotto a Roma e condannato a dieci anni di carcere dal tribunale speciale. Ne scont\u00f2 solo sei per effetto dell'amnistia che gli fu concessa nel 1932, dopo avere girovagato per le carceri di mezza Italia (Volterra, Pallanza e Lucca).\nNell'ottobre del 1933, dopo essersi trasferito a Littoria per motivi di lavoro, sub\u00ec l'ennesimo arresto, venendo confinato sull'isola di Ponza per quasi sei anni, durante i quali per\u00f2 ebbe la possibilit\u00e0 di conoscere numerosi membri del movimento antifascista italiano. Tra di essi era presente anche Giorgio Amendola.\nNell'agosto del 1939 fece ritorno a Carpi, ma dopo poco fu richiamato alle armi, anche se solo per pochi mesi. Dall'estate del 1940 al momento della caduta di Mussolini svolse lavori di vario tipo, sempre nella cittadina modenese di adozione.\nDopo l'Armistizio, fu uno dei protagonisti della lotta di liberazione, principalmente nel territorio provinciale modenese, come responsabile militare, ma anche a Reggio Emilia come membro del triumvirato nord Emilia e in altre province della regione, dipendendo direttamente dal triumvirato Emilia Romagna.\nSindaco di Modena.\nIl 22 aprile 1945, mentre ancora si combatteva per le strade cittadine, assunse la carica di sindaco di Modena su designazione del Comitato di Liberazione Nazionale, facendo immediatamente della ricostruzione una battaglia sulla quale impegnarsi con la stessa dedizione con cui aveva combattuto il fascismo.\nIl 2 giugno 1946, dopo essere stato eletto deputato all'Assemblea Costituente, chiese al partito di rinunciare per rimanere al suo posto in municipio. Si dimise l'11 settembre dello stesso anno, acquisendo cos\u00ec la possibilit\u00e0 di partecipare, in qualit\u00e0 di primo cittadino, alla cerimonia di appuntamento della Medaglia d'oro al Valor Militare al gonfalone della sua citt\u00e0, che ebbe luogo l'8 dicembre 1947 in presenza dell'allora Presidente della Repubblica Enrico De Nicola.\nDurante i suoi mandati, Corassori fu anche testimone di numerosi episodi tragici, come l'eccidio delle Fonderie Riunite di Modena del 9 gennaio 1950 causato dal fuoco delle forze dell'ordine, che uccisero sei operai e ferirono 200 persone che partecipavano ad una manifestazione organizzata dai sindacati contro la decisione di Adolfo Orsi di licenziare oltre 500 dipendenti delle Fonderie Riunite.\nNel discorso all'assemblea dei gruppi parlamentari di sinistra e dei sindaci che si riun\u00ec dopo il tragico avvenimento, Corassori tent\u00f2 di parlare della grave situazione che si era venuta a creare nel modenese a causa dei licenziamenti per motivi politici a cui ricorsero le maggiori industrie provinciali, ma denunci\u00f2 di non essere stato ascoltato dall'autorit\u00e0 prefettizia nel momento a cui si rivolse insieme ai suoi collaboratori per cercare una soluzione al problema.\nAnche negli anni successivi continu\u00f2 ad occuparsi della grave situazione che attanagliava le fonderie, arrivando persino a scrivere un breve documento dal titolo \"Anni di lotta alle Fonderie Riunite\", per rendere pubblica la sua preoccupazione. Parl\u00f2 anche del dovere dell'amministrazione comunale di occuparsi della salvaguardia dei lavoratori e condann\u00f2 l'atteggiamento del proprietario.\nCome amministratore, negli anni compresi tra il 1954 e il 1961 contribu\u00ec alla trasformazione del sistema di trasporto urbano, alla costruzione del mercato bestiame, alla creazione del villaggio artigiano e si occup\u00f2 personalmente della risoluzione del problema che si venne a creare nel maggio del 1961 con il tentativo di organizzazione, da parte del Movimento Sociale Italiano, di manifestazioni neo-fasciste nella sua citt\u00e0. In tale occasione Corassori, comunicando tempestivamente via telegrafo con il Presidente del Consiglio e Ministro degli Interni, riusc\u00ec ad impedire che sfociassero in un conflitto con le opposte fazioni comuniste.\nGli ultimi anni.\nDopo essere stato eletto alla guida del municipio di Modena per ben 4 legislature (1946, 1951, 1956 e 1960), Corassori si dimise nel settembre del 1962, in circostanze ancora oggi poco chiare.\nMor\u00ec improvvisamente la notte del 27 novembre 1965, a 62 anni."}
{"id": "1775190", "revid": "1543377", "url": "https://it.wikipedia.org/wiki?curid=1775190", "title": "Flavio Albanese", "text": " Ha fondato a Vicenza nel 1987 lo studio di architettura Asa Studio Albanese.\nDal 2007 al marzo 2010 \u00e8 stato direttore della rivista \"Domus\".\nBiografia.\nFlavio Albanese approda al progetto di architettura dopo un lungo percorso da autodidatta nel campo degli interni e del disegno industriale e manifesta attitudine e interesse verso il restauro edilizio, la riconversione di spazi industriali e i progetti di \"landscape\". \nNel 1987 fonda a Vicenza insieme al fratello Franco lo studio di architettura Asa Studio Albanese, poi Asastudio.\nLo studio di architettura di Albanese ha vinto il concorso per il nuovo aeroporto di Pantelleria, il concorso per l'ampliamento della fiera di Vicenza ed \u00e8 stato incaricato del progetto di qualificazione architettonica e paesaggistica dell'autostrada attorno a Venezia (\"Venice Link\").\nCon il progetto Neores Asastudio \u00e8 stato segnalato nell\u2019edizione 2003 del Premio Mies van der Rohe.\nNel 2004 e nel 2006 lo studio \u00e8 stato ospite alla Biennale di Architettura di Venezia e nel 2007 \u00e8 stato invitato a partecipare al \"concept\" per la riqualificazione di Pechino, su \"masterplan\" dello studio Office for Metropolitan Architecture di Rem Koolhaas.\nNel maggio del 2007 Albanese succede a Stefano Boeri nella direzione di \"Domus\", prestigiosa rivista d'architettura fondata da Gio Ponti, abbandonando la direzione nel marzo 2010.\nNumerosi sono gli incarichi ricoperti nel tempo per istituzioni culturali e produttive. \nAlbanese \u00e8 stato membro di giunta di Confindustria Vicenza (1998-2001), del Comitato scientifico di Domus Academy (2004-2005) e del Comitato d\u2019Onore di MIart (2009 e 2010); direttore dell\u2019Officina del Porto di Palermo (2006-2008), vicepresidente del Centro internazionale di studi di architettura Andrea Palladio di Vicenza (2011-2015) e presidente della Fondazione Teatro comunale Citt\u00e0 di Vicenza (2010-2016)."}
{"id": "1775191", "revid": "36426", "url": "https://it.wikipedia.org/wiki?curid=1775191", "title": "Palazzo Gianni Vegni", "text": ""}
{"id": "1775192", "revid": "599013", "url": "https://it.wikipedia.org/wiki?curid=1775192", "title": "Wylie", "text": ""}
{"id": "1775196", "revid": "57342", "url": "https://it.wikipedia.org/wiki?curid=1775196", "title": "Luigi Corazzin", "text": "\u00c8 stato deputato all'Assemblea Costituente."}
{"id": "1775197", "revid": "124269944", "url": "https://it.wikipedia.org/wiki?curid=1775197", "title": "Petronilla d'Aquitania", "text": "Origine.\nSecondo la \"Chronique de Guillaume de Nangis\", era la figlia femmina secondogenita del duca di Aquitania, duca di Guascogna e conte di Poitiers, Guglielmo X il Tolosano e della sua prima moglie, A\u00e9nor di Ch\u00e2tellerault ( \u2020 dopo il 1130), figlia del visconte Americo I di Ch\u00e2tellerault e della Maubergeon, che al momento della sua nascita era l'amante di suo nonno Guglielmo IX il Trovatore. Anche la \"Chronica Albrici Monachi Trium Fontium\", conferma gli ascendenti di Petronilla, in quanto la cita come sorella della Regina consorte di Francia, duchessa d'Aquitania e Guascogna e contessa di Poitiers, Eleonora, che poi sar\u00e0 ancheRegina consorte d'Inghilterra.Secondo il \"Chronicon sancti Maxentii Pictavensis, Chroniques des Eglises d'Anjou\" e la \"Chronique de Robert de Torigny\", Guglielmo X il Tolosano era il figlio primogenito (citato come primogenito ed erede del ducato di Aquitania dall'arcivescovo, Guglielmo di Tiro, nell'odierno Libano, nel suo \"Historia rerum in partibus transmarinis gestarum\") del duca di Aquitania, duca di Guascogna, conte di Poitiers e conte di Tolosa, Guglielmo IX detto il Trovatore e della sua seconda moglie, Filippa di Tolosa (1080-1117), l'unica figlia del conte di Tolosa, conte d'Albi e marchese di Provenza, Guglielmo IV e di Emma di Mortain (\u2020 ca. 1126), figlia del conte di Mortain e Cornovaglia, Roberto di Mortain e di Matilde di Montgommery, figlia di Ruggero Signore di Montgommery, Visconte d'Hi\u00e9mois e futuro conte di Shrewsbury e di Mabel d'Alen\u00e7on.\nBiografia.\nPetronilla fu allevata, assieme alla sorella maggiore, Eleonora, alla corte d'Aquitania, una delle pi\u00f9 raffinate del secolo XII, che, per merito di suo nonno alla fine del secolo precedente, aveva visto nascere \u201dl'amor cortese\u201d, nelle diverse residenze dei duchi d'Aquitania, soprattutto Poitiers e Bordeaux; ricevette l'educazione di una giovane nobile del suo tempo: impar\u00f2 a leggere e scrivere in latino, la musica e la letteratura dell'epoca, inoltre impar\u00f2 a cavalcare ed a partecipare alla caccia.\nSecondo il \"Chronicon sancti Maxentii Pictavensis, Chroniques des Eglises d'Anjou\", suo nonno, Guglielmo IX, mor\u00ec, 10 febbraio 1126 e suo padre, Guglielmo X gli succedette.Alcuni anni dopo, verso il 1130, Petronilla rimase orfana della madre, A\u00e9nor; rimasto vedovo, secondo la \"Ex Chronico Gaufredi Vosiensis\", suo padre, Guglielmo X (\"Guillermus Dux, frater Raymundi Antiochi\u00e6 principis\"), spos\u00f2, in seconde nozze, Emma di Limoges (\"Ennoa seu Emma\"), figlia del conte di Limoges, Ademaro III (\"aliam tamen filiam [Ademari]\").Infatti, suo zio, Raimondo di Poitiers (ca. 1115-1149, nel 1136, spos\u00f2 la principessa Costanza (come viene ricordato dall'arcivescovo, Guglielmo, della citt\u00e0 di Tiro, nell'odierno Libano, nel suo \"Historia rerum in partibus transmarinis gestarum\"), di 10 anni, figlia ed erede di Boemondo II, Principe d'Antiochia e di Alice di Gerusalemme per cui, poi, divenne principe d\u2019Antiochia.\nGuglielmo X, alla fine del 1136, inizi\u00f2 un pellegrinaggio per Santiago di Compostela, ma mor\u00ec, forse per un'intossicazione alimentare, durante il viaggio, nel 1137, sembra il Venerd\u00ec Santo; secondo la \"Chronique de Guillaume de Nangis\", mor\u00ec la vigilia di Pasqua (il 9 aprile) e fu sepolto a Santiago di Compostela, lasciando due figlie: Eleonora e Petronilla. Comunque, prima di morire si raccomand\u00f2 che la primogenita Eleonora, che gli subentrava nei titoli di duchessa d'Aquitania e di Guascogna e di contessa di Poitiers, portando in dote l'Aquitania, fosse data in sposa a Luigi (1120-1180), figlio ed erede del re di Francia, Luigi VI.Luigi VI, pensando che il regno di Francia dalla Loira si sarebbe esteso sino ai Pirenei ed al Mar Mediterraneo, accett\u00f2 di buon grado e cos\u00ec, secondo il monaco e cronista inglese, Orderico Vitale, nel suo \"Histoira Ecclesiastica\" Luigi il Giovane, con un folto seguito si diresse in Aquitania.\nDopo che, nel 1137, sua sorella Eleonora ebbe sposato Luigi, Petronilla fu al seguito degli sposi nel loro viaggio verso Parigi; il re di Francia, Luigi VI, mor\u00ec il primo di agosto del 1137, quando gli sposi erano ancora in viaggio per Parigi.Petronilla segu\u00ec la sorella, ora regina consorte di Luigi VII, alla corte di Francia e dopo poco tempo si innamor\u00f2 del conte di Vermandois e Valois, Rodolfo, che era gi\u00e0 sposato a Eleonora di Blois, sorella del conte di Champagne Tibaldo IV di Blois.Petronilla allora fece pressione sulla sorella Eleonora affinch\u00e9 convincesse il marito Luigi VII a favorire la separazione di Rodolfo dalla moglie. Il re convinse tre arcivescovi del regno di Francia a sciogliere il matrimonio di Rodolfo e Eleonora di Champagne, per motivi di consanguineit\u00e0, permettendo cos\u00ec il matrimonio tra Petronilla e Rodolfo, figlio del conte e della contessa di Vermandois, Ugo di Francia e Adelaide di Vermandois. Il matrimonio fu celebrato nel 1142, come ci viene confermato dalla \"Histori\u00e6 Tornacenses\".Ma non tardarono le proteste (Eleonora di Blois era sorella anche del re d'Inghilterra, Stefano di Blois) e, non molto tempo dopo, in un concilio a Lagny-sur-Marne, sotto la presidenza di un legato pontificio, i tre arcivescovi troppo accomodanti vennero scomunicati e la loro decisione annullata, il nuovo matrimonio considerato non valido e le contee di Rodolfo furono poste sotto interdetto.\nSiccome Lagny-sur-Marne era nel territorio di Tibaldo IV di Blois (il fratello di Eleonora di Blois, che, per far recedere Rodolfo dalla sua decisione, era entrato in conflitto contro di lui), il re prese la cosa come un'offesa personale e decise di intervenire in favore di Petronilla e Rodolfo invadendo, in quello stesso anno (1142), la contea di Champagne. Il re di Francia, Luigi VII aveva un altro motivo per combattere il conte di Champagne e di Blois, Tebaldo IV, in quanto aveva anche dato rifugio al vescovo di Bourges, Pietro della Ch\u00e2tre, che il re aveva scacciato dalla sua diocesi per divergenze col papa Innocenzo II.Durante il conflitto, a seguito della conquista della citt\u00e0 di Vitry-en-Perthois (durante i combattimenti per la conquista della citt\u00e0 di Vitry-en-Perthois, le truppe reali unite a quelle del conte di Vermandois dettero fuoco alla citt\u00e0 e nella chiesa, in cui si erano rifugiati, molti abitanti della citt\u00e0, sembra ca. 1300, perirono tra le fiamme), anche sul regno di Francia e sulla coppia reale, ancora senza figli, cadde l'Interdetto della Chiesa.Nel 1143, si arriv\u00f2 alla pace, su consiglio di Bernardo di Chiaravalle, gli interdetti sarebbero stati ritirati, se la contea di Champagne fosse stata evacuata; ma, appena che le terre erano state restituite al conte di Champagne, Rodolfo e Petronilla, dato che rifiutavano di separarsi, vennero scomunicati per la seconda volta.Luigi VII e Rodolfo allora invasero nuovamente la contea di Champagne, mentre il conte Tebaldo dette vita a una lega antimonarchica con i conti di Fiandra e Soissons ed il conflitto divenne sempre pi\u00f9 aspro.Dopo la morte di Innocenzo II, con la nomina di papa Celestino II (26 settembre 1143), Bernardo di Chiaravalle ed il consigliere politico di Luigi VII, l'abate dell'Abbazia di Saint-Denis, Sigerio cominciarono a far pressione sul giovane re affinch\u00e9 mettesse fine al conflitto.Nel 1144, anche se l'esercito di Rodolfo con le truppe reali avevano occupato la contea di Champagne, Luigi VII decise di accettare i consigli di Sigerio e Bernardo: dopo che la contea di Champagne era stata restituita a Tebaldo, e nello stesso tempo il vescovo Pietro della Ch\u00e2tre aveva riavuto il vescovato di Bourges, Rodolfo e Petronilla erano stati abbandonati al loro destino; continuando a convivere nonostante che il loro matrimonio fosse stato annullato, fu loro confermata la scomunica (secondo Patrick van Kerrebrouck, nel suo \"Les Cap\u00e9tiens, 987-1328, P. van Kerrebrouck, 2000\", la scomunica fu annullata, nel 1148, dopo che papa Eugenio III a Reims, aveva convalidato l'annullamento del matrimonio di Rodolfo e Eleonora.\nQuando Luigi VII ed Eleonora, nel 1147, partirono per la seconda crociata, il marito di Petronilla, Rodolfo, assistette Sigerio, reggente del regno di Francia sino al rientro del re, nel 1149.\nNel 1151 il rapporto tra i coniugi era ancora buono, come ci conferma il documento n\u00b0 XXIX del \"Cartulaire de l'abbaye royale de Notre-Dame de Saintes\", in cui Petronilla, assieme a sua sorella, Eleonora con l'approvazione del marito, re di Francia e duca d'Aquitania (\"Ludovici regis Francorum et ducis Aquitanorum collateralis nostri\"), conferma i privilegi all'abbazia di Notre-Dame de Saintes, e il documento fu controfirmato da Rodolfo (\"signum comitis Radulfi Viromandorum\").\nIl matrimonio tra Petronilla e Rodolfo termin\u00f2 tra il 1151 ed il 1152, contemporaneamente al raffreddarsi del rapporto tra sua sorella, Eleonora ed il re di Francia, con la separazione ed il divorzio da Rodolfo.Rodolfo mor\u00ec l'anno dopo, dopo essersi sposato per la terza volta.\nDi Petronilla non si conosce la data esatta della morte, che avvenne dopo il 24 ottobre 1153.\nFigli.\nPetronilla a Rodolfo diede tre figli:"}
{"id": "1775200", "revid": "2166984", "url": "https://it.wikipedia.org/wiki?curid=1775200", "title": "Honda Center", "text": "L'Honda Center, noto come Arrowhead Pond fino al 2006, \u00e8 un'arena coperta situata a Anaheim (California). Ospita le partite casalinghe della franchigia di NHL degli Anaheim Ducks.\nStoria.\nL'arena, aperta con il nome di Anaheim Arena, venne inaugurata il 19 giugno 1993 con un concerto di Barry Manilow. La societ\u00e0 Arrowhead Water acquist\u00f2 i diritti di denominazione per 10 anni al costo di 15 milioni di dollari; nel 2006 la casa automobilistica giapponese Honda compr\u00f2 i diritti per 15 anni pagando 60 milioni di dollari.\nDal 1994 al 1998 \u00e8 stata utilizzata come seconda arena di casa dalla squadra NBA dei Los Angeles Clippers. In passato ospitava anche gli Anaheim Bullfrogs della RHI (1993-1999) e gli Anaheim Piranhas della AFL (1996-1997). Dal 1994 ospita il John R. Wooden Classic, annuale evento di basket universitario."}
{"id": "1775206", "revid": "2519", "url": "https://it.wikipedia.org/wiki?curid=1775206", "title": "\u010caja (affluente della Lena)", "text": "La \u010caja () \u00e8 un fiume della Russia siberiana orientale, affluente di destra della Lena. Scorre nella Siberia meridionale, nel Kirenskij rajon dell'Oblast' di Irkutsk e nel Severo-Bajkal'skij rajon della Buriazia.\nDescrizione.\nIl fiume nasce dalla cresta Verchneangarskij, una catena montuosa nella regione settentrionale del Baikal, parte dei monti Stanovoj, correndo con direzione mediamente settentrionale in una zona montuosa, senza incontrare centri abitati di rilievo. Il fiume ha una lunghezza di 353\u00a0km; l'area del suo bacino \u00e8 di 11\u00a0400\u00a0km\u00b2. \nLungo le rive vi sono foreste di larici, abete rosso, meno spesso cedro siberiano e pino. La valle del fiume non \u00e8 ampia, paludosa e non abitata. Il fiume \u00e8 accessibile nel corso inferiore con piccole imbarcazioni ed \u00e8 ricco di pesce. \u00c8 frequentato per il \"rafting\" sportivo."}
{"id": "1775210", "revid": "999533", "url": "https://it.wikipedia.org/wiki?curid=1775210", "title": "Gran Premio di Monaco 1978", "text": "Il Gran Premio di Monaco 1978 \u00e8 stata la quinta prova della stagione 1978 del Campionato mondiale di Formula 1. Si \u00e8 corsa domenica 7 maggio 1978 sul Circuito di Montecarlo. La gara \u00e8 stata vinta dal francese Patrick Depailler su Tyrrell-Ford Cosworth; per il vincitore si tratt\u00f2 del primo successo nel mondiale. Ha preceduto sul traguardo l'austriaco Niki Lauda su Brabham-Alfa Romeo e il sudafricano Jody Scheckter su Wolf-Ford Cosworth.\nVigilia.\nOrganizzazione dell'evento.\nL'evento fu organizzato dall'Automobile Club de Monaco. Oltre al Gran Premio di Formula 1, venne prevista al sabato, come gara di contorno la corsa di Formula 3.\nGli organizzatori decisero, per l'occasione, di cedere gratuitamente i diritti televisivi per la diretta del Gran Premio a qualunque emittente ne avesse fatta richiesta. Questo era dovuto alle elevate entrate monetarie derivate dall'evento, visto che i soli biglietti avevano fruttato un incasso di oltre tre miliardi di lire, a cui andava aggiunto un altro miliardo derivante dalla cartellonistica pubblicitaria.\nSviluppi futuri.\nIl 7 aprile venne confermato lo spostamento del GP del Canada dalla storica sede di Mosport Park al circuito urbano di Montreal.\nAspetti tecnici.\nDopo le due vittorie ottenute dagli pneumatici Michelin, nei primi quattro gran premi, l'altra fornitrice di gomme del mondiale, la Goodyear, organizz\u00f2 una sessione di test a Jarama, vicino a Madrid, tra il 18 e il 20 aprile, indirizzato a tutte le sue scuderie clienti (tutte quelle partecipanti al campionato tranne Ferrari e Renault). Niki Lauda e Jody Scheckter affermarono, a seguito dei test, di essere per\u00f2 poco ottimisti in merito ai progressi delle gomme. Il pi\u00f9 rapido dei test fu Jacques Laffite della Ligier in 1'18\"4, seguito a ruota da Mario Andretti della Lotus, staccato di circa un decimo. La casa inglese port\u00f2, nelle prove di Jarama, anche il nuovo modello 79.\nIl pilota della Shadow Clay Regazzoni propose uno sciopero dei piloti contro il trattamento che la Goodyear, a suo dire, riservava alle scuderie meno importanti. Una protesta simile venne proposta da Laffite dopo che la Goodyear aveva fornito, per il Gran Premio, degli pneumatici evoluti solo a Mario Andretti e Niki Lauda.\nNella gara monegasca fecero l'esordio la Ligier JS9 e la Surtees TS20, anche se, quest'ultima, per il solo Vittorio Brambilla. La Wolf impieg\u00f2 nuovamente la WR1, mentre la Shadow forn\u00ec la DN9 anche a Clay Regazzoni. La scuderia privata \"Liggett Group/B&amp;S Fabrications\" impieg\u00f2 una McLaren M26, per sostituire la vecchia M23.\nLa Ferrari 312 T3 venne aggiornata nell'aerodinamica, grazie anche al lavoro effettuato nella galleria del vento della Pininfarina. Vennero ritoccati le fiancate, il musetto e anche l'alettone posteriore. Anche le altre vetture affinavano meglio l'aspetto aerodinamico, al fine di creare una depressione nella parte inferiore della monoposto alla ricerca di una migliore aderenza al suolo.\nAspetti sportivi.\nTorn\u00f2 nel mondiale, dopo un anno di assenza, il belga Jacky Ickx che sostitu\u00ec Lamberto Leoni alla Ensign. Leoni era impegnato in una gara della F2 giapponese. Si rivide anche la Martini, sempre con Ren\u00e9 Arnoux al volante, mentre non partecip\u00f2 l\"'Interscope Racing\", seppur iscritta.\nLa partecipazione di Niki Lauda venne messa in dubbio per un piccolo incidente alla mano destra rimediato ai primi di aprile in Austria, durante un'escursione con gli sci sul monte Arlberg. L'austriaco si infortun\u00f2 al tendine del pollice e fu costretto a portare un tutore.\nA causa dell'alto numero di iscritti si dovette provvedere nuovamente, come nel GP di Long Beach alla tenuta di prequalifiche, al gioved\u00ec mattina. Oltre ai 20 piloti, delle scuderie legate alla FOCA, gli organizzatori ammisero direttamente alle qualifiche anche Jean-Pierre Jabouille della Renault e Alan Jones della Williams.\nPrequalifiche.\nRisultati.\nNella sessione di prequalifica si \u00e8 avuta questa situazione:\nQualifiche.\nResoconto.\nNelle prove del gioved\u00ec il migliore fu il ferrarista Carlos Reutemann, in 1'28\"34, che precedette di mezzo secondo Niki Lauda. La Ferrari, favorita dalla Michelin, port\u00f2 anche Gilles Villeneuve al quarto posto. Nel corso delle prove, l'ex campione del mondo, lo scozzese Jackie Stewart, comp\u00ec dei giri con una Tyrrell su cui era stata montata una cinepresa, per effettuare delle riprese del tracciato, dall'abitacolo. Per tale ragione la durata della sessione venne cos\u00ec prolungata di dieci minuti. Nella seconda sessione Mario Andretti test\u00f2 una Lotus 79, anche se il pilota italomericano era indeciso se utilizzarla per la gara, a causa di problemi di affidabilit\u00e0.\nAl sabato nessuno fu capace di abbassare il tempo fatto segnare al gioved\u00ec da Reutemann (anche per la maggiore umidit\u00e0 e l'arrivo delle nuvole), che cos\u00ec conquist\u00f2 la quarta \"pole\" nel mondiale, la seconda consecutiva. In prima fila si trov\u00f2 assieme a John Watson della Brabham, mentre la seconda fila fu appannaggio di Niki Lauda e Mario Andretti (che utilizz\u00f2 la vecchia Lotus 78). Watson beff\u00f2 il suo compagno di scuderia Lauda per un solo centesimo, con un tempo ottenuto negli ultimi cinque minuti della sessione pomeridiana.\nVi furono diversi incidenti: John Watson e Gilles Villeneuve ruppero delle sospensioni toccando i \"guard-rail\", e anche Riccardo Patrese colp\u00ec le barriere distruggendo la sua vettura alla curva del \"Casin\u00f2\". Il padovano fu poi costretto a utilizzare la vettura del compagno di scuderia, Rolf Stommelen, a sua volta menomato da due fratture alle costole che misero in dubbio la sua presenza per il gran premio. La \"Goodyear\" forn\u00ec un nuovo tipo di gomme anche per la Ligier e l'Arrows.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nUna leggera pioggia colp\u00ec il tracciato poco prima della partenza, ma senza provocare particolari problemi alle vetture. Alla curva di \" Sainte Devote\", Carlos Reutemann, autore di una brutta partenza, venne tamponato da Niki Lauda; nell'impatto la vettura dell'austriaco fece forare la posteriore sinistra del ferrarista. Il successivo rientro ai box fece sprofondare l'argentino in fondo alla classifica. James Hunt fin\u00ec contro le barriere e fin\u00ec in ultima posizione. Si trov\u00f2 cos\u00ec al comando John Watson, seguito da Patrick Depailler, Niki Lauda, Mario Andretti, Jody Scheckter e Alan Jones.\nLa classifica nelle prime posizioni rimase invariata per diversi giri, Watson allungava sul duo Depailler-Lauda, coi due piloti molto vicini. Al tredicesimo giro Alan Jones, penalizzato da un problema della sua monoposto, venne passato da Ronnie Peterson e Gilles Villeneuve; poi, al giro ventinove, Jones si ritir\u00f2 per un problema fisico.\nAl trentottesimo giro il battistrada John Watson, per un problema ai freni, and\u00f2 lungo alla \"chicane\" del porto e venne cos\u00ec passato sia da Patrick Depailler, sia dal compagno di scuderia Lauda. Ora dietro ai primi tre, la classifica vedeva sempre Mario Andretti, Jody Scheckter, Ronnie Peterson e Gilles Villeneuve.\nNel corso del quarantaseiesimo giro Lauda for\u00f2 la posteriore destra e fu costretto ai box, cos\u00ec come Andretti, che per\u00f2 fu costretto a una sosta pi\u00f9 lunga, perch\u00e9 la benzina stava invadendo l'abitacolo. Niki Lauda rientr\u00f2 sesto, mentre Andretti solo tredicesimo. Scheckter, Peterson e Gilles Villeneuve scalarono cos\u00ec di due posizioni. Al giro 56 anche Ronnie Peterson dette addio alle posizioni di testa e si ritir\u00f2 per un guasto al cambio.\nLauda recuper\u00f2 in pochi giri il distacco da Villeneuve, tanto da passarlo al giro 63. Poco dopo il canadese sub\u00ec una foratura e and\u00f2 a sbattere contro le barriere sotto il tunnel, a oltre 200\u00a0km/h, ritirandosi. Due giri dopo John Watson, mentre era secondo, fu autore di un lungo, che permise a Jody Scheckter di prendergli la posizione. Poco dopo Watson, sempre menomato da un cambio malfunzionante, venne passato anche da Niki Lauda. Ora, al giro 66, la gara era comandata da Depailler, davanti a Scheckter, Lauda, Watson, Pironi, Patrese e Tambay.\nA tre tornate dal termine Lauda pass\u00f2 anche Scheckter, anche lui con un problema al cambio. La rimonta dell'austriaco per\u00f2 non si complet\u00f2 e cos\u00ec Patrick Depailler pot\u00e9 vincere il suo primo gran premio di F1 iridato, il ventunesimo per la Tyrrell. Depailler fu il 62\u00ba pilota a riuscire nell'impresa. Al termine della gara Niki Lauda si scus\u00f2 con Reutemann per l'incidente della partenza.\nRisultati.\nI risultati del gran premio furono i seguenti:"}
{"id": "1775211", "revid": "729019", "url": "https://it.wikipedia.org/wiki?curid=1775211", "title": "Adam Freier", "text": "Biografia.\nEsord\u00ec nel campionato provinciale nel 2000 nelle file dei Brumbies di Canberra, con i quali esord\u00ec in un match contro il Queensland.\nFu capitano nella Nazionale Under 21 e nel 2002 debutt\u00f2 nel Super 12; in quello stesso anno giunse anche l'esordio con gli \"Wallabies\", in un \"test match\" contro l'.\nAi Waratahs dal 2003, nel 2004 fu capitano dell' nel corso del \"tour\" sudamericano.\nIn Nazionale, oltre a varie presenze nel Tri Nations, vanta anche la partecipazione alla in Francia.\nNel 2010, dopo 8 stagioni nei Waratahs, giunse l'annuncio dell'ingaggio di Freier, dal Super Rugby 2011, nella neoistituita formazione dei Melbourne Rebels.\nDopo due stagioni in tale squadra, nel corso delle quali raggiunse e super\u00f2 la sua centesima presenza in Super Rugby, Freier annunci\u00f2 il suo ritiro a seguito di un infortunio al muscolo del polpaccio.\nDa allora si \u00e8 dedicato a tempo pieno alla carriera giornalistica."}
{"id": "1775214", "revid": "729019", "url": "https://it.wikipedia.org/wiki?curid=1775214", "title": "Stazione di Riomaggiore", "text": "La stazione di Riomaggiore \u00e8 la fermata ferroviaria di Riomaggiore, nelle Cinque Terre, ed \u00e8 situata sulla linea ferroviaria Genova-Pisa.\nStoria.\nLa stazione fu inaugurata il 24 ottobre 1874, contestualmente alla tratta ferroviaria Sestri Levante-La Spezia.\nIl raddoppio del binario fra Manarola e Riomaggiore fu attivato nel 1920, per essere completato fino a Corniglia il 31 maggio 1959. Durante i relativi lavori l'area della stazione vide la costruzione del portale della galleria Batternara-Riofinale con arco policentrico che comport\u00f2 la sistemazione definitiva delle aree adiacenti e la costruzione di un nuovo fabbricato viaggiatori a 2 piani, del magazzino merci con piano caricatore e dell'attuale sottopassaggio.\nIl 14 dicembre 2003 la stazione venne declassata a fermata.\nNei mesi di giugno e luglio 2011 la fermata fu servita anche dai \"Treni del Mare\" gestiti dall'impresa privata Arenaways, fallita di l\u00ec a poco.\nStrutture e impianti.\nLa fermata conta due binari, il primo utilizzato prevalentemente dai treni verso la Spezia, il secondo da quelli verso Genova. Un percorso pedonale in galleria, parallelo al binario, consente di raggiungere la parte inferiore del centro storico alla foce del torrente che lo attraversa.\nUn secondo percorso pedonale realizzato all'aperto ai tempi della costruzione della linea rappresenta una meta suggestiva nota come \"via dell'amore\" che congiunge Riomaggiore con Manarola. Normalmente accessibile a pagamento, \u00e8 attualmente chiusa a causa di un grave franamento delle rocce soprastanti.\nMovimento.\nLa fermata \u00e8 servita dalle relazioni regionali Trenitalia svolte nell'ambito del contratto di servizio con la Regione Liguria.\nServizi.\nLa fermata dispone dei seguenti servizi:"}
{"id": "1775215", "revid": "1318658", "url": "https://it.wikipedia.org/wiki?curid=1775215", "title": "Claudio Vagheggi", "text": "Carriera.\nVanta 34 presenze e 2 gol in Serie A con Udinese e Napoli.\nDebutta nel calcio professionistico col Montevarchi nel 1974, per poi vestire le maglie di ed Alessandria. Nel 1978 viene acquistato dall'Udinese, con la quale vince il campionato di Serie B al suo primo anno in \"bianconero\". L'anno successivo, oltre a debuttare in massima serie, vince anche la Coppa Mitropa, ma nel 1980 si trasferisce al L.R. Vicenza. Nel 1981 arriva in una grande piazza come quella della Lazio, seppur in B, e nella stagione seguente andr\u00e0 in un'altra importante realt\u00e0 come quella del Napoli. Dopo varie esperienze in provincia con , Pescara e Campobasso ed un ritorno ad Udine, chiude la carriera calcistica con la Sambenedettese.\nDopo il ritiro \u00e8 diventato procuratore sportivo; tra i suoi assistiti i calciatori Kwadwo Asamoah, Mehdi Benatia, Mauricio Isla e Luis Muriel."}
{"id": "1775236", "revid": "767487", "url": "https://it.wikipedia.org/wiki?curid=1775236", "title": "Skye Edwards", "text": "La sua carriera musicale comincia nel 1996, anno di debutto dei Morcheeba, di cui \u00e8 stata frontwoman fino al 2005. Nel 2006, ha iniziato una carriera come cantante solista pubblicando l'album \"Mind How You Go\". Nel 2010 ritorna nei Morcheeba, per poi fondare nel 2016, assieme a Ross Godfrey il gruppo Skye and Ross.\nBiografia.\nShirley Klaris Yonavieve Edwards \u00e8 nata a Londra e vissuta nell'East End. Dopo il liceo, ha frequentato il London College of Fashion, dove ha studiato moda.\nPrima di iniziare la sua carriera musicale, Shirley decise di adottare come nome d'arte \"Skye\", formato dall'acronimo del suo nome (Shirley Klaris Yonavieve Edwards).\nMorcheeba e Skye and Ross.\nSkye assieme a Paul e Ross Godfrey, nel 1995, fonda il gruppo musicale Morcheeba. La band ha pubblicato quattro album: \"Who Can You Trust?\" (1996), \"Big Calm\" (1998), \"Fragments of Freedom\" (2000) e \"Charango\" (2002) e, nel 2003, un greatest hits intotolato \"Parts of the Process (The Very Best of Morcheeba)\", a cui seguir\u00e0 un tour mondiale. Concluso il tour, Skye viene estromessa dal gruppo nel 2004 a causa di divergenze con gli altri componenti della band che la sostituiranno con la cantante Daisy Martey.\nNel 2010, Skye rientra a far parte dei Morcheeba, tornando ad esibirsi con loro a partire dal 9 aprile. In seguito alla riunione, il gruppo pubblica l'album \"Blood Like Lemonade\", seguito da \"Head Up High\" nel 2013.\nNel 2016, Skye e Ross Godfrey fondano un nuovo gruppo diventando Skye and Ross, a causa dell'abbandono di Paul pubblicando l'album \"Skye &amp; Ross\".\nCarriera solista.\nNel 1997 Skye decide di prendere parte alla raccolta fondi per l'UNICEF cantando il brano \"Perfect Day\", per avere anche l'occasione di duettare con altri artisti affermati della scena musicale come Lou Reed, Bono, David Bowie, Elton John ed altri. Il singolo vende circa 1 milione di copie e si classifica in prima posizione per tre settimane nella classifica inglese.\nL'anno successivo, Skye collabora con la cantante italiana Alice duettando nel singolo \"Open Your Eyes\", contenuto nell'album di quest'ultima \"Exit\", ottenendo riscontri positivi sia dal pubblico che dalla critica; nel 2003, duetta con Ace, il chitarrista degli Skunk Anansie, nel brano \"Prisioner\", per l'album \"Still Hungry\".\nNel 2004, Skye entra nel supergruppo occasionale Band Aid 20, assieme ad altre popstar di successo tra cui Bono, Chris Martin, Dido, Paul McCartney, Robbie Williams e molti altri, con cui incide il brano \"Do They Know It's Christmas?\", i cui profitti vengono date in beneficenza per combattere la fame del mondo in Sudan, attraverso Children in Need.\nIl 27 febbraio 2006 la cantante inglese pubblica l'album \"Mind How You Go\", il suo disco d'esordio come solista, prodotto da Patrick Leonard, da cui \u00e8 stato estratto il singolo \"Love Show\", hit radiofonica in tutta Europa che si posiziona ai primi posti in classifica in Italia, Francia, Polonia e Svizzera, a cui seguono \"What's Wrong With Me?\" e \"Tell Me About Your Day\". In merito all'album, Skye ha dichiarato:\nSempre nello stesso anno la cantante incide altri due album, il primo, edito il 4 luglio 2006 \u00e8 intitolato \"\", appunto un album di remix contenente sette rifacimenti inediti del singolo \"What's Wrong With Me?\", mentre il 21 novembre 2006 viene pubblicato l'album dal vivo \"Skye Live At KCRW\", registrato alla stazione radio KCRW, di Santa Monica in California e, l'anno successivo, intraprende un tour negli Stati Uniti, introducendo anche alcuni concerti di Ziggy Marley.\nDopo un anno di pausa, assieme ad altre otto cantanti, tra cui Juliette Lewis, Yael Naim, Cibelle e Nad\u00e9ah, incide l'album \"Hollywood, Mon Amour\", una raccolta di cover che viene pubblicata il 27 settembre 2008. Nel disco, Skye reinterpreta \"Call Me\" dei Blondie, pubblicata anche come singolo, e \"A View To A Kill\" dei Duran Duran.\nNell'ottobre del 2009, Skye ha pubblicato il suo secondo album \"Keeping Secrets\", prodotto da Grace Jones e venduto con un'etichetta discografica indipendente fondata da lei: la Skyewards Recordings; introdotto dal singolo \"I Believe\", il disco ottiene un buon riscontro sia dalla critica che dal pubblico. In seguito all'uscita dell'album, la cantante ha intraptreso un tour in Europa chiamato \"The Keeping Secrets Tour\" durato diverse settimane.\nDopo tre anni, Skye torna sulla scena musicale con un terzo album \"Back to Now\" che viene pubblicato il 29 ottobre 2012. Per promuovere l'album in Italia, la cantante ha preso parte alla finale della sesta edizione del talent show \"X Factor\" in qualit\u00e0 di ospite, dove ha presentato il singolo \"Featherlight\". In seguito all'esperienza di ospite al progarmma, Skye in un'intervista su Sky Italia ha dichiarato:\nIl 16 febbraio dello stesso anno \u00e8 stata ospite al 62\u00ba Festival della Canzone Italiana di Sanremo, in occasione della giornata a tema \"Viva l'Italia nel mondo!\": sul palco del Teatro Ariston ha duettato con Nina Zilli in \"Never Never Never\", versione in inglese di \"Grande, grande, grande\" di Mina, e in \"Rome Wasn't Built in a Day\" dei Morcheeba. Il 15 dicembre 2012, prende parte al Concerto di Natale 2012, dove canta \"Love Show\" per poi duettare con Annalisa con la quale si esibisce in \"Have Yourself a Merry Little Christmas\" di Judy Garland.\nIl 6 novembre 2015, Skye pubblica l'album \"In a Low Light\", dichiarando:\nVita privata.\nSkye Edwards \u00e8 sposata con il bassista scozzese Steve Gordon con il quale ha avuto tre figli."}
{"id": "1775238", "revid": "996891", "url": "https://it.wikipedia.org/wiki?curid=1775238", "title": "Pino Rucher", "text": "Biografia.\nGli inizi.\nFin da giovanissimo mostr\u00f2 inclinazione per la musica. Rivel\u00f2 le sue doti quando, al ritorno del padre dall'America, nel 1933, ricevette in dono da lui una chitarra da cui impar\u00f2 subito a trarre delle note.\nDopo lo studio nelle scuole locali di musica, ancora ragazzo si esib\u00ec in pubblico in citt\u00e0 come Napoli e Bari, nelle quali ebbe anche modo di procurarsi dischi, spartiti e altro materiale musicale.\nLa presenza delle truppe americane in Italia tra il 1943 e il 1946 segn\u00f2 una tappa fondamentale per la formazione musicale di Pino Rucher, il quale si inser\u00ec nelle orchestre dell'esercito alleato, in cui vi erano notevoli musicisti, tramite i quali si impregn\u00f2 dello spirito musicale del jazz statunitense.\nNel 1946 entr\u00f2 nell'orchestra di Carlo Vitale, vincendo il concorso indetto da Radio Bari per una sola chitarra.\nDopo lo scioglimento di tale orchestra pass\u00f2 a Radio Milano con Carlo Zeme. In breve, ebbe modo di lavorare con due precursori dello swing italiano, mutuato dallo stile americano, Pippo Barzizza e Cinico Angelini. Sar\u00e0 proprio quest'ultimo a volerlo nella sua nuova formazione, con cui Rucher lavorer\u00e0 alacremente per circa dieci anni partecipando a un gran numero di eventi (il \"Festival di Napoli\", il \"Festival internazionale della canzone di Venezia\" nel 1955 e diversi \"Festival di Sanremo\") e distinguendosi per le sue esibizioni solistiche. Il \"Festival di Sanremo\" del 1957 fu vinto da Claudio Villa con \"Corde della mia chitarra\", in cui ha una parte preminente l'assolo alla chitarra elettrica eseguito da Rucher.\nCollaborazioni.\nIn tutti gli anni in cui prese parte a numerosi eventi musicali e trasmissioni radiofoniche e televisive (\"Festival di Sanremo\", \"Festival delle rose\", \"Festival di Napoli\", \"Festival internazionale della canzone di Venezia\", \"Canzonissima\", \"Gran variet\u00e0\", \"Studio Uno\", etc.) con varie orchestre, Pino Rucher continu\u00f2 a coltivare la sua passione per la musica americana, come \u00e8 dimostrato dalle centinaia di trascrizioni, con propri arrangiamenti, effettuate ascoltando i dischi di noti chitarristi, come Barney Kessel, Wes Montgomery, Tal Farlow, Joe Pass. La notevole influenza della musica d'oltre oceano si rileva persino dall'esecuzione di motivi della canzone italiana tra i quali \"E se domani\" e \"Una zebra a pois\" di Mina, o \"Amore twist\" di Rita Pavone, brani speziati con un pizzico di jazz.\nUn'altra collaborazione importante fu quella con il maestro Elvio Monti, che chiam\u00f2 Rucher in molte delle sue registrazioni (\u00e8 del pugliese, ad esempio, la chitarra nel brano \"L'estasi\" che Monti scrisse con il testo di Armando Stula per Andrea Giordana e Marisa Solinas).\nDalla seconda met\u00e0 degli anni settanta Pino Rucher fu impegnato nell'attivit\u00e0 concertistica, protrattasi fino al dicembre 1983, anno in cui, a seguito di problemi di salute, termin\u00f2 di lavorare alle dipendenze della Rai, per la quale figurava nell'orchestra \"Ritmi moderni\" di Roma, formazione che prese il nome di \"Big Band\" della Rai.\nIn quegli anni gli fu possibile dedicarsi maggiormente al jazz, suonando dal vivo e incidendo con diversi maestri.\nIl nome di Pino Rucher figura nell'opera \"The jazz discography\" di Tom Lord, imponente lavoro letterario, riprodotto anche in versione CD-ROM e fruibile on line.\nAltre attivit\u00e0.\nAltro aspetto rilevante dell'attivit\u00e0 di Pino Rucher \u00e8 quello legato all'esecuzione di colonne sonore da film: almeno duecento partecipazioni meritano di essere ricordate, importanti produzioni che lo hanno visto collaborare dalla fine degli anni cinquanta fino a met\u00e0 degli anni Settanta con vari maestri, tra cui Luis Bacalov, Gianni Ferrio, Benedetto Ghiglia, Ennio Morricone, Riz Ortolani.\nPino Rucher va ricordato per essere stato il primo ad utilizzare la chitarra elettrica nei western di produzione italiana, secondo l'intuizione del Maestro Ennio Morricone, suonando da solista in \"Per un pugno di dollari\".\nDa segnalare anche la comparsa di Pino Rucher in diverse inquadrature del film \"Sanremo - La grande sfida\", nel quale film sono inclusi alcuni spezzoni del \"Festival di Sanremo 1960\". Rilevanti sono, inoltre, le sue partecipazioni ai \"Festival di Sanremo\" del 1957 e 1962.\nNel corso degli anni Pino Rucher si distinse in svariate esperienze artistiche, riuscendo a passare con grande disinvoltura da un genere musicale all'altro, come \u00e8 dimostrato dalle esecuzioni di commedie musicali, ad esempio \"Alleluja brava gente\", o dai suoi abili spunti chitarristici presenti in tante note canzoni italiane, quali \"Casetta in Canad\u00e0\" di Carla Boni, \"Flamenco rock\" di Milva, \"Se non ci fossi tu\" di Mina, \"Andavo a cento all'ora\" di Gianni Morandi, \"Che mi importa del mondo\" di Rita Pavone, \"L'edera\" di Nilla Pizzi, \"Adesso no\" di Neil Sedaka, \"Corde della mia chitarra\" di Claudio Villa, etc.\nNell'arco della sua carriera, durata circa quarant'anni, Pino Rucher suon\u00f2 la chitarra elettrica, chitarra folk, chitarra acustica, chitarra classica, chitarra basso, chitarra a 12 corde, banjo, mandolino, contrabbasso, prendendo parte a migliaia di lavori musicali."}
{"id": "1775241", "revid": "36426", "url": "https://it.wikipedia.org/wiki?curid=1775241", "title": "Palazzo Amici-Demidoff", "text": ""}
{"id": "1775245", "revid": "1543377", "url": "https://it.wikipedia.org/wiki?curid=1775245", "title": "Teatro della Concordia (Ragusa)", "text": "Il Teatro Concordia \u00e8 il teatro pi\u00f9 importante della citt\u00e0 di Ragusa.\nStoria.\nFu costruito a spese delle quattordici famiglie pi\u00f9 ricche della citt\u00e0, ed inaugurato il 15 agosto del 1844, venne denominato teatro della concordia in omaggio all'accordo raggiunto dalle famiglie che lo sovvenzionarono.\nArchitettura.\nPresenta forme architettoniche simili al Teatro San Carlo di Napoli, per questo fu soprannominato il \"piccolo San Carlo\", si osservano cinque porte sovrastate da un ampio balcone barocco con tre aperture e due nicchie sferiche lateralmente. Sopra i finestroni si ammirano tre nicchie circolari contenenti tre mezzi busti raffiguranti: Vincenzo Bellini, al centro; Carlo Goldoni, a destra; Vittorio Alfieri, a sinistra. Lateralmente alle nicchie si ammirano due cornici con bassorilievi raffiguranti un gruppo di bambini con strumenti musicali e un altro gruppo danzante. Il terminale della facciata \u00e8 coronato da una scultura raffigurante lo stemma della citt\u00e0.\nOggi.\nAl momento il teatro \u00e8 chiuso. Nel 2009 viene avviata l'aggiudicazione dell'appalto di ristrutturazione da parte del Comune. Ciononostante non vengono avviati lavori e il teatro, anche oggetto di referendum popolare, rimane trascurato."}
{"id": "1775248", "revid": "228587", "url": "https://it.wikipedia.org/wiki?curid=1775248", "title": "Universit\u00e0 di Tirana", "text": "L'Universit\u00e0 di Tirana (in albanese: \"Universiteti i Tiran\u00ebs\") \u00e8 la principale istituzione universitaria della capitale albanese.\nFondata nel 1957 come Universit\u00e0 Statale di Tirana (\"Universiteti Shtet\u00ebror i Tiran\u00ebs\"), \u00e8 stata la prima universit\u00e0 fondata in Albania. Dal 1985 al 1992 prese il nome di Universit\u00e0 di Tirana \"Enver Hoxha\" (\"Universiteti i Tiran\u00ebs \"Enver Hoxha\"\"), in onore al dittatore albanese Enver Hoxha.\nSi trova in Piazza Madre Teresa.\nInizialmente prevedeva dieci facolt\u00e0, ma dal 1991 le facolt\u00e0 di ingegneria furono scorporate dall'universit\u00e0 confluendo nell'istituenda Universit\u00e0 Politecnica di Tirana.\nAttualmente comprende sette facolt\u00e0 che coprono le scienze umane, economiche, naturali e mediche. Gli studenti immatricolati sono circa 14.000 e 600 professori. Dal 2008 il rettore \u00e8 Mynyr Koni."}
{"id": "1775255", "revid": "339392", "url": "https://it.wikipedia.org/wiki?curid=1775255", "title": "Alexander R. Todd, Baron Todd", "text": ""}
{"id": "1775261", "revid": "309289", "url": "https://it.wikipedia.org/wiki?curid=1775261", "title": "\u010cuja", "text": "\u010cuja (anche come \"Chuja\" o \"Chuya\") \u00e8 un toponimo russo che pu\u00f2 riferirsi a:"}
{"id": "1775266", "revid": "1965256", "url": "https://it.wikipedia.org/wiki?curid=1775266", "title": "Perbone", "text": "Perbone (\"Parb\u00f9n\" nel dialetto locale, \"Perb\u00e0un\" in dialetto modenese) \u00e8 una localit\u00e0 di Farneta, nel comune di Montefiorino, cittadina dell'Appennino modenese.\nStoria e caratteristiche.\nPerbone \u00e8 un'antica borgata sulle colline frignanesi dell'Italia settentrionale costituita da abitazioni edificate in stile celtico, delle quali alcune sembrerebbero risalire alla fine del XVI secolo.\nIn passato il villaggio fu abitato da diversi nuclei familiari, estendendosi in ulteriori insediamenti limitrofi: Pramaggio (502 m s.l.m. - risalente al 1929 e cos\u00ec denominato in funzione del torrente Rio Maggio che scorre a poca distanza) e La Vgn\u00f3la (non distante dall'alveo del fiume Dolo), arrivando a contare diverse decine di abitanti nell'immediato dopoguerra. Similmente a molte altre realt\u00e0 dell'Appennino Modenese, a partire dagli anni '60 si \u00e8 registrata una migrazione di larga parte degli abitanti verso i principali centri industriali della Valle del Secchia e del Nord Italia in genere che, insieme al naturale invecchiamento della popolazione, ha portato al suo quasi totale spopolamento. I dati indicano una popolazione residente di 36 unit\u00e0 nel 1961 e di 21 unit\u00e0 dieci anni pi\u00f9 tardi.\nVarie abitazioni sono state riassestate principalmente nel corso degli anni ottanta e novanta, prevalentemente a scopo di soggiorno finesettimanale (il pi\u00f9 frequente), estivo e, in misura minore, invernale: al 2012 nella localit\u00e0 perbonese risulta esservi un unico residente stabile.\nNelle vicinanze di Perbone si trovano la frazione di Macognano, il fiume Dolo, la centrale idroelettrica di Farneta e la frazione di cui fa parte.\nDa segnalare, nel territorio di Perbone, una maest\u00e0 dedicata alla Maria Vergine realizzata nel 1934 e un'antica fonte di acqua sorgiva: \"La Canalina\".\nClima.\nA partire dalla fine del XX Secolo Perbone e il suo territorio hanno subito un mutamento notevole del proprio clima, con aumenti significativi delle temperature medie (+1,1 \u00b0C) ed estreme (in particolare durante la stagione estiva, + 2 \u00b0C) uniti a cambiamenti nei regimi stagionali e di intensit\u00e0 delle precipitazioni, producendo periodi di preoccupante siccit\u00e0. Tuttavia gli inverni permangono rigidi con episodi nevosi e le estati relativamente fresche.\nInfrastrutture e trasporti.\nPerbone \u00e8 lambita dalla strada comunale che collega la \"Via della Centrale di Farneta\" alla frazione di Macognano, in passato interessata da frane."}
{"id": "1775267", "revid": "767487", "url": "https://it.wikipedia.org/wiki?curid=1775267", "title": "Palazzo Michelozzi", "text": "Palazzo Michelozzi, o \"Bartolozzi\", si trova in via Maggio 11 a Firenze, tra via dei Velluti e via Sguazza.\nStoria.\nLa famiglia Michelozzi edific\u00f2 questo palazzo nella seconda met\u00e0 del Cinquecento, su case acquistate dai Corbinelli. Probabilmente il committente dell'opera fu il senatore Giovanbattista Michelozzi, ricordato per aver commissionato a Giovan Battista Caccini il ciborio marmoreo nella vicina basilica di Santo Spirito. Non si conosce l'architetto del progetto del palazzo, ma viene in genere attribuito allo stesso Caccini.\nNel XIX secolo si estinse la famiglia Michelozzi-Boni e il loro patrimonio pass\u00f2 in eredit\u00e0 ai Donati, ad eccezione del Palazzo che and\u00f2 in dote ad Elena Amerighi nel 1845, in occasione del matrimonio con Leonardo Roti che assunse nella discendenza il cognome Roti-Michelozzi (Il palazzo appare come propriet\u00e0 Amerighi nell'elenco redatto nel 1901 dalla Direzione Generale delle Antichit\u00e0 e Belle Arti). Da questi il palazzo pass\u00f2 poi ai Bartolozzi.\nNell'androne si trova una targa con testa scolpita in rircordo del pittore Pedro Americo, artista ufficiale del governo brasiliano nel XIX secolo, che qui mor\u00ec nel 1905.\nArchitettura.\nLa facciata presenta i tre piani tipici dell'architettura residenziale rinascimentale, con lo stile tipicamente fiorentino dell'intonaco bianco (oggi in verit\u00e0 piuttosto scurito dal traffico veicolare nella via) sul quale spiccano gli elementi in pietra serena: il portale ad arco, le cinque finestre inginocchiate, le cornici marcapiano, le finestre ad arco e lo stemma familiare dei Michelozzi. L'insieme \u00e8 sobrio e piuttosto austero, con un certo contrasto tra il pian terreno, animato dal rilievo delle inginocchiate, e i piani superiori, pi\u00f9 semplici. \nL'androne, voltato a botte, porta a un elegante cancello moderno, in ferro battuto e con la \"B\" dei Bartolozzi, passato il quale si arriva al cortile interno, fulcro del palazzo, risalente al momento iniziale della costruzione.\nSu due lati si trovano altrettanti loggiati paralleli, con volte a crociera, colonne in pietra serena e capitelli tuscanici. Gli altri due lati hanno arcate cieche e paraste, ravvivate da aperture rettangolari e oculi. I prospetto interno del palazzo verso il cortile \u00e8 decorato da una doppia cornice marcapiano, ed \u00e8 particolarmente elaborato sul lato ovest, quello verso la strada, con due finestre ad arco e una loggetta all'ultimo piano, con colonnine e travi lignee.\nNel cortile sono poste due statue da giardino, piuttosto consumate, e due urne scolpite nel marmo. Da qui parte anche lo scalone in pietra per i piani superiori, piuttosto ripido e di reminiscenza medievale."}
{"id": "1775270", "revid": "729019", "url": "https://it.wikipedia.org/wiki?curid=1775270", "title": "Stazione di Levanto", "text": "La stazione di Levanto \u00e8 una stazione ferroviaria posta sulla linea Genova-Pisa, a servizio dell'omonimo comune, in provincia della Spezia.\nStoria.\nLa prima stazione di Levanto, che sorgeva pi\u00f9 a mare rispetto all'esistente, fu inaugurata il 24 ottobre 1874, contestualmente alla tratta ferroviaria Sestri Levante-La Spezia. Il fabbricato viaggiatori originario, distrutto durante la seconda guerra mondiale, venne sostituito da un edificio in stile moderno al termine del conflitto, inaugurato nel 1949.\nIn occasione dei lavori di raddoppio della linea la nuova stazione venne edificata a monte dell'abitato a circa 750\u00a0m di distanza dalla precedente. La lunghezza complessiva del piazzale risultava di 1.040\u00a0m, parte dei quali ricavati all'interno delle gallerie Rossola e Nuova Mesco. Oltre al fabbricato viaggiatori, costruito su progetto dell'architetto Roberto Narducci ed edificato lato mare, vennero eretti alcuni edifici di servizio e una sottostazione elettrica di alimentazione. Il nuovo impianto fu attivato il 23 gennaio 1970, mentre L'intero tronco Framura-Monterosso fu inaugurato il 18 settembre 1970.\nNei mesi di giugno e luglio 2011 la stazione fu servita anche dai \"Treni del Mare\" gestiti dall'impresa privata Arenaways, fallita di l\u00ec a poco.\nStrutture e impianti.\nLa stazione conta 5 binari: 3 sono dotati di banchina per servizio viaggiatori (il primo e il secondo sono di corsa, il terzo \u00e8 utilizzato per effettuare precedenze), i restanti 2 sono impiegati generalmente come binari di ricovero dei rotabili per la manutenzione lungo la linea.\nServizi.\nLa stazione, che RFI classifica come \"Silver\", dispone dei seguenti servizi:\nMovimento.\nLa stazione \u00e8 servita dalle relazioni regionali Trenitalia svolte nell'ambito del contratto di servizio con la Regione Liguria nonch\u00e9 da alcuni treni Intercity della medesima impresa ferroviaria."}
{"id": "1775271", "revid": "320578", "url": "https://it.wikipedia.org/wiki?curid=1775271", "title": "Spaghetti-western", "text": ""}
{"id": "1775275", "revid": "1429175", "url": "https://it.wikipedia.org/wiki?curid=1775275", "title": "Porto Potenza Picena", "text": "Porto Potenza Picena \u00e8 la pi\u00f9 popolosa frazione del comune maceratese di Potenza Picena nelle Marche. \u00c8 una nota stazione balneare, che si affaccia sul mare Adriatico ad est e ad ovest sulle dolci colline delle campagne marchigiane.\nGeografia fisica.\nPorto Potenza Picena \u00e8 una frazione che sorge sulla costa adriatica, tra Porto Recanati (6\u00a0km a nord) e Civitanova Marche (a 5\u00a0km sud), e lungo la Strada Statale 16 \"Adriatica\". Da Macerata dista circa 25\u00a0km e da Ancona circa 40.\nTra Porto Potenza Picena e Civitanova Marche c'\u00e8 la foce del torrente Asola. \u00c8 un torrente di circa una quindicina di chilometri, che nasce presso Monte Nuovo nella campagna marchigiana a 222 metri di altitudine e sfocia nel mare Adriatico.\nStoria.\nSi ritiene che in epoca romana, nei luoghi dove sorge attualmente la cittadina di Porto Potenza Picena si trovasse la colonia romana di Sacrata.\nL'abitato attuale si \u00e8 sviluppato lungo la costa, attorno alla torre eretta nel XVI secolo come difesa dalle incursioni piratesche. Il nucleo storico della cittadina, situato a sud della stazione ferroviaria, \u00e8 formato da schiere di casette appartenute un tempo a famiglie di pescatori. Nel secondo dopoguerra lo sviluppo si \u00e8 notevolmente accelerato grazie alla vocazione turistica e balneare della localit\u00e0.\nEconomia.\nTurismo.\nLa particolarit\u00e0 delle sue spiagge (sabbiose, con ghiaia e con flora autoctona) e l'alta percentuale di raccolta differenziata, hanno fatto s\u00ec che dall'anno 2008, la localit\u00e0 sia stata insignita del vessillo della Bandiera Blu d'Europa.Anche nel 2011 Porto Potenza Picena ha riconfermato questo importante riconoscimento.\nInfrastrutture e trasporti.\nLa localit\u00e0 \u00e8 servita dalla stazione di Potenza Picena-Montelupone.\nSport.\nCalcio.\nLa squadra di calcio \u00e8 l'\"A.S.D. Porto Potenza Calcio\" che gioca in 2\u00aa Categoria. Ha giocato anche in Promozione."}
{"id": "1775277", "revid": "1776051", "url": "https://it.wikipedia.org/wiki?curid=1775277", "title": "Bruno Corbi", "text": "\u00c8 stato deputato all'Assemblea Costituente, e deputato alla Camera nella I e II legislatura. Zio del giornalista Gianni Corbi.\nBiografia.\nBruno Corbi, nato ad Avezzano nel 1914, laureato in legge a Roma nel 1936, entr\u00f2 a far parte della organizzazione clandestina del PCI nel 1934, svolgendo attivit\u00e0 in Italia e, nel 1939 in Francia. Rientrato in Italia fu arrestato e deferito al Tribunale Speciale e condannato a diciassette anni di carcere, fu liberato nell'estate del 1943 con la caduta del fascismo e, dopo l'8 settembre fu tra gli organizzatori della Resistenza armata in Abruzzo al comando della formazione \"Banda Marsica\".\nCatturato dai tedeschi e condannato a morte riusc\u00ec a fuggire dal Castello dell'Aquila dove era rinchiuso in attesa dell'esecuzione riprese la lotta armata a capo della sua formazione. Dopo la liberazione diresse la Federazione PCI dell'Aquila e poi divenne vicesegretario regionale del partito.\nNel 1946 eletto alla Costituente dove entr\u00f2 a far parte della Commissione dei \"75\" che elabor\u00f2 il progetto della Costituzione della Repubblica, successivamente deputato per l'Abruzzo alla I e II legislatura."}
{"id": "1775281", "revid": "118392960", "url": "https://it.wikipedia.org/wiki?curid=1775281", "title": "Distretto di Mangochi", "text": "Il distretto di Mangochi (Mangochi District) \u00e8 uno dei ventotto distretti del Malawi, e uno dei dodici distretti appartenenti alla Regione Meridionale. Copre un'area di e ha una popolazione complessiva di 610.239 persone. La capitale del distretto \u00e8 Mangochi. "}
{"id": "1775295", "revid": "16108876", "url": "https://it.wikipedia.org/wiki?curid=1775295", "title": "Tiberio Cazio Asconio Silio Italico", "text": ""}
{"id": "1775298", "revid": "1993636", "url": "https://it.wikipedia.org/wiki?curid=1775298", "title": "Distretto di Likoma", "text": "Il distretto di Likoma (Likoma District) \u00e8 uno dei ventotto distretti del Malawi, e uno dei sette distretti appartenenti alla Regione Settentrionale. Essendo circondato dalle acque territoriali del Mozambico nel lago Malawi, il distretto \u00e8 un'exclave dello Stato del Malawi, costituita da due isole: Likoma e Chizumulu. Copre un'area di 18 km\u00b2 e ha una popolazione complessiva di 1.300 persone. La capitale del distretto \u00e8 Likoma."}
{"id": "1775299", "revid": "16108938", "url": "https://it.wikipedia.org/wiki?curid=1775299", "title": "Vitruvio Pollione", "text": ""}
{"id": "1775309", "revid": "14691", "url": "https://it.wikipedia.org/wiki?curid=1775309", "title": "Malombe", "text": ""}
{"id": "1775320", "revid": "1452073", "url": "https://it.wikipedia.org/wiki?curid=1775320", "title": "Pok\u00e9mon Platino", "text": ", anche noto come Pok\u00e9mon Platino, \u00e8 un videogioco della serie \"Pok\u00e9mon\" per Nintendo DS pubblicato in Giappone il 13 settembre 2008. \"Pok\u00e9mon Platino\" \u00e8 il seguito dei videogiochi \"Pok\u00e9mon Diamante\" e \"Perla\". Il gioco ha venduto pi\u00f9 di un milione di copie nei primi due giorni di vendita. Nel 2010 l'organizzazione giapponese CESA ha inoltre stimato due milioni di download illegali di Pok\u00e9mon Platino, superando altri titoli della serie (\"Pok\u00e9mon Perla\", \"Pok\u00e9mon Diamante\" e \"Pok\u00e9mon Argento SoulSilver\") nella lista dei titoli per Nintendo DS soggetti a pirateria informatica.\nModalit\u00e0 di gioco.\nIl gioco presenta il Pok\u00e9mon leggendario Giratina come mascotte. In questo gioco \u00e8 possibile catturarlo in cima alla Vetta Lancia (Spear Pillar) allo stesso livello dei leggendari Dialga e Palkia nei videogiochi \"Diamante e Perla\". Inoltre, viene introdotta una forma alternativa di Giratina, , mentre la sua forma presente in \"Diamante e Perla\" viene rinominata . Il fulcro della storia \u00e8 un improvviso cambiamento climatico nella regione di Sinnoh. Il raffreddamento \u00e8 causato da un portale per il aperto in cima al Monte Corona. L'abbigliamento degli allenatori \u00e8 stato modificato per adattarlo alla nuova situazione climatica.\nCome Giratina, anche il Pok\u00e9mon Shaymin ha una forma alternativa, di tipo Erba/Volante, chiamata . Se trasferito nei primi due titoli della quarta generazione nella sua forma alternativa, Shaymin torner\u00e0 alla sua forma originaria chiamata . All'interno della regione di Sinnoh sono disponibili Regirock, Regice e Registeel oltre che i Pok\u00e9mon leggendari della prima generazione Articuno, Zapdos e Moltres. \u00c8 stato inoltre modificato il Pok\u00e9mon Rotom: in questa versione pu\u00f2 assumere altre cinque differenti forme (Calore, Lavaggio, Gelo, Vortice o Taglio) e apprendere una mossa tra Vampata (Fuoco), Idropompa (Acqua), Bora (Ghiaccio), Eterelama (Volante) o Verdebufera (Erba) se portato all'interno del nascondiglio del Team Galassia situato ad Evopoli (Eterna City).\nIl Parco Lotta, introdotto in \"Pok\u00e9mon Smeraldo\", compare nuovamente in questo gioco. Inoltre, una nuova localit\u00e0 chiamata \"Piazza Wi-Fi\" permette al giocatore di sfidare altri giocatori tramite la Nintendo Wi-Fi Connection cimentandosi in tre minigiochi.\nNella versione europea del videogioco \u00e8 stato inoltre rimosso il casin\u00f2 di Rupepoli e conseguentemente modificati alcuni dialoghi dei personaggi.\nAccoglienza.\nIl sito di videogiochi 1UP.com ha lodato le nuove aggiunte al gioco e i vari miglioramenti all'interfaccia grafica, affermando che una volta completato, grazie alle missioni secondarie e alle nuove modalit\u00e0 aggiunte il gioco risulta ancora impegnativo e divertente. Il gioco ha ricevuto un punteggio di 36 su 40 dalla rivista giapponese Famits\u016b."}
{"id": "1775322", "revid": "111319", "url": "https://it.wikipedia.org/wiki?curid=1775322", "title": "Maura Genovesi", "text": "Carriera.\nFra i risultati spiccano le due Carte Olimpiche conquistate per Atene e Pechino, il secondo posto alla tappa di Coppa del Mondo di Rio de Janeiro 2008 ed il titolo Europeo a Squadre Juniores.\nDetentrice del Record Italiano di Pistola Sportiva con 589/600.\nSposata con Nicola Pizzi, anche lui tiratore della Nazionale."}
{"id": "1775324", "revid": "729019", "url": "https://it.wikipedia.org/wiki?curid=1775324", "title": "Metropolitana di Budapest", "text": "La metropolitana di Budapest (in ungherese: \"budapesti metr\u00f3\") \u00e8 il sistema di trasporto sotterraneo della capitale dell'Ungheria, Budapest. Comprende quattro linee, ognuna riconoscibile dal numero e dal colore. Quella di Budapest \u00e8 la metropolitana pi\u00f9 antica dopo quella di Londra (1863), con la famosa linea M1 (risalente al 1896 e chiamata \"F\u00f6ldalatti\", non \"metropolitana\") che \u00e8 stata dichiarata patrimonio dell'umanit\u00e0 nel 2002.\nStoria.\nLa prima linea venne ufficialmente approvata dall'Assemblea nazionale nel 1870. I lavori di costruzione, assegnati alla societ\u00e0 Siemens &amp; Halske AG e durati dal 1894 al 1896, furono costituiti da scavi in superficie con la tecnica cut and cover grazie all'impiego di persone. La linea \u00e8 stata inaugurata alla presenza dell'imperatore Francesco Giuseppe il 2 maggio 1896, anno in cui si celebrava il millesimo anniversario dell'insediamento delle trib\u00f9 ungare sul suolo dell'attuale Ungheria. I treni percorrevano il viale Andr\u00e1ssy \u00fat nel tratto compreso tra Gizella t\u00e9r, l'attuale piazza V\u00f6r\u00f6smarty (in centro) e il parco cittadino \"V\u00e1rosliget\", in direzione nord-est\u2194sud-ovest. Inizialmente la lunghezza del tracciato era di , fintanto che nel 1973 non ci fu l'apertura ufficiale di un nuovo tratto esteso fino all'odierno capolinea di Mexik\u00f3i \u00fat.\nI primi progetti per altre due linee furono presentati nel 1942, e il decreto del Consiglio dei ministri ne autorizz\u00f2 la costruzione nel 1950. Era stato previsto che la linea M2 collegasse le due principali stazioni ferroviarie, \"Keleti\" (Orientale) e \"D\u00e9li\" (Meridionale) \"p\u00e1lyaudvar\". L'inaugurazione era prevista per il 1955, ma la costruzione sub\u00ec interruzioni a causa di ragioni politiche e finanziarie dal 1954 al 1963. Le sette stazioni furono infine aperte il 4 aprile (una festivit\u00e0 comunista) nel 1970. Oggi la linea M2 corre su una traiettoria est\u2194ovest, ed era l'unica linea a sottoattraversare il Danubio fino al 2014 e a raggiungere Buda (la parte occidentale di Budapest). Esiste una stazione di interscambio con la linea M1 (De\u00e1k Ferenc t\u00e9r), che \u00e8 in seguito divenuta punto di interscambio anche con la linea M3.\nLa ristrutturazione delle stazioni della linea M2 \u00e8 stata completata nel 2008. Sono stati installati nuovi ascensori e acquistate nuove carrozze con aria condizionata.\nLa linea M1 fu sottoposta a un forte rinnovamento dal 1970 al 1973, che incluse la sostituzione del vecchio materiale rotabile. Quando la linea fu riaperta, fu anche invertito il senso di marcia dei treni, che fino ad allora tenevano la sinistra, in modo da portarla ad essere come le altre linee. Nel 1973 entrambe le linee furono prolungate (la prima di una stazione, la seconda di quattro), cos\u00ec la linea M1 raggiunse l'estensione attuale di 4,2\u00a0km, e la seconda di 10,3\u00a0km. L'Azienda dei Trasporti esegu\u00ec l'ammodernamento del 1973, e ancora oggi gestisce la rete. La segnalazione a colori negli schemi delle linee fu introdotta nel 1976, quando fu aperta la prima sezione della linea M3. La prima linea divent\u00f2 la linea gialla, alla seconda fu assegnato il rosso e alla terza il blu. Il colore verde, gi\u00e0 utilizzato per identificare le ferrovie suburbane di Budapest, gestite da H\u00c9V, \u00e8 stato in seguito usato per contraddistinguere la quarta linea.\nIl primo progetto per la linea M3 fu effettuato nel 1963, e la costruzione ebbe inizio nel 1970. La prima sezione fu aperta nel 1976, quando consisteva di sei stazioni. La parte meridionale fu allungata con altre cinque stazioni nel 1980, mentre la parte nord fu allungata nel 1981, nel 1984 e nel 1990 per un totale di 9 stazioni: la linea raggiunse lo stato attuale di 20 fermate che si estendono per 16,4\u00a0km, il che ne fa la linea pi\u00f9 lunga di Budapest. La linea M3 corre in direzione nord\u2194sud (pi\u00f9 precisamente NNE\u2194SE).\nUn forte progetto di modernizzazione e ristrutturazione dell'intera linea \u00e8 partita ufficialmente il 4 novembre 2017 con la chiusura della tratta settentrionale, che va dalla stazione D\u00f3zsa Gy\u00f6rgy \u00fat al capolinea nord Ujpest-Kozpont con il rifacimento di tutte le stazioni interessate nel tratto sopra citato. Durante il periodo dei lavori l'orario di chiusura \u00e8 stato anticipato alle 20:30 e nei fine settimana viene effettuata l'intera chiusura della linea; il servizio viene erogato comunque da autobus sostitutivi che effettuano il percorso della linea. La nuova tratta \u00e8 stata riaperta il 30 marzo 2019 con il cambio nome del capolinea da \u00dajpest-K\u00f6zpont a \u00dajpest-centras, e la fermata \u00dajpest-V\u00e1roskapu in \u00dajpest City Gate. Dopo na breve riapertura completa della linea, i lavori di ristrutturazione sulla sezione meridionale sono iniziati il 6 aprile 2019 andando dalla stazione di Lehel t\u00e9r fino al capolinea di Kobanya-Kispest.\nSulla linea M3 dopo un periodo di prove tecniche e collaudi che durava dalla fine del 2016, il 3 aprile 2018 con una cerimonia di Stato le vecchie automotrici sovietiche modello ev3, 81-717 e 81-714 di colore blu sono state mandate in pensione dopo 50 anni di servizio venendo sostituite con la loro versione rinnovata 81-717.2K e 81-714.2K di colore bianco e nero.\nNegli anni ottanta e novanta la linea M1 sub\u00ec diversi processi di ricostruzione. Sul totale di 11 stazioni, 8 sono originali, mentre tre sono state ricostruite. Le fermate risalgono al tempo del millenario, tra cui il pavimento, il rivestimento in ceramica delle pareti, le panchine, le finestre in legno e l'illuminazione. C'\u00e8 un Museo della Metropolitana del Millenario nel sottopasso di piazza De\u00e1k Ferenc t\u00e9r, dove si possono visionare reperti dell'epoca e rotabili storici.\nLa linea M4, inaugurata il 28 marzo 2014, ha una storia lunga che risale al 1972. \u00c8 una metropolitana automatica ed ha due stazioni di interscambio: con la linea M2 \u00e8 Keleti p\u00e1lyaudvar e con la linea M3 \u00e8 K\u00e1lvin t\u00e9r. La linea M4 collega la parte sud-occidentale della citt\u00e0 a (Buda) con la parte nord-orientale a (Pest). La prima tratta, tra la stazione ferroviaria Kelenf\u00f6ldi e la stazione orientale, per una lunghezza di , \u00e8 stata completata nel 2014, e comprende un totale di 10 stazioni.\nDal 2002 al 2004 sono stati effettuati preparativi per la linea M4 in via B\u00e9la Bart\u00f3k e in via Feh\u00e9rv\u00e1ri, insieme al totale rinnovamento delle piazze.\nNel 2005 ha avuto inizio la costruzione a piazza Baross; \u00e8 stata costruita una nuova uscita, collegante la stazione esistente della linea M2 con la superficie nell'area di un parcheggio. Oltre agli attuali passeggeri trasportati dalla linea M2, \u00e8 previsto che altre persone utilizzeranno la linea M4.\n\"Cronistoria della linea M4\"\nNei passati decenni nacquero molte difficolt\u00e0 a causa delle terme che sorgevano sulla traiettoria progettata (come i bagni termali Gell\u00e9rt). Ci fu un lungo dibattito sul problema della sicurezza della costruzione, oltre che quale percentuale delle spese fosse da addebitare al governo e quale alla capitale e se avessero dovuto essere pagate con i rimborsi dei debiti russi verso l'Ungheria; venne anche discusso se l'itinerario fosse veramente necessario alla citt\u00e0.\nSviluppi futuri.\nLinea M2.\nL'Associazione del Trasporto Urbano e Suburbano (\"V\u00e1rosi \u00e9s El\u0151v\u00e1rosi K\u00f6zleked\u00e9si Egyes\u00fclet\") ha presentato un piano per collegare direttamente la linea M2 con l'H\u00c9V a partire da G\u00f6d\u00f6ll\u0151. \nLinea M3.\nEsistono progetti di prolungamento della linea M3 verso nord (K\u00e1poszt\u00e1smegyer) e sud-est (Aeroporto Ferihegy). Tale ipotesi di prolungamento verso l'aeroporto \u00e8 diventata meno prioritaria dopo l'attuazione di altri piani, che hanno realizzato un collegamento ferroviario tra il terminal 1 dell'aeroporto e la stazione ferroviaria ovest. Nel 2014 diversi organi di stampa hanno segnalato le carenze nella sicurezza della linea M3.\nLinea M4.\n\u00c8 in progetto una sezione comprendente 4 stazioni, tra la stazione orientale e piazza Bosny\u00e1k, per una lunghezza di 3\u00a0km.\nLinea M5.\nLa linea M5 \u00e8 ancora in fase di progettazione preliminare; molto probabilmente correr\u00e0 lungo il Danubio (attraversandolo in corrispondenza dell'Isola Margherita), collegando le ferrovie suburbane che vanno verso nord con quelle dirette a sud. Non \u00e8 ancora stata definita la data di inizio dei lavori.\nUtilizzo.\nInformazioni generali.\nCi sono tre stazioni di interscambio tra le linee: De\u00e1k Ferenc t\u00e9r, Keleti p\u00e1lyaudvar e K\u00e1lvin t\u00e9r che si trovano nel centro della citt\u00e0.\nI biglietti devono essere convalidati all'ingresso presso le macchinette arancioni, prima di poter accedere alla zona interna e devono essere conservati fino all'uscita dalla stazione. Al momento della convalida viene stampata la data e l'orario, insieme al nome della stazione. I biglietti sono controllati occasionalmente dai controllori, che generalmente si posizionano alla fine delle scale ma che possono controllare la validit\u00e0 del biglietto in ogni punto della stazione.\nQuasi tutte le stazioni sono accessibili ai portatori di handicap.\nBiglietti e abbonamenti.\n\u00c8 disponibile il biglietto singolo che costa 350 HUF fiorini, utilizzabile anche sugli altri mezzi pubblici della citt\u00e0, ma vi sono anche ulteriori biglietti specifici per la metropolitana: esiste un \"biglietto a sezione\", valido per tratte non superiori a tre stazioni, un \"biglietto di trasbordo\", valido per un viaggio con un solo interscambio tra linee e un \"biglietto a sezione con trasbordo\", valido per 5 stazioni incluso un trasbordo. Esistono anche vari tipi di abbonamento, dal giornaliero all'annuale.\nFrequenze.\nI treni della metropolitana di Budapest effettuano il servizio dalle 4:30 del mattino; l'ultimo treno parte alle 23:10 dal capolinea. Le ore di punta sono considerate dalle 6 alle 8 del mattino e dalle 14 alle 17 nei giorni lavorativi, e in queste fasce i treni passano ogni 2-5 minuti. Le prime e le ultime corse si intervallano invece ogni 5-10 minuti; e possono verificarsi altre interruzioni in occasione di altre festivit\u00e0; a Capodanno il servizio pu\u00f2 essere esteso.\nMuseo.\nNella stazione principale di interscambio De\u00e1k Ferenc t\u00e9r \u00e8 situato un Museo della metropolitana dove sono conservati alcuni convogli storici, reperti, fotografie, piantine e biglietti usati nelle varie epoche.\nStatistiche.\nL'intera estensione della rete \u00e8 di , che comprendono 49 stazioni (di cui tre di interscambio). Nel 2011, 302,5 milioni di persone hanno viaggiato sulla rete, per un ammontare di passeggeri al giorno.\nSimulazione per PC.\nEsiste una simulazione riguardo alla metropolitana di Budapest basata sul programma giapponese Boso View Express. \u00c8 scaricabile dal sito bvemetro.hu."}
{"id": "1775327", "revid": "767487", "url": "https://it.wikipedia.org/wiki?curid=1775327", "title": "Francesco Novara", "text": "Dopo la laurea in medicina frequenta un corso di specializzazione in psicologia all'Universit\u00e0 di Torino, quindi comincia ad operare come psicologo nei centri di medicina del lavoro.\nA partire dal 1955 inizia la sua collaborazione con il centro di psicologia Olivetti fondato da Cesare Musatti, il padre della psicologia del lavoro italiana, e ne diviene il responsabile dal 1974.\nEsperto delle tematiche di stress manageriale, ha svolto moltiplici attivit\u00e0 di consulenza ed assistenza nei confronti di aziende ed enti nel campo dell'organizzazione del lavoro. All'attivit\u00e0 professionale ha affiancato l'attivit\u00e0 accademica con corsi e master tenuti presso diverse universit\u00e0 italiane e francesi.\nNel 1998 \u00e8 stato insignito di una Laurea honoris causa in Psicologia dall'Universit\u00e0 di Bologna."}
{"id": "1775330", "revid": "15756", "url": "https://it.wikipedia.org/wiki?curid=1775330", "title": "Henry Taube", "text": "Ha vinto nel 1983 il premio Nobel per la chimica per il suo \"lavoro nello studio del meccanismo delle reazioni con trasferimento di elettroni, specialmente nei complessi metallici\". \u00c8 stato il secondo chimico nato in Canada a vincere il Premio Nobel e rimane l'unico premio Nobel nato in Saskatchewan. Taube ha completato la laurea e il master presso l'Universit\u00e0 del Saskatchewan e il dottorato di ricerca presso l'Universit\u00e0 della California, Berkeley. Dopo aver terminato la scuola di specializzazione, Taube ha lavorato alla Cornell University, all'Universit\u00e0 di Chicago e alla Stanford University.\nOltre al Premio Nobel, Taube ha ricevuto anche molti altri importanti premi scientifici, tra cui la medaglia Priestley nel 1985 e due Guggenheim Fellowship all'inizio della sua carriera (nel 1949 e nel 1955), oltre a numerosi dottorati onorari. La sua ricerca si \u00e8 concentrata sulle reazioni redox, sui metalli di transizione e sull'uso di composti marcati isotopicamente per seguire le reazioni. Aveva pi\u00f9 di 600 pubblicazioni, incluso un libro, e durante la sua carriera aveva seguito pi\u00f9 di 200 studenti. Taube e sua moglie Mary ebbero tre figli; suo figlio Karl \u00e8 antropologo presso l'Universit\u00e0 della California a Riverside.\nBiografia.\nTaube nacque a Neudorf, Saskatchewan, il pi\u00f9 giovane di quattro maschi. I suoi genitori erano di origine tedesca, ed erano emigrati nel Saskatchewan dall'Ucraina nel 1911. Crescendo, la sua prima lingua fu il basso tedesco. Nel 1700, infatti, Caterina la Grande aveva incoraggiato gli agricoltori dell'Europa centrale a stabilirsi in Russia. Man mano che i diritti da lei concessi a questi coloni venivano gradualmente ridotti, molti coloni si diressero verso il Nord America, e il Saskatchewan offriva buoni terreni agricoli e altri incentivi per gli immigrati. Taube in seguito ebbe modo di osservare: \"Certamente, non c'\u00e8 nulla nei miei primi 21 anni in Saskatchewan che, preso nel contesto di quei tempi, vorrei cambiare. Tra le cose che ho maggiormente apprezzato c'\u00e8 la meravigliosa esperienza di crescere in una fattoria, che mi ha insegnato ad apprezzare la natura e anche ad assumermi le mie responsabilit\u00e0 nel compiere il mio dovere... \".\nA 12 anni, Taube lasci\u00f2 la sua citt\u00e0 natale e si trasfer\u00ec a Regina per frequentare il Luther College dove complet\u00f2 il liceo. Dopo il diploma, Taube rimase al Luther College e lavor\u00f2 come assistente di laboratorio per Paul Liefeld, permettendogli di frequentare le lezioni universitarie del primo anno. Taube frequent\u00f2 l'Universit\u00e0 del Saskatchewan, ricevendo il Bachelor of Science nel 1935 e il suo Master of Science nel 1937. Il suo consulente di tesi all'Universit\u00e0 del Saskatchewan era John Spinks. Durante gli anni universitari, Taube studi\u00f2 con Gerhard Herzberg, che si sarebbe aggiudicato il premio Nobel per la chimica nel 1971. Si trasfer\u00ec all'Universit\u00e0 della California, a Berkeley, dove complet\u00f2 i suoi studi di dottorato nel 1940. Il suo mentore di dottorato era William Bray. La tesi di laurea di Taube si concentrava sulla fotodecomposizione del biossido di cloro (ClO2) e di perossido di idrogeno (H2O2) in soluzione.\nDopo aver completato gli studi universitari, Taube divenne un cittadino naturalizzato degli Stati Uniti nel 1942. Taube spos\u00f2 sua moglie Mary nel 1952. Ebbero tre figli, Karl, Heinrich e Linda. La figliastra, Marianna, \u00e8 morta di cancro nel 1998. Anche dopo aver interrotto i suoi progetti di ricerca attiva nel 2001, Taube continu\u00f2 a essere disponibile come revisore e consulente, bench\u00e9 il suo obiettivo principale, come da lui stesso dichiarato, era \"godersi la vita\". Oltre alla chimica, Taube aveva vari interessi tra cui l'opera lirica, la musica classica e il giardinaggio. Nel 2003 \u00e8 stato uno dei 22 premi Nobel che hanno firmato l'Humanist Manifesto.\nHenry Taube \u00e8 morto nella sua casa di Palo Alto, in California, il 16 novembre 2005, all'et\u00e0 di 89 anni.\nRicerca e carriera accademica.\nDopo il dottorato.\nDopo aver completato la sua formazione, Taube rimase negli Stati Uniti, diventando insegnante di Chimica a Berkeley fino al 1941. Inizialmente volle tornare in Canada per lavorare, ma non ricevette risposta quando fece domanda nelle principali universit\u00e0 canadesi. Da Berkeley, ha lavorato come insegnante e assistente presso la Cornell University fino al 1946. Durante la seconda guerra mondiale, Taube fece parte del National Defence Research Committee. Dal 1946 al 1961 rimase presso l'Universit\u00e0 di Chicago come assistente, professore associato e professore ordinario. Fu inoltre presidente del dipartimento di Chimica a Chicago dal 1956 al 1959, ma non apprezzava le faccende amministrative. Dopo aver lasciato Chicago, Taube lavor\u00f2 come professore alla Stanford University fino al 1986, posizione che gli permise di concentrarsi sulla ricerca a fianco dell'insegnamento. Nel 1986 divenne professore emerito a Stanford , ma ha continuato a svolgere ricerche fino al 2001 e ha visitato i suoi laboratori ogni giorno fino alla morte, avvenuta nel 2005. Taube ha lavorato come consulente presso il Los Alamos National Laboratory dal 1956 agli anni settanta.\nInteressi di ricerca.\nLa ricerca iniziale di Taube alla Cornell University si concentr\u00f2 sulle stesse aree studiate dopo la laurea: agenti ossidanti contenenti ossigeno, alogeni e reazioni redox che caratterizzano queste specie. Ha usato l'ossigeno-18 marcato isotopicamente e il cloro radioattivo per studiare queste reazioni. Fu premiato dall'American Chemical Society nel 1955 per i suoi studi sugli isotopi.\nL'interesse di Taube per la chimica di coordinazione nacque quando questi venne scelto per sviluppare un corso di chimica inorganica avanzata all'Universit\u00e0 di Chicago. Non era per\u00f2 in grado di trovare molte informazioni nei libri di testo disponibili al momento. Taube si rese conto che il suo lavoro sulla sostituzione del carbonio nelle reazioni organiche poteva essere correlato ai complessi inorganici. Nel 1952, Taube pubblic\u00f2 una ricerca su \"Chemical Reviews\" relativa alla velocit\u00e0 delle reazioni chimiche alla struttura elettronica. Questa ricerca \u00e8 stata la prima a riconoscere la correlazione tra il tasso di sostituzione del ligando e la configurazione elettronica \"d\" del metallo. La scoperta chiave di Taube \u00e8 stata il modo in cui le molecole costruiscono un tipo di \"ponte chimico\" piuttosto che scambiare semplicemente elettroni, come si pensava in precedenza. L'identificazione di questo passaggio intermedio ha spiegato perch\u00e9 si sono verificate reazioni tra metalli e ioni simili a velocit\u00e0 differenti. Il suo articolo su \"Chemical Reviews\" \u00e8 stato sviluppato durante il periodo sabbatico alla fine degli anni quaranta. Un articolo su \"Science\" ha definito questo articolo \"uno dei veri classici della chimica inorganica\" dopo l'annuncio del suo premio Nobel. Taube ha studiato rutenio e osmio, entrambi gli elementi con un'alta capacit\u00e0 di retrodonazione \u03c0. Questo tipo di donazione di elettroni \u00e8 stato fondamentale nello studio del modo in cui gli elettroni vengono trasferiti tra le molecole in una reazione chimica.\nGuardando indietro alle sue ricerche, Taube ha spiegato che a volte aveva difficolt\u00e0 a trovare studenti laureati disposti a lavorare su reazioni di trasferimento di elettroni, poich\u00e9 preferivano lavorare su progetti pi\u00f9 \"eccitanti\" nel suo laboratorio concentrandosi sugli effetti dei traccianti isotopici e della cinetica. Taube riteneva che il \"difetto principale\" tra la sua correlazione tra la configurazione elettronica e la sostituzione del ligando era che fosse descritto principalmente in termini di teoria del legame di valenza, poich\u00e9 la teoria del campo cristallino e la teoria del campo dei ligandi non erano ben stabilite quando pubblic\u00f2 il suo lavoro nel 1952.\nPremi e onorificenze.\nPremio Nobel.\nTaube ha ricevuto il premio Nobel per la chimica nel 1983 \"per il suo lavoro sui meccanismi delle reazioni di trasferimento di elettroni, specialmente nei complessi metallici\". Ha ricevuto il suo premio l'8 dicembre 1983, con il discorso di presentazione tenuto da Ingvar Lindqvist dell'Accademia reale svedese delle scienze. Il suo premio Nobel \u00e8 stato il secondo premio assegnato a un chimico di origine canadese (il primo era stato William Giauque). La vittoria di Taube fu la prima per un chimico inorganico dal 1913 (nel quale aveva vinto Alfred Werner), rompendo una lunga serie di riconoscimenti conferiti ai chimici organici. Il suo articolo iniziale su \"Chemical Reviews\" aveva 30 anni al momento dell'ottenimento del Premio Nobel, ma la correlazione che descrisse tra il tasso di sostituzione dei ligandi e la configurazione elettronica per i complessi di coordinazione dei metalli di transizione era ancora la teoria predominante sulla chimica di reazione di questi composti. Dopo aver ricevuto il premio Nobel, Taube not\u00f2 un vantaggio secondario dovuto al prestigioso riconoscimento: i suoi studenti prestavano maggiore attenzione durante le lezioni.\nAltri riconoscimenti.\nTaube fu accettato come membro della National Academy of Sciences nel 1959. Il presidente Jimmy Carter ha consegnato a Taube la National Medal of Science del 1976 \"come riconoscimento dei contributi alla comprensione della reattivit\u00e0 e dei meccanismi di reazione nella chimica inorganica\". Nel 1985, Taube ricevette il pi\u00f9 alto riconoscimento della American Chemical Society, la medaglia Priestley, che viene assegnata per riconoscere \"distinti servizi alla chimica\". \u00c8 stato insignito della Guggenheim Fellowships nel 1949 e nel 1955. Taube \u00e8 stato nominato membro onorario del College of Chemists of Catalonia and Beleares (1984), della Canadian Society of Chemists (1986) e dell'Accademia ungherese delle scienze (1988). \u00c8 anche divenuto membro onorario della Royal Society of Chemistry (1989) e della Indian Chemical Society (1989) ed \u00e8 stato eletto membro della Royal Society (FRS) nel 1988. Taube ha ricevuto varie lauree honoris causa da molte istituzioni, tra cui l'Universit\u00e0 di Saskatchewan (1973), l'Universit\u00e0 di Chicago (1983), il Polytechnic Institute of New York (1984), la State University of New York Stony Brook (1985), l'Universit\u00e0 di Guelph (1987), Seton Hall University (1988), Lajos Kossuth University di Debrecen in Ungheria (1988) e la Northwestern University (1990).\nEredit\u00e0.\nNel 1981, Taube divenne membro fondatore del Consiglio culturale mondiale. A partire dal 1997, Taube ha realizzato oltre 600 pubblicazioni e lavorato con oltre 250 studenti. Ha pubblicato un libro, \"Electron Transfer Reactions of Complex Ions in Solution (Current Chemical Concepts)\" nel 1970. I suoi studenti hanno avuto incarichi di docenza in molte prestigiose universit\u00e0, tra cui Cornell, Rutgers University, Georgetown University e Georgia Institute of Technology. Insieme allo studente laureato Carol Creutz, ha dato il nome al complesso Creutz-Taube, un complesso metallico con la formula [Ru(NH3)5]2(C4H4N2)5+. I suoi contributi alla ricerca sono stati onorati in vari modi, tra cui un simposio all'incontro annuale dell'American Chemical Society del 1982. La serie annuale Progress in Inorganic Chemistry ha dedicato il suo trentesimo volume a Taube, intitolato \"Un apprezzamento di Henry Taube\". Il Luther College di Regina offre una borsa di studio annuale a uno studente di scienze in entrata in onore di Taube e del suo insegnante di scienze, Paul Liefeld. \u00c8 stata organizzata una serie di seminari in onore del suo lavoro a Stanford. Taube tenne la conferenza inaugurale della serie.\nI colleghi ricordano Taube come uno scienziato appassionato, Jim Collman di Stanford disse che \"Henry era uno scienziato e una figura dominante nel campo della chimica inorganica\". Harry Gray, un professore del California Institute of Technology, disse: \"Era unico nel suo genere, un modello e un leader che tutti abbiamo ammirato e amato\". L'ex studente Peter Ford ricorda che Taube \"ha reso la chimica non solo interessante e stimolante, ma anche molto divertente\"."}
{"id": "1775334", "revid": "712828", "url": "https://it.wikipedia.org/wiki?curid=1775334", "title": "Nodoka Saotome", "text": ""}
{"id": "1775340", "revid": "49486224", "url": "https://it.wikipedia.org/wiki?curid=1775340", "title": "Fapunte", "text": ""}
{"id": "1775341", "revid": "439868", "url": "https://it.wikipedia.org/wiki?curid=1775341", "title": "Il Negromante", "text": "Il Negromante \u00e8 una commedia di Ludovico Ariosto scritta nel 1509 in prima stesura abbozzata, poi terminata nel 1520 per spedirne il testo a Papa Leone X ed ulteriormente riscritta nel 1528. Il primo allestimento \u00e8 avvenuto a Ferrara tra il 1528 ed il 1529, mentre la pubblicazione avvenne nel 1535. L'azione della commedia \u00e8 ambientata a Cremona.\nNarra le vicende di un mago, un impostore ovviamente. L'unico scopo \u00e8 di prendere in giro i costumi popolari e le tradizioni legate ai tarocchi.\nIl Negromante, la terza commedia di Ariosto, fu compiuta nel gennaio del 1520 e narra degli espedienti impiegati da un giovane per penetrare nella casa dell'amata. Ma al centro della trama \u00e8 un praticone di arti magiche che si prende gioco della credulit\u00e0 del prossimo. Nel disegnare il personaggio Ariosto ricorre a fonti moderne come ad esempio:\n- il Ruffo della commedia del Cardinale Bernardo Dovizi da Bibbiena, la Calandria;\n- Callimaco, il finto medico della \"Mandragola\" di Niccol\u00f2 Machiavelli.\nIl Negromante viene messo in scena soltanto nel 1528.\nTrama.\nPresso Cremona Cintio \u00e8 stato costretto dal patrigno Massimo a sposarsi con la ricca Emilia, figlia di un suo amico, affinch\u00e9 la famiglia potesse risollevarsi economicamente grazie alla grande dote. Tuttavia Cintio si era gi\u00e0 sposato segretamente con la povera Livinia, non per altri interessi che per amore, ed ora si ritrova in un gran bel guaio. Per cercare di sfuggire dalla situazione, Cintio per qualche mese si finge impotente e nega qualsiasi soddisfazione alla sua ricca sposa che se ne lamenta col padre Abondio. Cos\u00ec il genitore convoca in casa un famoso \"negromante\" (un fattucchiero da due soldi) per risolvere la situazione. Altra stangata per il povero Cintio il quale questa volta per cacciarsi dai guai corrompe il mago affinch\u00e9 dichiari ai genitori e ad Emilia l'impotenza inguaribile del coniuge, vittima di un oscuro sortilegio, a meno che egli non si separi per sempre dalla ricca sposa. Cos\u00ec avviene e il negromante, ottenuta ora grande fama, riceve molti clienti compreso il fidanzato cornificato di Emilia. Tuttavia le cose iniziano a complicarsi quando due servi di Cintio, assolutamente cattivi e meschini, scoprono l'inganno e la situazione sembra precipitare quando Massimo, patrigno di Cintio, scopre di essere il vero padre di Livinia, concepita da un incontro extraconiugale, e cos\u00ec permette le nozze tra lei e Cintio; mentre il negromante e il servitore Nibbio, uno dei due che aveva smascherato l'imbroglio del padrone e di Cintio, se la danno a gambe per non essere linciati."}
{"id": "1775348", "revid": "399", "url": "https://it.wikipedia.org/wiki?curid=1775348", "title": "Nicola Pizzi", "text": "\u00c8 sposato con Maura Genovesi anch'essa tiratrice della Nazionale.\nCarriera.\nFra i vari risultati spiccano:"}
{"id": "1775349", "revid": "2084350", "url": "https://it.wikipedia.org/wiki?curid=1775349", "title": "Kalix", "text": "Kalix \u00e8 una citt\u00e0 svedese, capoluogo dell'omonima municipalit\u00e0, nel nord della Svezia.\nStoria.\n\u00c8 conosciuta per essere la localit\u00e0 dove l'esercito svedese capitol\u00f2 nella Guerra Finlandese, il 25 marzo 1809, a vantaggio della Russia.\nIn questa guerra la Svezia perse la Finlandia, che pass\u00f2 sotto il controllo dello Zar."}
{"id": "1775354", "revid": "120434514", "url": "https://it.wikipedia.org/wiki?curid=1775354", "title": "Liku (Niue)", "text": "Liku \u00e8 un villaggio dell'isola di Niue, nazione in libera associazione con la Nuova Zelanda.\nGeografia fisica.\nIl paese di Liku \u00e8 il centro abitato pi\u00f9 ad Est dell'Isola di Niue. Buona parte del territorio del villaggio \u00e8 occupato dalla \"Huvalu Forest Conservation Area\". La popolazione, al censimento del 2011, \u00e8 di 70 abitanti.\nSport.\nLiku ha una rappresentativa calcistica, il \"Liku\", che milita nel Niue Soccer Tournament.\nQuesta squadra non ha mai ottenuto titoli nazionali.\nReligione.\nAll'interno della mitologia niueana, ci sono alcune divinit\u00e0 tipiche del villaggio di Liku, come Tagaloa Fakaolo, Talimainuku, Tapatutau, Tulagamomole, Fakatafetau, Anoanotau, Fakalagalaga, Fialele, Havilia, Lagihalulu, Lagihulugia, Makahopokia, Makapoelagi, Manatafetau, Fakahoko."}
{"id": "1775389", "revid": "154326", "url": "https://it.wikipedia.org/wiki?curid=1775389", "title": "Maria d'Ungheria (1371)", "text": ""}
{"id": "1775390", "revid": "1543377", "url": "https://it.wikipedia.org/wiki?curid=1775390", "title": "John Cornforth", "text": "Ha vinto il premio Nobel per la chimica nel 1975 per il suo lavoro sulla stereochimica delle reazioni catalizzate da enzimi, diventando cos\u00ec l'unico premio Nobel originario del Nuovo Galles del Sud. Era completamente sordo sin dalla adolescenza.\nGli studi di Cornforth hanno avuto profonda influenza nelle ricerche compiute sulla penicillina durante la guerra. Fu collaboratore nella scrittura de \"The Chemistry of Penicillin\" (Princeton University Press 1949). Ricevette il premio Nobel con Vladimir Prelog nel 1975 e fu nominato cavaliere nel 1977. Fu premiato con la medaglia Corday-Morgan nel 1953, con la medaglia Davy nel 1968, con la medaglia Royal nel 1976 e infine con la medaglia Copley nel 1982.\n\u00c8 stato membro della Royal Society e lavoratore molto attivo nella ricerca chimica presso l'Universit\u00e0 del Sussex.\nPrimi anni.\nNato a Sydney, Cornforth era il secondo di quattro figli di John Warcup Cornforth, rispettivamente insegnante di origine inglese educato a Oxford, e Hilda Eipper (1887\u20131969), nipote del missionario e ministro presbiteriano Christopher Eipper.\nCornforth crebbe a Sydney e ad Armidale, nella parte settentrionale del Nuovo Galles del Sud, dove intraprese la scuola primaria.\nA circa 10 anni, Cornforth aveva notato segni di sordit\u00e0, che hanno portato a una diagnosi di otosclerosi, una malattia dell'orecchio medio che causa la perdita progressiva dell'udito. Ci\u00f2 lo avrebbe lasciato completamente sordo all'et\u00e0 di 20 anni, ma avrebbe anche influenzato fatalmente la sua direzione professionale verso la chimica.\nEducazione.\nCornforth studi\u00f2 alla Sydney Boys' High School, dove riusc\u00ec a eccellere, superando i test di inglese, matematica, scienze, francese, greco e latino e venne ispirato dal suo insegnante di chimica, Leonard (\"Len\") Basser, cambiando cos\u00ec le sue aspirazioni dalla legge alla chimica.\nNel 1934, a 16 anni, Cornforth si iscrisse all'Universit\u00e0 di Sydney, dove studi\u00f2 Chimica organica alla University of Sydney School of Chemistry e dove si laure\u00f2 con un Bachelor of Science con gli onori di primo della classe e una medaglia universitaria nel 1937. Durante i suoi studi, l'udito peggior\u00f2 progressivamente, rendendo cos\u00ec difficile l'ascolto delle lezioni. All'epoca non poteva usare gli apparecchi acustici poich\u00e9 il suono si distorceva e non usava in modo significativo la lettura delle labbra.\nMentre studiava all'Universit\u00e0 di Sydney, Cornforth conobbe la sua futura moglie, collega chimica e collaboratrice scientifica, Rita Harradence. Harradence si era laureata alla St. George Girls High School ed era un illustre studentessa accademica che aveva ottenuto il primo posto in Chimica nel New South Wales Leaving Certificate Examination.\nNel 1939, Cornforth e Harradence, indipendentemente l'uno dall'altra, vinsero ciascuno una delle due borse di ricerca scientifica (la 1851 Research Fellowship) della Royal Commission for the Exhibition del 1851, ottenibile all'estero per due anni. All'Universit\u00e0 di Oxford, Harradence era membro del Somerville College, mentre Cornforth era al St. Catherine's College e lavorarono con Sir Robert Robinson, con il quale avrebbero collaborato per 14 anni. Nel 1941, Cornforth e Harradence si diplomarono entrambi con un D. Phil. in Chimica organica. All'epoca non esistevano istituzioni o strutture in cui un dottorato in chimica potesse essere svolto in Australia.\nCarriera.\nDopo il suo arrivo a Oxford e durante la seconda guerra mondiale, Cornforth influenz\u00f2 significativamente il lavoro sulla penicillina, in particolare nel purificarla e nel concentrarla. Essendo la penicillina molto instabile nella sua forma grezza, i ricercatori dell'epoca si stavano basando sul lavoro di Howard Florey sul farmaco. Nel 1940, Cornforth e altri chimici misurarono la resa della penicillina per comprendere le condizioni che favorivano la produzione e l'attivit\u00e0 della stessa, e ci\u00f2 contribu\u00ec alla stesura di \"The Chemistry of Penicillin\".\nNel 1946, i Cornforths, che ormai si erano sposati, lasciarono Oxford e si unirono al Medical Research Council (MRC), lavorando presso il National Institute for Medical Research (NIMR), dove continuarono i primi lavori di sintesi degli steroli, incluso il colesterolo. Nel 1951 completarono la prima sintesi totale degli steroidi non aromatici. Al NIMR, Cornforth ha collaborato con numerosi scienziati biologici, tra cui George Popj\u00e1k, con cui condivideva l'interesse per il colesterolo. Insieme, hanno ricevuto la medaglia Davy nel 1968 in riconoscimento del loro illustre lavoro congiunto sulla spiegazione del percorso biosintetico verso i poliisoprenoidi e gli steroidi.\nMentre lavorava alla MRC, Cornforth fu nominato professore all'Universit\u00e0 di Warwick e vi lavor\u00f2 dal 1965 al 1971.\nNel 1975, Cornforth ricevette il premio Nobel per la chimica, insieme a Vladimir Prelog.\nSempre nel 1975, si trasfer\u00ec all'Universit\u00e0 del Sussex a Brighton come professore di ricerca della Royal Society. Cornforth rimase l\u00ec come professore e fu attivo nella ricerca fino alla sua morte..\nVita privata.\nNel 1941, l'anno in cui si laurearono all'Universit\u00e0 di Oxford, Cornforth spos\u00f2 Rita Harriet Harradence, con cui avrebbe avuto un figlio, John, e due figlie, Brenda e Philippa. Cornforth aveva incontrato Harradence dopo aver rotto un tubo di Claisen nel loro secondo anno all'Universit\u00e0 di Sydney; Cornforth, con la sua esperienza nella soffiatura del vetro e l'uso di un cannello, ripar\u00f2 la rottura. Rita Cornforth mor\u00ec il 6 novembre 2012, a casa con la famiglia intorno a s\u00e9, a seguito di una lunga malattia.\nCornforth \u00e8 morto nel Sussex l'8 dicembre 2013, all'et\u00e0 di 96 anni. Cornforth \u00e8 sopravvissuto ai suoi tre figli e quattro nipoti. Era ateo."}
{"id": "1775399", "revid": "6923", "url": "https://it.wikipedia.org/wiki?curid=1775399", "title": "Buddhismo coreano", "text": "Il Buddhismo coreano si distingue da altre forme di Buddhismo per il suo tentativo di risolvere quelle che considera come incoerenze nel Buddhismo \"Mahayana\". I primi monaci coreani credevano che le tradizioni che avevano ricevuto dalla Cina fossero internamente incoerenti. Per dedicarsi a questa tematica, essi svilupparono un nuovo approccio olistico al Buddhismo. Questo approccio \u00e8 caratteristico virtualmente di tutti i maggiori pensatori coreani, e si \u00e8 tradotto in una variante distinta del Buddhismo, che uno dei suoi maggiori esponenti, Wonhyo (617\u2013686), chiam\u00f2 il \"Tongbulgyo\" (\"Buddhismo interpenetrato\"). I pensatori buddhisti coreani perfezionarono le idee dei loro predecessori in una forma peculiare.\nAttualmente, il Buddhismo coreano \u00e8 costituito principalmente dalla corrente \"Seon\". Il \"Seon\" ha un forte rapporto con altre tradizioni \"Mahayana\" che portano l'impronta delle dottrine cinesi \"Ch'an\", strettamente collegato con lo Zen giapponese. Della corrente Seon fanno parte l'ordine Jogye, seguito dalla maggioranza dei buddhisti Seon coreani e l'ordine T'aego-jong, nato nel 1970 da una scissione dell'ordine Jogye. La principale differenza tra i due ordini consiste nel fatto che per i monaci T'aego il celibato e' opzionale.\nAnche altre sette, come il Won, di recente formazione, hanno attratto un notevole numero di seguaci.\nPanoramica storica dello sviluppo del Buddhismo coreano.\nQuando il Buddhismo fu introdotto ufficialmente in Corea dalla Cina nel 372, ossia circa 800 anni dopo la morte del Buddha storico, la religione indigena era lo Sciamanesimo, ma non essendo il Buddhismo considerato in conflitto con i tradizionali riti del culto della natura, le due religioni poterono fondersi tra loro. Cos\u00ec, la nuova religione costru\u00ec i suoi templi tra le montagne un tempo ritenute la sede degli spiriti, e al tempo stesso accolse alcune delle pi\u00f9 importanti credenze dello Sciamanesimo coreano, in particolare il culto di tre spiriti: Sanshin (lo Spirito della Montagna), Toksong (il Recluso) e Chilsong (lo Spirito delle Sette Stelle, il Grande Carro). Ancora oggi, in molti templi appositi santuari sono riservati a queste divinit\u00e0, specialmente allo Spirito della Montagna, protettore del suolo su cui sorge il tempio.\nGrazie a questa particolare mescolanza di antiche pratiche sciamaniche e di nuove dottrine, il Buddhismo coreano godette inizialmente di ampia accettazione, venendo addirittura sostenuto come ideologia di stato durante il periodo Goryeo. La situazione mut\u00f2 radicalmente durante la dinastia Joseon, che dur\u00f2 parecchi secoli e vide una dura repressione del Buddhismo, soppiantato dall'ideologia neoconfuciana.\nLa persecuzione del Buddhismo e dei suoi fedeli cess\u00f2 solo con la partecipazione dei monaci buddhisti alla lotta contro gli invasori giapponesi alla fine del XVI secolo (vedi Guerre dei sette anni). Il Buddhismo in Corea rimase comunque sottomesso fino alla fine del periodo Joseon, quando la sua posizione fu in qualche modo rafforzata dall'occupazione giapponese, che dur\u00f2 dal 1910 al 1945. Dopo la Seconda guerra mondiale, la scuola Seon del Buddhismo coreano guadagn\u00f2 nuovamente approvazione.\nIn Corea del Sud, via via che il Cristianesimo ha acquistato sempre maggiore influenza, si ritiene che vi sia stata una riduzione nella quota di seguaci del Buddhismo, ora stimati in circa il 23% della popolazione nazionale. In Corea del Nord, ufficialmente atea, i Buddhisti costituiscono il 2% della popolazione.\nIl Buddhismo nei Tre Regni.\nQuando il Buddhismo fu introdotto in Corea nel IV secolo d.C., la penisola coreana era suddivisa politicamente in tre regni: Goguryeo nel nord, Baekje nel sud-ovest e Silla nel sud-est.\nGoguryeo.\nNel 372 il monaco cinese Sundo (\u9806\u9053, o Shundao in cinese) fu inviato dal governante dei Qin anteriori Fujian (\u798f\u5efa) alla corte del re Sosurim (\u5c0f\u7378\u6797) di Goguryeo. Egli port\u00f2 con s\u00e9 testi e statue cinesi e la famiglia reale di Goguryeo ed i loro sudditi accolsero rapidamente i suoi insegnamenti. Il Buddhismo in Cina era in forma rudimentale, basata sulla legge di causa ed effetto e sulla ricerca della felicit\u00e0. Questi aspetti avevano molto in comune con lo Sciamanesimo allora predominante, il che determin\u00f2 probabilmente la rapida assimilazione del Buddhismo da parte del popolo di Goguryeo.\nBaekje.\nNel 384, il monaco serindiano Marananta arriv\u00f2 a Baekje, dove la famiglia reale apprese la variet\u00e0 di Buddhismo da lui portata, simile alla precedente. Il re Asin proclam\u00f2 che \"le persone avrebbero dovuto credere nel Buddhismo e cercare la felicit\u00e0\".\nGaya.\nUna piccola confederazione separata chiamata Confederazione di Gaya sorse per un breve periodo sulla costa meridionale tra Baekje e il regno in rapida espansione di Silla. Cadde per\u00f2 dinanzi ad un'invasione a met\u00e0 del VI secolo prima di raggiungere la piena maturit\u00e0, e fu in seguito annessa dai Silla.\nSilla.\nIl Buddhismo non entr\u00f2 nel regno di Silla fino al V secolo, trovando subito accoglienza tra la gente comune, mentre gli aristocratici opposero resistenza. Significativo \u00e8 l'episodio di Ichadon, un eminente ufficiale della corte che, dopo aver rivelato la sua conversione al Buddhismo nel 527, fu fatto decapitare dal re Beopheung. La tradizione vuole che, all'atto della sua morte, abbia versato latte invece di sangue. Il suo martirio \u00e8 ricordato da una serie di dipinti nel tempio di Haein-sa e da un monumento in pietra nel Museo Nazionale di Kyongju. Il nuovo re Chinhung, incoraggi\u00f2 invece la diffusione del Buddhismo, che divenne infine la religione nazionale di Silla. Inoltre, giovani scelti furono addestrati fisicamente e spiritualmente nello Hwarangdo secondo i principi buddhisti per difendere il regno. Lo stesso re Chinhung divenne in seguito un monaco.\nMolti monaci buddhisti coreani viaggiarono in Cina per studiare il Buddhismo alla fine del Periodo dei Tre Regni, specialmente alla fine del VI secolo, come pure in India per imparare il sanscrito e studiare il Vinaya. Riportarono numerosi testi dall'estero e condussero a loro volta attivit\u00e0 missionarie in tutta la Corea ed in Giappone, dove esercitarono una forte influenza per tutto il periodo del regno unificato di Silla. Solo nell'VIII o IX secolo, infatti, il Giappone inizi\u00f2 a sviluppare una sua via autonoma alla religione buddhista.\nParecchie scuole di pensiero si svilupparono in Corea durante questi primi tempi:\nVerso la fine del Periodo dei Tre Regni, fu fondata la scuola Wonyung (\u5713\u878d\u5b97, o \"Yuanrong\" in cinese). Essa avrebbe condotto alla realizzazione della metafisica dell'interpenetrazione come descritta nello Huayan jing (\u83ef\u56b4\u7d93) e fu presto considerata come la scuola primaria, specialmente tra l'aristocrazia colta. Questa scuola fu conosciuta in seguito come Hwaeom (\u83ef\u56b4\u5b97, o \"Huayan\" in cinese) e fu la pi\u00f9 duratura di queste scuole \"importate\". Aveva forti legami con il Beopseong (\u6cd5\u6027\u5b97), la scuola di pensiero indigena coreana.\nFamosi studiosi di questo periodo furono, tra gli altri, il monaco Jajang (\u6148\u85cf), cui si attribuisce un ruolo decisivo nell'affermazione del Buddhismo coreano come religione nazionale, e Won-hyo, autore di vari trattati e la cui filosofia si incentrava sull'unit\u00e0 e l'interdipendenza di tutte le cose.\nIl Buddhismo ebbe un tale successo durante questo periodo che molti re si convertirono e citt\u00e0/luoghi furono addirittura rinominati con i nomi di luoghi famosi durante l'epoca di Buddha.\nIl Buddhismo nel periodo del regno unificato di Silla (668-918).\nNel 668, il regno di Silla riusc\u00ec ad unificare l'intera penisola coreana, dando origine ad un periodo di stabilit\u00e0 politica che dur\u00f2 per quasi cento anni. Questo favor\u00ec anche lo sviluppo degli studi eruditi del Buddhismo coreano, che si concentrarono in generale sugli orientamenti \"Wonyung\", \"Yusik\" (cinese \u552f\u8b58; \"Weishi\": \"solo coscienza\", la forma est asiatica dello \"Yog\u0101c\u0101ra\"), \"Jeongto\" (\"Terra Pura\"), e su quello indigeno coreano \"Beopseong\" (\"scuola della natura del dharma\"). Il monaco Wonhyo insegn\u00f2 la pratica della \"Terra Pura\" dello \"yeombul\", che sarebbe divenuta molto popolare sia tra gli studiosi che tra la gente comune, ed ha esercitato un'influenza duratura sul pensiero buddhista in Corea. La sua opera, che tenta una sintesi tra i filoni apparentemente divergenti della dottrina buddhista indiana e cinese, fa uso del modello della \"funzione dell'essenza\" (\u9ad4\u7528, o \"che-yong\"), che era popolare nelle scuole filosofiche originarie est asiatiche. Essa fu inoltre strumentale allo sviluppo della scuola dominante del pensiero buddhista coreano, variamente nota come \"Beopseong\", \"Haedong\" (\u6d77\u6771, \"coreano\") e pi\u00f9 tardi come \"Jungdo\" (\u4e2d\u9053, \"Via media\")\nL'amico di Wonhyo Uisang (\u7fa9\u6e58) si rec\u00f2 a Changan, dove studi\u00f2 sotto i patriarchi di Huayan Zhiyan (\u667a\u513c; 600-668) e Fazang (\u6cd5\u85cf; 643-712). Quando ritorn\u00f2 dopo venti anni, la sua opera contribu\u00ec allo \"Hwaeom\" e divenne l'influenza predominante sul Buddhismo coreano, insieme al pensiero \"tong bulgyo\" di Wonhyo. I principi dello \"Hwaeom\" furono assimilati profondamente nella scuola meditativa coreana, la scuola \"Seon\", dove ebbero notevole influenza sui suoi atteggiamenti fondamentali.\nLe influenze provenienti dal Buddhismo di Silla in generale, e da questi due filosofi in particolare, penetrarono addirittura \"a ritroso\" nel Buddhismo cinese. I commentari di Wonhyo furono molto importanti nel formare il pensiero dell'eminente filosofo buddhista cinese Fazang, e il commentario di Woncheuk sul \"Sa\u1e43dhinirmocana-s\u016btra-s\u016btra\" ebbe una forte influenza sul Buddhismo tibetano.\nCome accadde nella Cina dei Tang, nonch\u00e9 nel Giappone del periodo Nara e del primo periodo Heian, che sono grosso modo contemporanei al periodo Silla, gli sviluppi intellettuali del Buddhismo di Silla portarono con loro anche significativi risultati culturali in vari campi, compresa la pittura, la letteratura, la scultura e l'architettura. Durante questo periodo, furono costruiti molti grandi e bei templi, al vertice dei quali si posero il Tempio di Bulguksa ed il Tempio sotterraneo di Seokguram (\u77f3\u7a9f\u5eb5). Bulguksa era particolarmente famoso per le sue pagode ingioiellate, mentre Seokguram era noto per la bellezza delle sue sculture di pietra.\nUna nuova epoca nel Buddhismo coreano cominci\u00f2 durante l'ultimo periodo Silla con la nascita in Corea di scuole di \"Seon\". In Cina, il movimento verso una visione della pratica basata sulla meditazione, che divenne noto come \"chan\", era iniziato durante il VI e il VII secolo, e non occorse molto tempo perch\u00e9 l'influenza della nuova scuola meditativa raggiungesse anche la Corea, dove prese il nome di \"Seon\". Il termine, che significa \"meditazione,\" \u00e8 molto pi\u00f9 noto in Occidente nella sua variante giapponese \"zen\". Ben presto si svilupp\u00f2 una tensione tra le nuove scuole meditative e le scuole di orientamento accademico precedentemente esistenti, che erano indicate con il termine \"gyo\", che significa \"apprendimento\" o \"studio\".\nA Beomnang (\u6cd5\u6717; fl. 632-646), che si dice fosse uno studente del maestro cinese Daoxin (\u9053\u4fe1; 580-651), \u00e8 generalmente attribuita la trasmissione iniziale del \"Seon\" in Corea. Il \"Seon\" fu popolarizzato da Sinhaeng (\u795e\u884c; 704-779) nell'ultima parte dell'VIII secolo e da Doui (\u9053\u7fa9; m. 825) all'inizio del IX secolo. Da allora, molti Coreani studiarono il \"Chan\" in Cina, e al loro ritorno fondarono le proprie scuole in vari monasteri di montagna con i loro principali discepoli. Inizialmente, il numero di queste scuole fu fissato in nove, e il \"Seon\" coreano all'epoca era definito la scuola delle \"nove montagne\" (\u4e5d\u5c71 o \"gusan\"). Otto di queste appartenevano alla discendenza di Mazu Daoyi (\u99ac\u7956\u9053\u4e00; 709-788), in quanto furono istituite in collegamento o con lui o con uno dei suoi eminenti discepoli. L'unica eccezione era la scuola Sumi-san fondata daIeom (\u5229\u56b4; 869-936), che si era sviluppata dalla discendenza di \"Caotong\" (\u66f9\u6d1e).\nIl Buddhismo come religione di Stato nel periodo Goryeo (918-1392).\nInizialmente, le nuove scuole Seon furono considerate dalle scuole dottrinali consolidate come pericolosi e radicali sviluppi. Cos\u00ec, i primi fondatori dei vari monasteri delle \"nove montagne\" incontrarono considerevole resistenza e furono repressi a causa della forte influenza a corte delle scuole Gyo. Le lotte che ne derivarono continuarono per la maggior parte del periodo Goreyo, ma gradualmente la scuola Seon riusc\u00ec ad affermarsi sulle altre come depositaria della vera trasmissione dell'illuminazione. La posizione generalmente adottata nelle tarde scuole Seon, dovuta in gran parte agli sforzi di Jinul, non rivendicava la chiara superiorit\u00e0 dei metodi meditativi Seon, ma dichiarava piuttosto l'unit\u00e0 e le somiglianze intrinseche dei punti di vista Seon e Gyo. Sebbene tutte queste scuole siano menzionate nelle testimonianze storiche, verso la fine della dinastia l'influenza del Seon divenne predominante sul governo e sulla societ\u00e0, nonch\u00e9 sulla formazione di importanti studiosi e adepti. Durante il periodo Gyo, il Seon divenne a tutti gli effetti una \"religione di Stato\", ricevendo ampi aiuti e privilegi attraverso i legami con la famiglia regnante e con potenti membri della corte.\nNonostante l'attivit\u00e0 e l'influenza della maggior parte delle scuole accademiche si sia affievolita durante questo periodo della crescita del Seon, la scuola \"Hwaeom\" continu\u00f2 ad essere una vivace fonte di studi per buona parte del periodo Goryeo, continuando in gran parte il lascito di Uisang e Wonhyo. In particolare l'opera di Gyunyeo (\u5747\u5982; 923-973) prepar\u00f2 il terreno per la riconciliazione dello Hwaeom e del Seon, assumendo il primo un atteggiamento pi\u00f9 disponibile verso l'altra corrente. Le opere di Gyunyeo sono un'importante fonte per gli studi moderni per identificare la natura distintiva dello Hwaeom coreano.\nUn altro importante sostenitore dell'unit\u00e0 tra Seon e Gyo fu Uicheon. Come la maggior parte di altri monaci Goryeo anteriori, inizi\u00f2 i suoi studi di Buddhismo con lo Hwaeom. In seguito viaggi\u00f2 in Cina, e al suo ritorno divulg\u00f2 attivamente l'insegnamento del \"Cheontae\" (\u5929\u53f0\u5b97, o \"Tiantai\" in cinese), che venne riconosciuto come un'altra scuola del Seon. Questo periodo giunse cos\u00ec ad essere descritto come quello delle \"cinque scuole dottrinali e due meditative\" (\"ogyo yangjong\"). Uicheon stesso, tuttavia, si alien\u00f2 troppi aderenti del Seon, e mor\u00ec ad un'et\u00e0 relativamente giovane senza veder realizzata un'unit\u00e0 Seon-Gyo. Sotto la sua guida venne realizzata la \"Collezione di Scritture e Commentari\" (Sokjanggyeong, \u7e8c\u85cf\u7d93 o Gyojang \u654e\u85cf, 1090-1099), anello di congiunzione fra la prima e la seconda edizione dei Tripitaka Koreana.\nIl pi\u00f9 importante esponente del Seon nel periodo Goryeo fu \"Jinul\" (\u77e5\u8a25; 1158-1210). Nella sua epoca, il \"sangha\" attraversava una profonda crisi sia negli atteggiamenti esteriori che nelle questioni interne della dottrina. Il Buddhismo era stato gradualmente contagiato da tendenze ed implicazioni secolari, come la predizione della fortuna e l'offerta di preghiere e rituali per ottenere successo nella vita mondana. Questo tipo di corruzione ebbe come effetto la proliferazione di numeri crescenti di monaci e suore con vocazioni discutibili. Perci\u00f2 la correzione, la rinascita ed il miglioramento della qualit\u00e0 del Buddhismo erano questioni centrali per i capi buddhisti del periodo.\nJinul tent\u00f2 di fondare un nuovo movimento all'interno del Seon coreano, che chiam\u00f2 la 'societ\u00e0 del sam\u0101dhi e del praj\u00f1\u0101\"\", il cui scopo era di istituire una nuova comunit\u00e0 di praticanti disciplinati e dalla mente pura nel profondo delle montagne. Alla fine riusc\u00ec nella sua missione fondando il monastero di Seonggwangsa sul Monte Jogye (\u66f9\u6eaa\u5c71). Le opere di Jinul sono caratterizzate da un'analisi completa ed una riformulazione delle metologie dello studio e della pratica del Seon. Approfond\u00ec inoltre la dibattuta questione del rapporto tra metodi \"graduali\" e \"repentini\" nella pratica e nell'illuminazione. Basandosi su vari studi cinesi, in particolare quelli di Zongmi (780-841) e Dahui\"' (\u5927\u6167; 1089-1163), Jinul cre\u00f2 una massima della \"repentina illuminazione seguita dalla pratica graduale\", che descrisse in pochi testi relativamente concisi ed accessibili. Da Dahui, Jinul inoltre assorb\u00ec nella sua pratica il metodo \"gwanhwa\" (\u89c0\u8a71), che \u00e8 ancora oggi la principale forma di meditazione insegnata nel Seon coreano. La risoluzione filosofica del conflitto Seon-Gyo ebbe un profondo e duraturo effetto sul Buddhismo coreano.\nNella seconda met\u00e0 del periodo Goryeo il Buddhismo coreano conobbe una profonda crisi, a causa della corruzione e del montare di un forte sentimento anti-buddhista in campo politico e filosofico. Ciononostante, proprio in questo periodo emersero alcuni dei pi\u00f9 illustri maestri del Seon coreano, tra i quali spiccano i contemporanei ed amici Gyeonghan Baeg'un (\u666f\u9591\u767d\u96f2; 1298-1374), Taego Bou (\u592a\u53e4\u666e\u611a; 1301-1382) e Naong Hyegeun (\u61f6\u7fc1\u6167\u52e4; 1320-1376). Tutti e tre avevano studiato nella Cina degli Yuan la dottrina \"gwanhwa\" di \"Linji\" (\u81e8\u6fdf o \"Imje\" in coreano) divulgata da Jinul e, al loro ritorno, inserirono nel proprio insegnamento i metodi severi e conflittuali di quella scuola. Gyeonghan e Naong mostrarono inoltre un insolito interesse per lo studio delle scritture, nonch\u00e9 una notevole comprensione del \"Confucianesimo\" e del \"Taoismo\", a causa della crescente influenza della filosofia cinese come fondamento dell'educazione ufficiale. Da quest'epoca, apparve una marcata tendenza dei monaci buddhisti coreani ad essere esponenti di \"tre dottrine\".\nUn significativo evento storico del periodo Goryeo \u00e8 la produzione della prima edizione su blocchi di legno del \"Tripitaka\", chiamato \"Tripitaka Koreana\". Delle due edizioni realizzate, la prima (1210-1231) fu distrutta in un incendio, durante un attacco degli invasori mongoli nel 1232, ma la seconda (1214-1259) esiste ancora ad Haeinsa, nella provincia di Gyeongsang. Questa edizione del \"Tripitaka\" era di qualit\u00e0 elevata ed \u00e8 servita come versione ufficiale dell'opera in Asia orientale per quasi 700 anni.\nLa repressione sotto la dinastia Choseon (1392-1910).\nLa gerarchia buddhista alla fine del periodo Goryeo era divenuta piena di eccessi. Vi erano troppi monaci e suore, una grande percentuale dei quali erano entrati nel \"sangha\" solo per evitare le tasse e/o il servizio per il governo. Vi erano anche troppi templi che venivano sostenuti e troppi rituali elaborati che venivano eseguiti. Il sostegno del Buddhismo era diventato un pesante salasso per l'economia nazionale. Il governo stesso era afflitto da corruzione dilagante, mentre nel contempo combatteva guerre alle frontiere settentrionali ed orientali. Inoltre, acquist\u00f2 potere politico un nuovo movimento ideologico \"neoconfuciano\" in rapida ascesa, caratterizzato da un orientamento aspramente antibuddhista.\nNel 1388, un influente generale di nome Yi Seong-gye (1380-1400) esegu\u00ec un colpo di stato e nel 1392 si impose come il primo governante della dinastia Joseon con il titolo regale di \"Taejo\", sostenuto dal movimento neoconfuciano. In seguito il Buddhismo fu gradualmente soppresso per i successivi 500 anni. Il numero di templi fu ridotto, furono introdotte restrizioni sull'appartenenza al sangha, ed i monaci e le suore buddhisti furono letteralmente cacciati nelle montagne, vietando loro di mescolarsi con la societ\u00e0. Il Buddhismo Joseon, che era iniziato sotto il cosiddetto sistema delle \"cinque scuole dottrinali due meditative\" del Goryeo, fu dapprima condensato in due scuole, Seon e Gyo, per poi infine essere ulteriormente ridotto all'unica scuola del Seon.\nMalgrado questa forte soppressione del governo e la veemente opposizione ideologica del neoconfucianesimo coreano, il Buddhismo Seon continu\u00f2 a fiorire intellettualmente. Un pensatore di spicco fu \"Giwha\" (\u5df1\u548c; (Hamheo Deuktong \u6db5\u865a\u5f97\u901a) 1376-1433), che dopo una formazione confuciana si era avvicinato al Buddhismo, dove fu iniziato alla tradizione \"gwanhwa\" da \"Muhak Jacho\" (\u7121\u5b78\u81ea\u8d85; 1327-1405).\nScrisse molti dotti commentari, come pure saggi e una vasta raccolta di poesia. Essendo molto esperto delle filosofie confuciana e taoista, Giwha scrisse anche un importante trattato in difesa del Buddhismo, dal punto di vista dell'intrinseca unit\u00e0 delle tre dottrine, intitolato lo \"Hyeon jeong non\". Nella tradizione dei filosofi anteriori, applic\u00f2 il \"che-yong\" (\"funzione dell'essenza\") e lo \"Hwaeom\" (\"sa-sa mu-ae\", \"reciproca interpenetazione di fenomeni\").\nNelle opere dei monaci studiosi dello Joseon sono comuni scritti su testi collegati allo Hwaeom, come il \"Risveglio della fede\", il \"Sutra della perfetta illuminazione\", il \"\u015a\u016brangama-s\u016btra\", il \"Sutra del diamante\" e il \"Sutra del cuore\". L'ordine Jogye istitu\u00ec un corso prefissato di studi delle scritture, comprese le opere suddette, insieme ad altre selezioni pi\u00f9 brevi in e i monaci coreani, come Jinul.\nDurante il periodo Joseon, il numero dei monasteri buddisti o da parecchie centinaia ad appena trentasei. Furono posti limiti al numero di ecclesiastici, alla superficie terriera e all'et\u00e0 per entrare nel sangha. Quando le restrizioni entrarono in vigore, ai monaci e alle suore fu proibito di entrare nelle citt\u00e0. I funerali buddisti e perfino il mendicare furono dichiarati illegali. Tuttavia occasionalmente apparvero alcuni governanti che ebbero un atteggiamento favorevole verso il Buddhismo ed abolirono alcune delle norme pi\u00f9 repressive. La pi\u00f9 notevole di queste figure fu la vedova del re Munjeong (\u6587\u5b9a\u738b\u540e), che, devota buddhista, prese il controllo del governo al posto del suo giovane figlio Myeongjong (\u660e\u5b97 r. 1545-67), e respinse immediatamente molte misure antibuddhiste. La regina aveva profondo rispetto per il brillante monaco \"Bou\" (\u666e\u96e8; 1515-1565), e lo pose a capo della scuola Seon.\nUna delle pi\u00f9 importanti ragioni per la resttaurazione del Buddhismo ad un livello di minima accettazione fu il ruolo dei monaci buddhisti nel respingere l'invasione giapponese del generale Toyotomi Hideyoshi, che avvenne fra il 1592 e il 1598. A quell'epoca, il governo era indebolito da faide interne, ed inizialmente non fu in grado di mobilitare una forte resistenza contro l'incursione. Il saccheggio del paese incoraggi\u00f2 alcuni capi del \"sangha\" ad organizzare i monaci in unit\u00e0 di guerriglia, che godettero di alcuni successi determinanti. Il movimento dei \"monaci retti\" (\u7fa9\u58eb; \"uisa\") si diffuse durante questi otto anni di guerra, arrivando alla fine ad includere parecchie migliaia di monaci, guidati dall'anziano Seosan Hyujeong (\u897f\u5c71\u4f11\u975c; 1520-1604), un maestro Seon di primo piano e l'autore di numerosi importanti testi religiosi. La presenza dell'esercito dei monaci fu un fattore cruciale nell'espulsione finale degli invasori giapponesi.\nSeosan \u00e8 noto anche per aver continuato gli sforzi verso l'unificazione dello studio e della pratica dottrinali buddhisti. I suoi sforzi furono fortemente influenzati da Wonhyo, Jinul e Giwha. Egli \u00e8 considerato la figura centrale nella rinascita del Buddhismo Joseon, e la maggior parte delle pi\u00f9 importanti correnti del moderno Seon coreano fanno risalire a lui le loro ascendenze attraverso uno dei suoi quattro discepoli principali: Yujeong (1544-1610); Eongi (1581-1644), Taeneung (1562-1649) e Ilseon (1533-1608), che furono tutti e quattro luogotenenti di Seosan durante la guerra con il Giappone.\nLe biografie di Seosan e dei suoi quattro discepoli principali sono per molti aspetti simili, e queste similitarit\u00e0 sono emblematiche del tipico stile di vita dei monaci Seon del tardo periodo Goryeo e di quello Joseon. La maggior parte di loro inizi\u00f2 impegnandosi in studi confuciani e taoisti. Volgendosi al Seon, perseguirono uno stile di vita spiccatamente itinerante, vagando per i monstari delle montagne. A questo stadio, venivano iniziati alla componente centrale della praticapractice, il \"gong'an\", o meditazione \"gwanhwa\". Questa meditazione \"gwanhwa\", diversamente da alcune tradizioni \"Zen\" giapponesi, non consisteva nella contemplazione su una lung awrie graduta di \"k\u014dan\" via via pi\u00f9 profondi. Per contro, il tipico approccio coreano era che \"tutti i \"gong'an\" sono contenuti in uno solo\" e perci\u00f2 era, ed \u00e8 ancora, piuttosto comune per il praticante rimanere fedele ad un unico \"hwadu\" durante tutta la sua carriera meditativa, molto spesso la parola giapponese \"mu\" di Zhaozhou.\nIl Buddhismo, durante i tre secoli dall'epoca di Seosan fino alla successiva incursione giapponese in Corea alla fine del diciannovesimo secolo, rimase abbastanza coerente al modello descritto sopra. Numerosi eminenti insegnanti apparvero durante i secoli dopo Seosan, ma il Buddhismo del tardo Joseon, mentre mantenne la maggior parte delle caratteristiche comuni anteriori, fu particolarmente contrassegnato da una rinascita degli studi Hwaeom, e occasionalmente da nuove interpretazioni metodologiche nello studio Seon. Ci fu anche una rinascita, durante gli ultimi due secoli, della fede della \"Terra Pura\" (\"Amit\u0101bha\"). Anche se il governo mantenne un controllo abbastanza stretto nei confronti del \"sangha\", non si verific\u00f2 mai pi\u00f9 l'estrema repressione del primo periodo Joseon.\nIl Buddhismo durante l'occupazione giapponese (1910-1945).\nL'occupazione giapponese dal 1910 al 1945 port\u00f2 grandi sofferenze al popolo coreano nel suo complesso, e al \"sangha\" coreano in particolare, che dovette obbedire ad un'ampia serie di regole imposte dai Giapponesi. I Buddhisti giapponesi pretesero il diritto di fare proseliti nella citt\u00e0, eliminando il bando di cinquecento anni sui monaci e le suore che entravano nelle citt\u00e0. La formazione di nuove sette buddhiste, come il \"Buddhismo Won\", e la presenza di missionari cristiani durante questo periodo condusse ad ulteriori turbolenze nel Buddhismo coreano tradizionale. L'usanza del Buddhismo giapponese di consentire ai preti di sposarsi contraddiceva lo stile di vita dei monaci e delle suore coreani, che tradizionalmente vivevano nel celibato. Le autorit\u00e0 occupanti giapponesi incoraggiarono questa pratica, nominarono i loro capi dei templi e fecero spedire in Giappone molte opere d'arte. I negoziati per il rimpatrio delle opere d'arte buddhiste coreane sono ancora in corso.\n\"Vedi anche: Yongseong\"\nIl Buddhismo e l'occidentalizzazione (1945-oggi).\nQuando la Corea fu liberata dall'occupazione giapponese nel 1945, i membri della principale setta del Buddhismo coreano, il Chogye, ordinati sacerdoti nel celibato, cominciarono a subentrare ai monaci sposati che avevano gestito i templi durante l'occupazione.\nA partire dagli anni 1950, Syngman Rhee e altri lavorarono per dividere ed indebolire ulteriormente il \"sangha\" buddhista nel paese. Rhee fece campagna nel 1954 contro i cosiddetti \"Buddhisti nipponizzati\". L'educazione e la cultura occidentali, e l'emancipazione delle donne e dei poveri, causarono divisioni all'interno della societ\u00e0 coreana. Specificamente, si apr\u00ec una profonda frattura tra i monaci sposati e quelli che avevano mantenuto il celibato. Le differenze erano cos\u00ec grandi che le risse per il controllo dei templi divennero frequenti. I monaci, per la maggior parte appartenenti all'ordine Jogye, minacciarono di uccidersi. Molti di loro erano contro i Buddhisti nipponizzati. Mentre i tumulti buddhisti continuavano, per\u00f2, l'influenza del Buddhismo si affievoliva. Il Buddhismo continu\u00f2 a perdere seguaci a beneficio dei missionari cristiani, che furono in grado di trarre profitto da queste debolezze.\nIl presidente Park Chung Hee tent\u00f2 senza successo durante il suo governo (1961-1979) di risolvere la disputa costruendo un'organizzazione buddhista pan-nazionale. Tuttavia, riusc\u00ec effettivamente ad allearsi con la fazione celibe del \"sangha\". Negli anni 1980, anche il presidente Chun Doo-hwan us\u00f2 la politica e gli intrighi per attaccare il Buddhismo. Invi\u00f2 truppe ad assalire i templi, e fece arrestare e torturare centinaia di monaci.\nDurante gli anni 1990, proseguirono i conflitti tra il governo sudcoreano, i capi buddhisti e le confessioni cristiane. Il governo accus\u00f2 i monaci buddhisti di immoralit\u00e0 e alcuni Cristiani ne approfittarono per promuovere la loro opera missionaria. Alcuni raduni religiosi divennero perfino violenti, con statue di Buddha e Dangun, il fondatore della Corea, fatte oggetto di attacchi vandalici.\nNegli anni 1980 e 1990 vi furono anche una serie di incendi ai templi e proseguirono gli atti di vandalismo ai danni delle opere d'arte buddhiste. Inoltre, vari episodi confermarono una crescente tensione tra Buddhisti e Cristiani, questi ultimi accusati anche di aggressivi tentativi di conversione ai danni di alcuni studenti universitari.\nLa situazione attuale.\nLa scuola Seon, guidata dal dominante ordine Jogye, pratica la propria disciplina tradizionale in numerosi e importanti monasteri sulle montagne della Corea, spesso sotto la direzione di maestri di grande fama.\nLa moderna pratica Seon non \u00e8 molta lontana, quanto ai contenuti, dall'originale pratica di Jinul, che introdusse la combinazione integrata della pratica della meditazione Gwanhwa con lo studio di testi buddhisti selezionati. La vita del \"sangha\" coreano \u00e8 fortemente itinerante: sebbene ciascun monaco abbia una \"casa\" in un monastero, viagger\u00e0 regolarmente per tutte le montagne, restando fino a quando desidera, studiando e insegnando secondo lo stile di qualsiasi monastero che lo stia ospitando. Nella seconda met\u00e0 del ventesimo secolo il sistema di formazione monastico coreano ha visto un afflusso costantemente crescente di aspiranti praticanti occidentali.\nAttualmente, il Buddhismo coreano \u00e8 in una fase di lenta transizione. Sebbene la teoria dominante dietro lo stesso fosse basata sulla massima di Jinul, \"illuminazione repentina, formazione graduale\", la riscoperta dell'altra massima di Hui Neng, \"illuminazione repentina, formazione repentina\", propugnata dal maestro moderno del Seon coreano, Seongcheol, ha ottenuto grande successo nel Buddhismo coreano. Anche se vi \u00e8, comprensibilmente, una certa resistenza al cambiamento all'interno dei ranghi dell'ordine Jogye, la posizione assunta dagli ultimi tre Supremi Patriarchi, che \u00e8 in accordo con Seongcheol, ha determinato un graduale mutamento nell'atmosfera del Buddhismo coreano."}
{"id": "1775401", "revid": "167080", "url": "https://it.wikipedia.org/wiki?curid=1775401", "title": "Cippus perusinus", "text": ""}
{"id": "1775402", "revid": "110157", "url": "https://it.wikipedia.org/wiki?curid=1775402", "title": "Chiesa di San Lorenzo in Matalone", "text": "La chiesa di San Lorenzo in Matalone si trova nel territorio del comune di San Paolo d'Argon, in provincia di Bergamo.\nStoria.\nNon si conosce la data di costruzione dell'antico edificio ecclesiastico che era pertinenza del monastero benedettino, probabilmente risalente tra il XII-XIII secolo, un documento del 1212 ne conferma l'annessione., era il probabile centro di culto dell'antico insediamento di \"Matalone\" non pi\u00f9 esistente. Con la scomparsa del paese la chiesa divenne sussidiaria dell'abbazia benedettina di San Paolo d'Argon.\nDescrizione.\nLa chiesa si trova lontana dai centri urbani di San Paolo d'Argon e di Gorlago, lungo la strada che collega a Montello, in campagna senza edifici nelle vicinanze. L'edificio \u00e8 delimitato da una recinzione. La facciata a capanna in conci di pietra locale, ha un'apertura centrale architravata in pietra e due finestre rettangolari laterali con inferriate. Sulla parte superiore \u00e8 presenta un'ulteriore apertura rettangolare che d\u00e0 luce all'aula. L'edificio \u00e8 a navata unica e a pianta rettangolare, conserva le caratteristiche romaniche, ulteriore esempio minore dell'architettura romanica bergamasca.\n&lt;br&gt;L'edificio \u00e8 stato ristrutturato nel corso del XVII secolo, mantenendo gli elementi architettonici murari originari oltre ad alcuni residui di affreschi cinquecenteschi e settecenteschi. Nel corso del restauro del 1975 sono tornati visibili parti di antichi affreschi sulla zona absidale."}
{"id": "1775404", "revid": "1573940", "url": "https://it.wikipedia.org/wiki?curid=1775404", "title": "Palazzo Stiozzi Ridolfi", "text": "Palazzo Stiozzi Ridolfi si trova in via San Niccol\u00f2 99 a Firenze.\nStoria.\nIl palazzo venne costruito su delle case della famiglia Nasi, che qui possedevano numerosi edifici. Venne eretto nel XVI secolo su progetto attribuito a Baccio d'Agnolo.\nNel 1686 pass\u00f2 ad Anton Filippo Stiozzi che spos\u00f2, unendo i due cognomi, Isabella, ultima discendente del ramo dei Ridolfi detti di Piazza. Ed infine nel 1864, con il matrimonio di Enrichetta, nuova ultima erede, conflu\u00ec nella famiglia Ulivieri, che aggiunse al proprio, il nome degli Stiozzi Ridolfi.\nDescrizione.\nLa facciata cinquecentesca \u00e8 nel pi\u00f9 tipico stile fiorentino, con l'intonaco bianco sul quale spiccano i sobri elementi architettonici in pietra: un portale centrale, le finestre rettangolari al primo piano, le cornici marcapiano scultoree, la doppia fila di sei finestre ad arco con cornici a raggiera. La gronda sporgente chiude il prospetto, sul quale si trova a sinistra anche una porta per le carrozze, priva di decorazioni. \nNel vestibolo di entrata, oltre un'elaborata cancellata in ferro battuto, si trova un atrio con volte a spicchio, su peducci trecenteschi, parte delle decorazioni originarie dell'edificio. Qui si trovano anche un portale rinascimentale sulla destra, con gli elementi scolpiti nella pietra a imitazione di un ordine classico e un fastigio al centro dell'architrave con l'aquila araldica della famiglia Nasi. Sopra di esso si trova uno stemma degli Stiozzi Ridolfi scolpito nel marmo. Da questo ambiente si accede ai piani superiori, tramite una scala con balaustra in pietra, ed al cortile centrale, fulcro dell'edificio.\nNel cortile si fondono elementi medievali e rinascimentali: convivono sia i pilastri a base ottagonale e capitello a foglie d'acqua tipicamente trecenteschi e gli elaborati peducci delle volte a crociera, con volute e foglie d'acanto, che sostengono il porticato sul lato nord assieme a due colonne. Sul lato opposto si trovano due arcate cieche su semicolonne, che riprendono il motivo del lato antistante, e al centro una nicchia con due busti marmorei su colonnine.\nQui si trovano anche l'antica vera da pozzo e un grande orcio in terracotta."}
{"id": "1775415", "revid": "25152", "url": "https://it.wikipedia.org/wiki?curid=1775415", "title": "San Lorenzo in Matalone", "text": ""}
{"id": "1775416", "revid": "83531", "url": "https://it.wikipedia.org/wiki?curid=1775416", "title": "Urs Zimmermann", "text": "Professionista dal 1983 al 1992, in carriera vinse diverse corse a tappe, tra cui il Tour de Suisse nel 1984. Si classific\u00f2 inoltre al terzo posto al Tour de France 1986 e al Giro d'Italia 1988. Nel 1982 fu medaglia d'argento ai mondiali nella cronometro a squadre.\nCarriera.\nEsord\u00ec da professionista nel 1983 alla Cilo-Aufina, con la quale corse anche l'anno successivo. Dal 1985 al 1989 invece corse per la Carrera Jeans, ottenendo nel solo 1986 tre importanti successi come il Crit\u00e9rium du Dauphin\u00e9 Lib\u00e9r\u00e9, il Crit\u00e9rium International e il Campionato svizzero su strada. Concluse la propria carriera nel 1992 presso il Motorola Cycling Team.\nNel 1996 termin\u00f2 al sesto posto la Sei giorni di Colonia, in coppia con il belga Matthew Gilmore."}
{"id": "1775417", "revid": "16073", "url": "https://it.wikipedia.org/wiki?curid=1775417", "title": "Hasan I", "text": ""}
{"id": "1775422", "revid": "1522738", "url": "https://it.wikipedia.org/wiki?curid=1775422", "title": "Descrizione del modo tenuto dal Duca Valentino nello ammazzare Vitellozzo Vitelli, Oliverotto da Fermo, il Signor Pagolo e il duca di Gravina Orsini", "text": "Descrizione del modo tenuto dal Duca Valentino nello ammazzare Vitellozzo Vitelli, Oliverotto da Fermo, il Signor Pagolo e il duca di Gravina Orsini \u00e8 una breve opera storica di Niccol\u00f2 Machiavelli, scritta nel 1503. In essa vengono ripercorse le vicende di Vitellozzo Vitelli, Oliverotto da Fermo, Paolo e Francesco Orsini, quarto duca di Gravina, che avevano partecipato ad una congiura contro il duca Valentino, Cesare Borgia (la cosiddetta congiura della Magione, ottobre 1502), e credendo di rappacificarsi con lui vennero da questi catturati e uccisi mentre si trovavano a Senigallia e ne stavano assediando la cittadella difesa da Andrea Doria. "}
{"id": "1775427", "revid": "287204", "url": "https://it.wikipedia.org/wiki?curid=1775427", "title": "Campionato d'Asia per club 1967", "text": "Il Campionato d'Asia per club 1967 \u00e8 stata la 1\u00aa edizione del massimo torneo calcistico asiatico per squadre di \"club\" maggiori maschili.\nIl torneo vide la vittoria del Hapoel Tel Aviv che sconfisse i malesi del Selangor nella finale di Bangkok.\nFormula.\nCompagini ammesse.\nIl numero di squadre ammesse alla manifestazione, originariamente otto, fu ridotto a sei in seguito alla rinuncia a partecipare da parte delle squadre campioni d'India e d'Iran.\nFormato.\nLe sei squadre partecipanti alla manifestazione si affrontano in turni ad eliminazione diretta con gara ed andata e ritorno, salvo la finale: a causa del ritiro delle squadre campioni d'India e d'Iran, alcune squadre sono qualificate d'ufficio ai turni successivi (tra cui l'Hapoel Tel Aviv, che scese in campo solamente in occasione dell'incontro finale)."}
{"id": "1775445", "revid": "200568", "url": "https://it.wikipedia.org/wiki?curid=1775445", "title": "\u015eir\u0259li M\u00fcsl\u00fcmov", "text": "Leggenda.\n\u015eir\u0259li M\u00fcsl\u00fcmov viveva a Barzavu, un piccolo villaggio della regione di Lerik, l'area montuosa dell'Azerbaigian presso il confine iraniano nella quale sarebbe nato nel 1805. Secondo il mito, l'uomo aveva lavorato ogni giorno per 165 anni. M\u00fcsl\u00fcmov, musulmano, non fumava e non beveva; si nutriva di frutta, verdura, pane integrale, brodo di pollo, formaggi magri e yogurt. Ebbe tre mogli, la terza delle quali aveva 107 anni all'epoca della sua morte ed era di sette anni pi\u00f9 anziana di uno dei nipoti dell'uomo. Si raccontano per\u00f2 a tale proposito molti altri aneddoti, alcuni dei quali pretendono che le mogli fossero sei e che la seconda fosse rimasta incinta oltre i settant'anni.\nM\u00fcsl\u00fcmov si ammal\u00f2 di polmonite nell'inverno 1972-1973, ma sopravvisse almeno fino al 168\u00ba compleanno, per spegnersi solo nella tarda estate.\nCaso.\nIl caso M\u00fcsl\u00fcmov divenne noto nel 1963, quando un giovane fotoreporter della TASS, Kalman Kaspiev, si rec\u00f2 a Barzavu per intervistare l'anziano. Atti di vecchia data certificavano la nascita nel 1805, attestando una et\u00e0 di 158 anni. La stampa ufficiale sovietica tratt\u00f2 a fondo il caso: M\u00fcsl\u00fcmov era stato lavoratore in un kolchoz, ricordava i tempi della Russia zarista e, richiesto di un confronto, aveva elogiato il nuovo regime. La vicenda di \"\u015eir\u0259li Baba\" (Nonno \u015eir\u0259li) fece perci\u00f2 il giro del mondo.\nPerfino la National Geographic accredit\u00f2 la vicenda, anche se in seguito ritratt\u00f2. Nel Caucaso degli anni settanta altri casi simili fecero notizia, al punto che si tent\u00f2 di dar loro una spiegazione scientifica, o per ragioni commerciali: essendo stato suggerito che la longevit\u00e0 fosse legata a una dieta di latticini, e in particolare di yogurt, la Danone avvalor\u00f2 questa tesi per promuovere le proprie vendite.\nMa il servizio di Kaspiev cambi\u00f2 anche la vita del piccolo villaggio azero, nel quale furono portate elettricit\u00e0, radio e televisione; fu inoltre costruita una strada che sarebbe servita ai curiosi e alle stesse istituzioni governative per incontrare e onorare al meglio quello che ritenevano l'uomo pi\u00f9 longevo del mondo. L'anziano fu colmato di doni e provvisto di una speciale pensione, e nel 1964 il governo sovietico organizz\u00f2 una festa per il suo presunto 159\u00ba compleanno.\nInterpretazione successiva.\nIl solo indizio dell'improbabile longevit\u00e0 di M\u00fcsl\u00fcmov \u00e8 un passaporto ufficiale con la data di nascita del 26 marzo 1805. Indipendentemente dall'inverosimiglianza del caso, il Guinness dei primati non ritiene raggiunta alcuna prova. Nel 1986 (anno della morte ad apparenti 120 anni di Shigechiyo Izumi) la pubblicazione menziona a margine dei primati di longevit\u00e0 anche l'anziano azero, sottolineando come nessun giornalista o ricercatore occidentale sia stato ammesso a incontrare l'uomo.\nIl biologo dissidente \u017dores Medvedev ritiene che ai primi del Novecento molti uomini russi falsificassero i documenti, aumentandosi l'et\u00e0 per sfuggire alla coscrizione nell'esercito zarista; contro questa opinione Karaev rileva per\u00f2 che gli azeri non venivano in realt\u00e0 arruolati nelle armate imperiali. Sulla scia di Medvedev si pone Matsuzaki nella confutazione dell'esistenza di un \"villaggio dei centenari\" in Georgia. Casi di diserzione a parte, il fenomeno della longevit\u00e0 estrema in Caucaso viene spiegato in termini antropologici: esso si inserisce infatti nel contesto di una cultura che venera e fa oggetto di profondo rispetto l'et\u00e0 avanzata. Medvedev nota ancora come gli esami svolti nel 1972 su alcuni presunti ultracentenari caucasici abbiano rilevato in tali persone funzioni vitali e metaboliche simili a quelle dei sessantenni.\nIn ogni caso, allo stato dei fatti si pu\u00f2 solo considerare la vicenda di M\u00fcsl\u00fcmov come un mito di longevit\u00e0 umana."}
{"id": "1775454", "revid": "287204", "url": "https://it.wikipedia.org/wiki?curid=1775454", "title": "Campionato d'Asia per club 1969", "text": "Il Campionato d'Asia per club 1969 \u00e8 stata la 2\u00aa edizione del massimo torneo calcistico asiatico per squadre di \"club\" maggiori maschili.\nPer la seconda volta consecutiva il torneo and\u00f2 alla squadra campione d'Israele: sconfiggendo a Bangkok i sudcoreani dello Yangzee, il Maccabi Tel Aviv si laure\u00f2 campione d'Asia.\nFormula.\nAlla manifestazione sono ammesse dieci squadre, equamente ripartite in due gironi all'italiana. Le prime e le seconde classificate dei due gironi hanno accesso alla fase ad eliminazione diretta: le vincenti delle semifinali (organizzate come sfide incrociate tra la prima e la seconda dei due gironi) si giocano il titolo nella finalissima, mentre le perdenti si incontrano nella finale per il terzo posto. Tutti gli incontri si sono svolti a Bangkok, in Thailandia."}
{"id": "1775469", "revid": "1305772", "url": "https://it.wikipedia.org/wiki?curid=1775469", "title": "Il faro in capo al mondo", "text": ""}
{"id": "1775472", "revid": "599013", "url": "https://it.wikipedia.org/wiki?curid=1775472", "title": "Raymond Kalla", "text": "Carriera.\nHa diviso la propria carriera tra Camerun, Grecia, Spagna, Germania e Turchia, giocando in tutte le massime divisioni dei campionati nazionali e raggiungendo l'apice della carriera con la vittoria di 2 Coppe d'Africa in 2 anni con la maglia del Camerun."}
{"id": "1775478", "revid": "287204", "url": "https://it.wikipedia.org/wiki?curid=1775478", "title": "Campionato d'Asia per club 1970", "text": "Il Campionato d'Asia per club 1970 \u00e8 stata la 3\u00aa edizione del massimo torneo calcistico asiatico per squadre di \"club\" maggiori maschili.\nPer la prima volta nella storia della competizione il torneo fu vinto da una squadra iraniana: il Taj si laure\u00f2 campione continentale dopo aver sconfitto in finale gli israeliani dell'Hapoel Tel Aviv.\nFormula.\nIl torneo, svoltosi interamente a Teheran, vede partecipare sette squadre ripartite in due gironi all'italiana con la prima e la seconda classificata che ottengono la qualificazione alla fase ad eliminazione diretta. Le semifinali, includenti due sfide incrociate tra la prima e la seconda classificata dei due gironi, stabiliscono quali squadre devono affrontarsi per il primo e per il terzo posto."}
{"id": "1775480", "revid": "34928", "url": "https://it.wikipedia.org/wiki?curid=1775480", "title": "Ahhiyawa", "text": ""}
{"id": "1775491", "revid": "1904508", "url": "https://it.wikipedia.org/wiki?curid=1775491", "title": "Teresa di Sassonia-Hildburghausen", "text": "Nata in un'aristocratica famiglia colta ma modesta, la principessa Teresa crebbe in Turingia. Cresciuta nella religione evangelica, spos\u00f2 il principe cattolico Luigi di Baviera nel 1810, e diede luogo all'importante festivit\u00e0 che era all'origine dell'attuale \"Oktoberfest\". Autorizzata a convertire la sua fede, la Principessa fu la testimone delle ire di cui erano vittime i protestanti di Baviera. Non smise mai di sostenere i suoi correligionari e mecenati, soprattutto con la costruzione della chiesa Saint-Mathieu di Monaco.\nMolto impegnata socialmente, Teresa finanzi\u00f2 le casse di numerose organizzazioni caritatevoli. Divenuta \"Regina di Baviera\" con l'ascesa al trono di Luigi I, nel 1825, fond\u00f2, due anni pi\u00f9 tardi, l'ordine di Teresa, la cui missione era aiutare i bisognosi. Fedele sostenitrice del suo sposo, l'accompagn\u00f2 in rappresentazioni e nei consigli politici ogni volta che aveva le possibilit\u00e0.\nLe numerose storie del Re misero ogni volta la pazienza della sovrana alla prova. Di fatto, Luigi I non esitava a mettere in primo piano le sue amanti, senza preoccuparsi di ci\u00f2 che rappresentavano per la sua sposa. La relazione che ebbe con Lola Montez, a partire dal 1846, condusse cos\u00ec Teresa ad allontanarsi pubblicamente da lui per mostrare la sua disapprovazione. Tuttavia, quando lo scandalo port\u00f2 ad una rivoluzione, nel 1848, Teresa cambi\u00f2 immediatamente idea per sostenere suo marito.\nLuigi I abdic\u00f2, malgrado tutto, alla fine di questi avvenimenti e Teresa divenne \"Regina madre\". Mor\u00ec di colera sei anni dopo, nel 1854.\nBiografia.\nInfanzia ed educazione.\nLa principessa Teresa nacque nella casa di Sassonia-Hildburghausen, membro della casa di Wettin. I suoi antenati scelsero il ducato di Sassonia-Hildburghausen come residenza nel 1680. La rovina finanziaria nella quale quattro dei successivi duchi lasciarono il paese, condusse il Sacro Impero a nominare una Commissione di addebiti per riequilibrare le finanze. Nel 1806, Teresa aveva 14 anni e il lavoro di questa commissione era terminato, ma la situazione non si era ancora ristabilita\nLa Principessa nacque nella residenza estiva del ducato, in prossimit\u00e0 di Hildburghausen, al castello di caccia Lands\u00e9jour, che non esiste pi\u00f9. Il 13 luglio 1792 venne battezzata da Andreas Genssler, predicatore di corte, e ricevette il nome di Teresa. Questa scelta non \u00e8 insignificante: onora le linee iniziate dal principe reggente Giuseppe Federico di Sassonia-Hildburghausen (mentore del padre di Teresa) con l'imperatrice Maria Teresa. I padrini e madrine della piccolina furono sua nonna Federica d'Assia-Darmstadt, il duca e la duchessa di York, la principessa Carolina del Palatinato-Zweibr\u00fccken-Birkenfeld, il principe ereditario Luigi di Baden e infine il principe vescovo di Wurtzbourg.\nTeresa fu la sesta figlia del duca Federico I di Sassonia-Hildburghausen e di sua moglie, la principessa Carlotta di Meclemburgo-Strelitz, figlia del duca Carlo II di Meclemburgo-Strelitz. Da parte di madre, Teresa era dunque la nipote delle regine Luisa di Prussia e di Federico di Hannover. I re Federico Guglielmo IV e Guglielmo I di Prussia, il re Giorgio V di Hannover e la zarina Alexandra Feodorvna di Russia erano suoi cugini e cugine.\nLa Principessa crebbe vicino ai suoi fratelli e sorelle, Carlotta, Giuseppe, Luisa, Giorgio, Federico ed Edoardo al castello d'Hildburghausen. L'unione dei suoi genitori non fu sempre felice. Secondo la principessa Luisa di Leiningen-Dabsbourg-Heidesheim, bisnonna di Teresa, che soggiorn\u00f2 al castello nel 1792, il duca Federico \u00ab...non adempie con ardore che ai suoi doveri coniugali\u00bb mentre la duchessa \u00abCarlotta, che non l'ha mai amato, rimane costantemente incinta\u00bb\nPer Teresa e per i suoi fratelli, la austera \"lista civile\" imposta dalla tutela amministrativa imperiale al duca Federico si traduceva in condizioni di vita precaria. La carne era rara nel \"menu\" della famiglia, la lavanderia del castello mancava di sapone e, dato che non si potevano rimpiazzare le candele consumate, si dovette un giorno abrogare un ballo. Nel momento in cui Luisa di Meclemburgo-Strelitz, zia di Teresa, e suo marito, il re Federico Guglielmo III di Prussia, andarono a fare per la prima volta visita ad Hildburghausen nel 1803, gli amministratori assegnarono subito un finanziamento per migliorare le vie d'accesso alla citt\u00e0 e rinnovare il mobilio del castello\nLa madre di Teresa, la brillante duchessa Carlotta, arriv\u00f2 malgrado tutto ad intrattenere un'attivit\u00e0 intellettuale al castello, cos\u00ec Hildburghausent fin\u00ec, grazie a lei, per essere soprannominato la \"piccola Weimar\". Artista, la duchessa ammorbid\u00ec i principi dell'etichetta e port\u00f2 a corte musicisti, pittori e poeti, tra cui lo scrittore Jean Paul, che si spos\u00f2 con una delle sue dame di compagnia e ricevette, nel 1799, il titolo di consigliere. Tra gli altri poeti protetti dalla duchessa, si pu\u00f2 ugualmente citare Friedrich R\u00fcckert, che dedic\u00f2 a Teresa e alle sue sorelle Carlotta e Luisa il suo poema \"Mit drei Moosrosen\".\nTeresa fu cresciuta nel rispetto delle fedi evangeliche e luterane, essenzialmente da Johanna Nonne (1760-1837) e dal cappellano di corte Heinrich K\u00fchner (1772-1827). Per tutta la sua giovent\u00f9, fu cresciuta in un ambiente liberale e colto, che malgrado la relazione difficile dei suoi genitori, rest\u00f2 impregnato di calore e di complicit\u00e0 con i suoi fratelli e sorelle. La principessa studi\u00f2 la letteratura classica tedesca e la lingua francese. Il pittore di corte Carl August Kessler le diede lezioni di pittura e Johann Peter Heuschkel, che insegn\u00f2 il piano a Carl Maria von Weber, contava anche Teresa tra le sue allieve.\nTrattative matrimoniali.\nAll'inizio la principessa Teresa, era promessa a suo zio Giorgio di Meclemburgo-Strelitz, ma figur\u00f2 ugualmente sulla lista delle potenziali spose di Napoleone I nel 1809. Questo documento raggruppa che permetteranno all'imperatore autoproclamato, di allearsi, attraverso matrimonio, ad un'antica casata principesca europea\nTuttavia, il principe reggente Luigi di Baviera si mostr\u00f2 pi\u00f9 rapido degli altri pretendenti di Teresa. In effetti, il principe credeva di essere costretto da Napoleone a sposare una delle sue parenti, come lo fu sua sorella Augusta, sposata ad Eugenio di Beauharnais. L'erede del trono bavarese dichiar\u00f2 cos\u00ec: \u00abDevo assolutamente sposarmi per abbreviare a queste violazioni parigine contro la mia libert\u00e0\u00bb. Re Massimiliano I spinse suo figlio ad avvicinarsi a Teresa. Lui disse anche: \u00ab[...] una certa principessa d'Hildburghausen [...] gentile, gradevole e paziente sar\u00e0 un'eccellente sposa. In tutto onest\u00e0, non apporter\u00e0 molto denaro n\u00e9 beni nella casa, ma il suo piccolo paese entrer\u00e0 nella confederazione del Reno, permettendo cos\u00ec un matrimonio inoffensivo da un punto di vista politico\u00bb\nLuigi di Baviera soggiorn\u00f2 al castello d'Hildburghausen dal 21 al 24 dicembre 1809, mentre i suoi genitori si diressero a Parigi su invito di Napoleone. Il principe reggente si persuase che questo viaggio portava a negoziare con l'imperatore il suo matrimonio con una principessa francese. La scelta di Luigi and\u00f2 rapidamente su Teresa, anche se sua sorella Luisa era reputata pi\u00f9 bella. Nel gennaio 1810, il padre di Luigi invi\u00f2 il suo consenso da Parigi ed aspett\u00f2 che Napoleone, avesse, anche lui, gettato gli occhi sulla principessa Teresa. Le trattative avvennero il 12 febbraio 1810 ad Hildburghausen, con l'assenza dei genitori di Luigi, che si trovavano ancora in Francia. Dalla corrispondenza tra i due sposi apprendiamo che fu dopo le trattative che Luigi, che si infiammava assai facilmente, sembrava essersi innamorato di Teresa. Un dettaglio del loro contratto di matrimonio ritard\u00f2 le nozze che Luigi voleva fossero imminenti. Il due giovani erano in effetti di confessioni diverse e Teresa rifiut\u00f2 di convertirsi al cattolicesimo.\nPer la cerimonia di fidanzamento, la corte di Baviera invi\u00f2 ad Hildburghausen il barone Karl Ludwing von Kessling. L'annuncio ufficiale avvenne il 23 giugno 1810 e Teresa ricevette in regalo un ritratto del suo futuro sposo circondato da brillanti. La principessa part\u00ec per Monaco con i suoi genitori e sua sorella il 6 ottobre. Una grande festa venne data a Hildburghausen per questa occasione. Friedrich R\u00fcckert scrisse per questa occasione il poema di matrimonio e della partenza \"An eine f\u00fcrstliche Braut\". Fu in memoria di questa festa d'Addio che si celebra, dagli anni 1990 la \"Theresienfest\" ad Hildburghausen. A fine secolo, questa festa divenne la pi\u00f9 grande festa popolare del sud della Turingia. La famiglia part\u00ec infine per Bamber, dove fu accolta dal duca Guglielmo in Baviera, poi a Ratisbona, dove fu salutata da un colpo di cannone e poi a Saint-Emmeram, da una zia di Teresa, la principessa Teresa Matilde di Thurn-und-Taxis. Federico I, il padre di Teresa, ricevette la medaglia dell'ordine di Sant'Uberto e si present\u00f2 a Teresa il suo futuro intendente di corte, il conte Fabrizio Evaristo Pocci (1766-1844) che le port\u00f2 una lettera di Luigi intrisa di nostalgia.\nMatrimonio.\nLa mattina del 12 ottobre 1810, la famiglia celebr\u00f2 l'onomastico di re Massimiliano I nella chiesa San Michele di Monaco. La sera stessa, Luigi e Teresa, che soffriva allora di denti, si sposarono nella cappella reale della Residenza. Fu il primo matrimonio principesco che conobbe la Baviera dal 1722. Cinque giorni di festeggiamenti nuziali costosi diedero al giovane regno di Baviera (creato soltanto quattro anni prima) l'occasione di esibire i suoi fasti.\nI festeggiamenti iniziarono il 13 ottobre in piazza Max-Joseph. La citt\u00e0 era illuminata e l'ingresso a tutte le attivit\u00e0 organizzate per accompagnare le nozze (balli popolari, opere, concerti e rappresentazioni teatrali) era gratuita. Il 17 ottobre, in piazza \"Sendlinger Tor\", una grande corsa di cavalli organizzata dalla guardia nazionale celebr\u00f2 a sua volta le nozze principesche. In previsione degli avvenimenti, Teresa si fece confezionare prima, a Hildburghausen, un vestito con i colori della Baviera. Gli sposi furono salutati da 9 coppie di paesani in costume tradizionali venute dai 9 distretti del regno bavarese. In onore della principessa ereditiera, questo luogo venne battezzato\"Theresienwiese\". L'anno seguente ricominciarono i festeggiamenti, e anche l'anno successivo, e la tradizione fu perpetuata ogni anno attraverso l\"Oktoberfest\" (festa di ottobre).\nL'entusiasmo che Luigi provava per la sua sposa all'inizio della loro relazione si abbass\u00f2 al momento del matrimonio. Dopo il ballo che segu\u00ec alla famosa corsa dei cavalli, Teresa, senza nessun pretesto di una malattia, si ritir\u00f2 prematuramente alla Residenza e Luigi ritorner\u00e0 al ballo senza di lei. Nel suo diario, lui scriver\u00e0 : \u00abHo agito cos\u00ec per affermare la mia libert\u00e0, e al fine che la mia sposa comprenda che se lei si ritira, io devo fare lo stesso\u00bb. A sua sorella Carolina, lui spieg\u00f2, invece: \u00abMi sono sposato senza passione, ci\u00f2 che sar\u00e0 un vantaggio in futuro\u00bb.\nIl costo delle nozze e la dote della sposa sembrava essere un grande fardello per il duca di Sassonia-Hildburghausen. Un anno dopo, il matrimonio non fu ancora completamente pagato. Il 26 giugno 1811, il duca Federico I not\u00f2 anche che il reddito totale del suo paese non gli permetteva di rimborsare le nozze di sua figlia\nPrincipessa reale di Baviera.\nDopo il matrimonio, il principe Luigi fu nominato da suo padre governatore generale della provincia di Salisburgo e la coppia divise la propria residenza tra Innsbruck e il palazzo Mirabell di Salisburgo. Su insistenza del suocero, Teresa ritorn\u00f2 tuttavia a Monaco nel 1811 per partorire l\u00ec il suo primo figlio Massimiliano.\nTeresa preferiva tuttavia la vita a Salisburgo, luogo di nascita del suo secondo figlio Ottone. Nel 1814, organizz\u00f2 l\u00ec un pasto per i poveri in occasione delle commemorazioni della battaglia di Lipsia. Divenne patrona dell'\" Associazione delle donne di Salisburgo\"(\"Frauen-Vereins Salzburg\"). Dopo l'annessione della provincia da parte dell'Austria, nel 1816, Luigi e Teresa ritornarono a W\u00fcrzburg. Effettuarono anche lunghi soggiorni a Aschaffenburg, al castello di Johannisburg, e passarono l'estate a Bad Br\u00fcckenau.\nNel 1813 e nel 1815, Teresa effettu\u00f2 lunghi soggiorni nel suo paese natale. Nel 1815, rese visita, con sua madre, al barone Christian Truchsess von Wetzhausen di Bettenburg, un amico intimo di famiglia e padrino del principe Edoardo. Dopo che furono arrivate, Truchsess, davanti ai suoi sgomenti ospiti, diede il braccio alla duchessa Carlotta per farla entrare per prima all'interno del suo castello. Ora, l'etichetta dava a Teresa la precedenza su sua madre, e la duchessa rifiut\u00f2 dunque il favore del suo ospite. Truchsess replic\u00f2 ai suoi invitati: \u00abChe Sua Maest\u00e0 di buona grazia mi perdoni, ma che da quando questo castello \u00e8 qui, la madre ci ha passato molto pi\u00f9 tempo della figlia\u00bb. Teresa mise fine al malinteso provocato prendendo l'altro braccio del barone ed attraversarono tutti e tre nello stesso tempo le porte del castello.\nBen accolta dall'opinione pubblica, la coppia principesca era regolarmente coinvolta a partecipare a manifestazioni pubbliche. Nel 1821, davanti a 30.000 spettatori, Teresa e suo marito parteciparono alla posa della prima pietra dalla colonna della costituzione, a Gaibach. Questo avvenimento fu immortalato da Peter von Hess, pittore di corte.\nFede protestante.\nTeresa crebbe in una famiglia profondamente segnata dalla fede protestante. Per tutta la sua vita rest\u00f2 sotto l'influenza di sua madre, la duchessa Carlotta, e del pastore Heinrich K\u00fchner, il cappellano di corte luterano del ducato di Sassonia-Hildburghausen. Quest'ultimo distribuiva la Santa Cena ad ognuno del suo paese natale, anche quando Teresa divenne regina di Baviera. Malgrado il suo nuovo ambiente cattolico, Teresa rest\u00f2 in effetti profondamente attaccata alla fede protestante, che le ricordava la sua infanzia. \nIl contratto di matrimonio di Luigi e di Teresa fu stabilito dal conte di Montgelas. Come disse dopo, il problema pi\u00f9 spinoso del contratto fu proprio la differenza di confessione tra i due futuri sposi. Finalmente, il contratto stabil\u00ec che Teresa poteva conservare la sua fede e che la sua libert\u00e0 di religione dovesse essere garantita dalla disposizione di una cappella protestante con un pastore adatto. I figli di Teresa e di Luigi dovevano essere cresciuti nella fede cattolica, ma Teresa ottenne il permesso di avere dei protestanti nella sua corte.\nMalgrado ci\u00f2. Luigi tent\u00f2 di convincere sua moglie a cambiare religione. Durante l'estate 1821, la principessa ereditaria si ammal\u00f2 a Bad Br\u00fcckenau dove chiese gli ultimi sacramenti. Luigi fece allora cercare il principe e prete Alexandre de Hohenlohe-Waldenbourg-Schillingsf\u00fcrst, al fine che pregasse per Teresa, gi\u00e0 convalescente. In effetti, quest'ultimo avrebbe apparentemente curato la sordit\u00e0 di Luigi. Il ristabilimento della sua sposa confort\u00f2 l'erede del trono nell'idea che il principe cattolico possedeva dei poteri miracolosi e tent\u00f2 ardentemente di convincere Teresa a convertirsi. Ma lei, abitualmente fedele a suo marito, rifiut\u00f2 di cambiare la sua fede fino alla sua morte\nDurante il regno di Luigi, e con il suo sostegno, l'ultramontanismo, che combatteva il liberalismo ma anche il protestantesimo, prese importanza in Baviera. Nel regno, il protestantesimo fu perseguitato. Tuttavia, le prime due regine bavaresi poterono liberamente praticare il culto evangelico. Teresa aveva una relazione molto vicina con sua suocera e le due donne restarono in contatti personali ed epistolari fino al decesso di Carolina di Baden. Andavano insieme in chiesa e ricevevano insieme l'eucaristia. Le due regine giocarono un grande ruolo nella costruzione della chiesa di San Matteo, la prima parrocchia evangelico-luterana di Monaco. A causa di questa costruzione, il papa Pio VII rifiut\u00f2 la sepoltura di Teresa nell'abbazia di Scheyern.\nIn seguito all'acquisto della villa Ludwigsh\u00f6he, nel 1852, Luigi e Teresa ci restavano qualche settimana in estate. Tuttavia il re andava a messa a Edenkoben, mentre Teresa andava nella chiesa evangelica di Rhodt unter Rietburg, dove stabil\u00ec un parco giochi. La sedia di Teresa, marcata delle iniziali coronate \u00ab T \u00bb, \u00e8 ancora visibile ai nostri giorni nella loggia reale della chiesa barocca San Giorgio. Fu restaurata nel 2003, grazie a donazioni. La strada che seguiva la regina fino alla chiesa \u00e8 oggi ribattezzata \"Theresienstra\u00dfe\".\nLuigi abbandon\u00f2 la sua indifferenza e la sua durezza verso la Chiesa protestante dopo il funerale della regina Carolina, nel 1841. I funerali della sovrana si svolsero in cos\u00ec degna maniera che intervennerono anche i protestanti. Su ordine dell'arcivescovo Lothar Anselme Gebsattel, tutto il clero cattolico dell'abbazia apparve in abiti civili durante la cerimonia. Poi, una volta che la consacrazione termin\u00f2, tutti i preti evangelici si ritirarono. Nessuna candela fu illuminata all'interno della chiesa e la bara della sovrana fu discesa nella cripta senza nessun canto liturgico e nessuna preghiera venne pronunciata.\nRegina di Baviera.\nIl re Massimiliano I mor\u00ec il 13 ottobre 1825 e suo figlio gli successe sul trono, ci\u00f2 che fece di Teresa la nuova regina di Baviera. D'ora in poi, conosciuto con il nome di Luigi I, lo sposo di Teresa fu l'ultimo monarca bavarese a farsi incoronare. Sua moglie non ebbe questo privilegio, anche se esiste un quadro di Joseph Karl Stieler che la rappresenta in abito da incoronazione. Porta la corona delle regine di Baviera cos\u00ec come un diadema frontale (ispirato a quello di Giuseppina di Beauharnais) che proviene dall\"atelier\" di gioielliere Nitor, ugualmente creatore della corona imperiale di Napoleone I.\nNel 1829, la coppia reale effettu\u00f2 un viaggio nella provincia renana del Palatinato, e fu l'occasione, per la sovrana, di apparire ulteriormente in pubblico. Teresa viaggiava quasi sempre a titolo privato, specialmente a Hildburghausen, poi a Altenburg, nuova residenza del padre e, pi\u00f9 tardi, dei suoi fratelli, Giuseppe e Giorgio, quando gli successero.\nNel 1827, la regina fond\u00f2 l'ordine di Teresa, che divent\u00f2 l'ordine femminile pi\u00f9 prestigioso di Baviera e la cui missione era l'assistenza ai poveri. La regina consacr\u00f2 una parte importante dei ricavati all'aiuto dei poveri, ai ciechi, agli orfani e ai malati. Inoltre, numerose associazioni e circoli sociali beneficiarono della sua protezione. Il simbolo pi\u00f9 forte del suo impegno fu \"Associazione femminile per l'assistenza all'infanzia\" (\"Frauenverein f\u00fcr Kleinkinderbewahranstalten\") : Teresa intrattenne anche una relazione d'amicizia con una delle sue fondatrici, Auguster Escherich, una semplice donna del popolo. Dopo una visita a casa di questa donna, la regina riconobbe di non aver mai visto una cucina e si dovette far spiegare dalla sua ospite l'utilizzo delle casseruole e delle pentole\nLuigi I di Baviera apprezzava il buon senso politico di sua moglie. Lei mostrava interesse per gli affari del regno e il re la considerava come un fine politico. Ogni volta che suo marito lasciava Monaco, Teresa lo teneva informato di tutto ci\u00f2 che succedeva alla corte e nel paese. Nel marzo 1830, gli fece anche pervenire degli articoli francesi del \"Journal des d\u00e9bats\" e ritagli della stampa tedesca al fine di attirare la sua attenzione sulla rivoluzione che si disegnava in Francia. In effetti, la sovrana consider\u00f2 che, nell'interesse dei suoi sudditi, il re doveva \"sapere tutto\" su ci\u00f2 che succedeva nel suo paese.\nQuando suo figlio fu designato re di Grecia dalle grande potenze europee nel 1832, Teresa incit\u00f2 suo marito ad ascoltare il consiglio del principe. Al momento del Consiglio di Reggenza, che doveva attestare la maggiore et\u00e0 del principe, mise Luigi I in guardia contro il filoellenico Friedrich Thiersch, che considerava troppo liberale, e contro il generale Carl Wilhem von Heideck, che giudicava troppo controverso in Grecia\nNel 1838, un disaccordo scoppi\u00f2 tra la corte bavarese e la Russia. Lo zar Nicola I sperava in effetti di far sposare sua figlia Olga al principe ereditario Massimiliano. Teresa, che non prov\u00f2 che tardi dell'affetto per suo figlio, si mostr\u00f2 all'inizio entusiasta di questo progetto di matrimonio. Tuttavia, alla fine, si oppose a questa unione, come del resto Luigi I e anche Massimiliano, perch\u00e9 dissero che Olga era di marmo quando la incontrarono a Berlino. Umiliato dall'atteggiamento dei Wittelsbach, lo zar ruppe tutti i contatti con la famiglia reale.\nGli archivi privati dei Wittelsbach contengono una moltitudine di lettere della regina al re Luigi I e il loro contenuto non \u00e8 stato ancora studiato da un punto di vista politico\nLuigi I fu uno sposo attento e un padre di famiglia caloroso. Am\u00f2 decisamente sua moglie, di cui conosceva perfettamente il valore. Cos\u00ec, scrisse nel 1841: \u00abNon esiste n\u00e9 madre n\u00e9 migliore sposa [che Teresa]; il suo amore e la sua coscienza restano innegabili. Quali che siano le circostanze, se dovessi scegliere, non sceglierei altra persona che lei\u00bb\nRimane il fatto che il re fu un uomo complicato, la cui immagine pubblica somigliava ben poco a quella privata. Anche se dava volentieri l'immagine di un benefattore e colmava di doni sontuosi le sue amanti, si mostr\u00f2 avaro con sua moglie. Teresa riceveva anche, ogni anno, da parte sua \"una somma di paghetta\" di 12.000 fiorini, che difficilmente le permettevano di coprire le sue spese. Invece, il re offr\u00ec alle sue amanti numerosi regali. Per il suo compleanno nel 1847, Lola Montez ricevette per esempio la somma di 40.000 fiorini cos\u00ec come numerosi regali. Ogni profumo che la regina sperava di comprare doveva essere l'oggetto di una domanda al re. Quest'ultimo esigeva un avviso e un rimborso per ogni viaggio e cure termali che la regina effettuava. Altrimenti, quando Teresa prendeva denaro dalle casse reali, doveva prima firmare un riconoscimento di responsabilit\u00e0. Di queste condizioni, un giorno, confid\u00f2 alla sua amica Auguste Escherich che ogni mese, il suo stipendio non le permetteva di coprire le sue spese fino al decimo giorno\nTeresa doveva supportare le tresche di suo marito, che possedeva un appetito sessuale particolarmente sviluppato. Nel 1815, Luigi I profitt\u00f2 anche della sua partecipazione al Congresso di Vienna per moltiplicare le sue storie amorose e passare \"di fiore in fiore\" mentre sua moglie, incinta di Ottone, rimase a Salisburgo. Gli anni passavano, la pazienza di Teresa con suo marito suscit\u00f2 l'ammirazione del popolo e delle corti straniere. Di fatto, il re non esitava a mostrare pubblicamente le sue tresche amorose. La tolleranza della regina arriv\u00f2 al limite. Quando, nel 1831, Luigi I convoc\u00f2 la sua amante italiana, la marchesa Marianna Bacinetti alla corte bavarese, Teresa lasci\u00f2 ostentatamente Monaco per raggiungere Hildburghausen. Alla fine, la sovrana sembr\u00f2, malgrado tutto, fare la pace con la sua rivale. In effetti, la marchesa chiese a Luigi di mettere un medico a disposizione di sua moglie per risolvere i suoi dolori oculari e Teresa utilizz\u00f2 effettivamente questo rimedio\nLa storia che il re incominci\u00f2, a partire dal 1846, con la cortigiana Lola Montez fu presa pi\u00f9 freddamente da Teresa. Tollerante d'abitudine, la regina si allontan\u00f2 dal marito e lo mostr\u00f2 pubblicamente, dal teatro alle cene ufficiali, dove lei si posizionava a distanza dal monarca. Rifiut\u00f2 categoricamente di decorare Lola Montez con l'ordine di Teresa. Il re si mostr\u00f2 contrariato dalla \"freddezza e dal mutismo\" della regina, mentre i nuovi ministri si mostrarono dalla parte della regina. Inoltre il re Federico Guglielmo IV di Prussia e sua moglie Elisabetta, sorellastra di Luigi, trovarono il comportamento di quest'ultimo cos\u00ec \"insopportabile\", che annullarono un progetto di viaggio in Baviera per non essere obbligati a vedere l'amante. La resistenza della regina di fronte a Lola Montez le valse, invece, la grande simpatia del popolo.\nLo scandalo provocato dalla storia del sovrano port\u00f2 alla rivoluzione a Monaco e il re fu obbligato ad allontanare la sua amante. In questo contesto movimentato, Teresa ritorn\u00f2 a fianco di Luigi ma quest'ultimo fu obbligato ad abdicare in favore di suo figlio Massimiliano, il 19 marzo 1848. Testimone di questi avvenimenti, il principe Luitpold scrisse allora a suo fratello Ottone I di Grecia: \u00abMi \u00e8 superfluo scriverti che la nostra cara madre si porta a meraviglia in questi tempi cos\u00ec duri\u00bb\nMorte.\nTeresa mor\u00ec di colera il 26 ottobre 1856, dopo aver partecipato ad una messa a Monaco per la fine di un'epidemia che aveva mietuto pi\u00f9 di 9.000 vittime. Re Luigi scrivendo a suo figlio Ottone, scrisse cos\u00ec: \u00abCaro Ottone, hai perso la migliore delle madri ed io la migliore delle spose ! [...] Era in piena forma appena 12 ore prima ed adesso \u00e8 morta ! [...] Grazie alla sua esistenza devota, la sua morte \u00e8 stata dolce come la sua vita, si \u00e8 addormentata senza nessun dolore [...] dopo 44 anni di vita insieme e sempre di giorno in giorno adorabile\u00bb. Nel suo testamento di 26 pagine, Teresa parl\u00f2 di Luigi con delle magnifiche parole. Nel primo anniversario della sua morte, il re scrisse il sonetto \"Alla mia Teresa illuminata.\" A sua nuora Amalia, scrisse: \u00abHo perso il trono, [...] genitori, e fratelli e sorella, ma niente \u00e8 comparabile alla perdita della mia sposa!!\u00bb\nIn un primo momento, Teresa fu sepolta nel mausoleo principesco della \"Theatinerkiche\". Il vescovo Karl August von Reisach proib\u00ec che funerali ufficiali fossero celebrati per la regina e Luigi non partecip\u00f2 alla sepoltura della sua sposa protestante. Dopo lo scandalo provocato dal comportamento della Chiesa cattolica bavarese dopo i funerali di Carolina di Baden, Luigi credeva apparentemente di essere di nuovo soggetto a delle critiche. Il solo principe sovrano presente ai funerali di Teresa fu il duca Ernesto I di Sassonia-Altenburg, nipote di Teresa.\nNel 1857, la salma di Teresa fu finalmente trasferita all'abbazia di San Bonifacio, che Luigi scelse, nel 1856, come luogo di sepoltura reale. La bara di zinco di Teresa fu deposta sotto il sarcofago di suo marito mentre il suo cuore \u00e8 conservato il un'urna, che si rinunci\u00f2 ad inviare alla \"Gnadenkapelle\" di Alt\u00f6tting. Nel 2002, la bara della regina fu spostata e deposta in una sarcofago di marmo situato vicino a quello del suo sposo. In questa occasione, una cerimonia religiosa presieduta dai vescovi protestanti Johannes Friedrich e Odilo Lechnerde fu organizzata in presenza di numerosi membri della casa di Witteslbach, tra cui il duca Francesco di Baviera.\nDiscendenza.\nTeresa e Luigi I di Baviera ebbero nove figli:\nNella cultura di massa.\nMolte vie, piazze, ponti, costruzioni e scuole sono state denominate in onore di Teresa in Baviera. Tra loro, si possono citare la \"Theresienwiese\" e la \"Theresien-Gymnasium\" di Monaco, il parco \"Theresienstein\" di Hof, la cristalleria \"Theresienthal\" di Zwiesel e la fondazione \"Theresienspitalstiftung\" di Bad Kissingen. Inoltre, l\"Oktoberfest\" di Monaco e la \"Theresienfest\" di Hildburghausen perpetuano il ricordo delle nozze di Teresa e di Luigi I.\nIn letteratura, Teresa \u00e8 stata celebrata dal poeta Friedrich R\u00fcckert, ma soprattutto da suo marito, che le dedic\u00f2 qualche sonetto e circa 70 poemi. In pittura, il ritratto di Teresa \u00e8 stato realizzato da numerosi pittori, tra cui Joseph Karl Stieler, la contessa Julie von Egloffstein e Peter von Hess.\nAl cinema, il ruolo di Teresa \u00e8 stato interpretato da Elinor von Wallerstein nel film \"Lola Mont\u00e8s\" di Max Oph\u00fcls (1955). In televisione, \u00e8 stata interpretata da Jutta Schmuttermaier nel telefilm \"Kom\u00f6dienstadel - Die sch\u00f6ne M\u00fcnchnerin\", di Peter Weissflog (2008). Infine, la vita di Teresa \u00e8 stata tracciata nel quadro di un documentario di Anita Eichholz per la televisione bavarese nel 2006."}
{"id": "1775493", "revid": "780783", "url": "https://it.wikipedia.org/wiki?curid=1775493", "title": "Atlanta Soccer Club", "text": "LAtlanta Soccer Club, precedentemente noto anche come Atlanta Silverbacks era un club calcistico statunitense che ha militato nella NASL (Division 2 del soccer USA), nella NISA (terzo livello) e nella NPSL (quarto).\nLo stadio di casa dei Silverbacks era il RE/MAX Greater Atlanta Stadium di Chamblee, cittadina a 30\u00a0km circa da Atlanta (Georgia).\nIl club nacque nel 1995 col nome di Atlanta Ruckus. Nel 1998, dopo il cambio di propriet\u00e0 della squadra, venne scelta la definitiva denominazione di \"Silverbacks\", derivante da Willie B., il nome di un gorilla della specie \"silverback\", che fu l'attrazione principale dello zoo di Atlanta per diversi anni.\nLa societ\u00e0 ha chiuso i battenti al termine della stagione 2008 per problemi economici. A fine 2010 la societ\u00e0 brasiliana Traffic ha acquisito la propriet\u00e0 del team rilanciandolo nella NASL a partire dalla stagione 2011.\nIl 2 dicembre 2014 Boris Jerkunica e Henry Hardin hanno acquistato i Silverbacks ma non riuscendo a trovare una nuova propriet\u00e0 per il campionato 2016 la franchigia \u00e8 stata ritirata dal campionato l'11 gennaio 2016 sospendendo ogni attivit\u00e0.\nNel 2016 la squadra riserve, iscritta alla National Premier Soccer League, prende il nome della squadra madre. Nel gennaio 2019, a causa di un contenzioso tra la dirigenza, il proprietario del trademark \"Silverbacks\" Boris Jerkunica lasci\u00f2 il club, costringendo cos\u00ec lo stesso a cambiare nome in Atlanta SC.\nNella seconda met\u00e0 del 2019 il club partecip\u00f2 alla National Independent Soccer Association, ma cess\u00f2 le attivit\u00e0 pochi mesi pi\u00f9 tardi."}
{"id": "1775501", "revid": "1543377", "url": "https://it.wikipedia.org/wiki?curid=1775501", "title": "Federazione calcistica delle Isole Vergini britanniche", "text": "La Federazione calcistica delle Isole Vergini britanniche, ufficialmente \"British Virgin Islands Football Association\", fondata nel 1974, \u00e8 il massimo organo amministrativo del calcio nelle Isole Vergini britanniche. Affiliata alla FIFA e alla CONCACAF dal 1996, essa \u00e8 responsabile della gestione del campionato di calcio e della nazionale di calcio dell'arcipelago."}
{"id": "1775508", "revid": "113891908", "url": "https://it.wikipedia.org/wiki?curid=1775508", "title": "Cratete di Mallo", "text": "Biografia.\nCratete fu il principale rappresentante della scuola pergamena, che prende il nome dalla citt\u00e0 di Pergamo, e della filosofia stoico-platonica e di tendenza anomalista. Seguace del maestro Diogene di Babilonia, si avvicin\u00f2 allo stoicismo.\nInviato, nel 168 a.C. da Attalo II a Roma come ambasciatore, riun\u00ec un folto gruppo di allievi ai quali diffuse gli insegnamenti della scuola di Pergamo.\nGli insegnamenti di Cratete riscossero un grande successo a Roma, poich\u00e9 riuscirono a favorire l'apprendimento dei metodi critici e filologici, cio\u00e8 il modo di editare un testo, di leggerlo e di interpretarlo.\nTra le sue concezioni fondamentali, emerse quella della naturalit\u00e0 della lingua contraria all'ingabbiamento delle convenzioni, motivo per cui la sua scuola \u00e8 definita anomalista, poich\u00e9 a favore delle anomalie linguistiche e non caratterizzata da una visione eccessivamente regolatrice e razionale della lingua come la scuola alessandrina analogista di Aristarco di Samotracia, ostile alle eccezioni alle norme linguistiche. Inoltre a livello esegetico promosse l'interpretazione allegorica dei testi antichi, chiaramente influenzato dalla filosofia stoica, in una visione della critica pi\u00f9 etica ed artistica che formale, ci\u00f2 in chiara contrapposizione con la scuola analogista di Aristarco favorevole ad un'interpretazione letterale dei testi. \nCome geografo contrast\u00f2 gli Alessandrini e propose il modello della terra separata geometricamente da quattro continenti e la ricostruzione di una cosmografia basata sui concetti omerici."}
{"id": "1775518", "revid": "1718925", "url": "https://it.wikipedia.org/wiki?curid=1775518", "title": "Maria De Filippi", "text": "Attiva in televisione dal 1992, quando ha cominciato a lavorare per Canale 5 conducendo il talk show pomeridiano \"Amici\", ha consolidato la sua notoriet\u00e0 negli anni successivi presentando e producendo diversi format divenuti poi programmi televisivi di punta della rete ammiraglia Mediaset, come \"Uomini e donne\", \"C'\u00e8 posta per te\", \"Temptation Island\", \"T\u00fa s\u00ed que vales\" e \"Amici di Maria De Filippi\", quest'ultimo omonimo del suo programma d'esordio.\n\u00c8 proprietaria con RTI della societ\u00e0 di produzione televisiva Fascino PGT, che realizza varie trasmissioni per i canali Mediaset, tra cui tutte quelle condotte da lei e dal marito e cofondatore Maurizio Costanzo. Nel 2013 ha fondato la web TV Witty TV, il sito internet e piattaforma social che rimanda ai programmi prodotti dalla societ\u00e0.\nBiografia.\nFiglia di un rappresentante di medicinali e di una professoressa di italiano, latino e greco, nasce a Milano, ma all'et\u00e0 di dieci anni si trasferisce a Mornico Losana, nell'Oltrep\u00f2 Pavese, dove i genitori possedevano un vigneto. Dopo il diploma liceale, ottenuto presso il Liceo Classico Statale Ugo Foscolo di Pavia, si laurea con lode in Giurisprudenza all'Universit\u00e0 degli Studi di Pavia, specializzandosi in Scienza delle Finanze e tentando la carriera in Magistratura. \nDopo aver lavorato come redattrice di tesi, collabora per due anni con l'Istituto per la Ricerca Sociale (IRS) e in seguito si \u00e8 occupata dell'ufficio legale di una societ\u00e0 produttrice di videocassette. Nel settembre 1989, durante un convegno contro la pirateria musicale organizzato a Venezia dalla societ\u00e0 per cui lavora, conosce Maurizio Costanzo, il quale le offre la possibilit\u00e0 di collaborare con lui e, nel novembre dello stesso anno, diventa l'assistente di Costanzo. Dal gennaio 1990 diviene anche compagna del noto presentatore, quando lui era ancora sposato con la sua terza moglie Marta Flavi, ma da cui comunque si separer\u00e0 nel novembre 1990.\nGli esordi.\nDebutta in televisione il 26 settembre 1992, subentrando a Lella Costa nella conduzione del talk show di Canale 5 \"Amici\", trasmesso nel primo pomeriggio del sabato, di cui poi nasce anche un'edizione in prima serata intitolata \"Amici di sera\" e diventando autrice della trasmissione (al fianco di Alberto Silvestri) a partire dalla seconda stagione da lei condotta. La trasmissione, sotto la sua conduzione, vince il Telegatto nel 1995 e nel 1996 nella categoria \"Miglior trasmissione di intrattenimento con ospiti\". Dall'esperienza del talk show nasce inoltre un libro, pubblicato dalla Arnoldo Mondadori Editore e intitolato \"Amici - Dialoghi con gli adolescenti\" (1996), in cui venivano raccolte le storie e le esperienze dei protagonisti ospiti nella trasmissione. Al libro ne \u00e8 seguito un secondo, sempre pubblicato dalla Mondadori, intitolato \"Amici di sera - Gli adolescenti e la famiglia\" (1997). Nella stagione 1993/1994 conduce su Rete 4 il talk show \"Ai tempi miei\".\nA marzo del 1996 presenta per una settimana e in via sperimentale il talk show tutto al femminile \"Eva contro Eva\", nel primo pomeriggio di Canale 5. Subito dopo, nella medesima fascia, lancia una nuova trasmissione pomeridiana, \"Uomini e Donne\", in onda dal luned\u00ec al venerd\u00ec e dedicata ai conflitti tra marito e moglie, che avr\u00e0 anche un ciclo di trasmissioni in prima serata nella primavera 1998. Grazie anche a questo programma, la popolarit\u00e0 della conduttrice aumenta ulteriormente, tanto da permetterle di vincere un Telegatto nel 1997 in qualit\u00e0 di \"Personaggio femminile dell'anno\".\nNell'autunno 1998 conduce il reality show di prima serata \"Missione impossibile\", che tuttavia ottiene bassi risultati d'ascolto e viene cancellato dopo cinque puntate e uno stravolgimento del format originale. Nel 1999 conduce alcuni nuovi programmi, tutti per la prima serata di Canale 5, come \"Accadde Domani\" e \"Coppie\" (e i relativi speciali \"Coppie - Monica Lewinsky\", in onda il 14 aprile, e \"Coppie - Ciao amore\", in onda il 9 giugno). Nel primo speciale, registrato negli studi televisivi britannici poche settimane dopo l'uscita del libro \"Monica's story\", la conduttrice intervista la giovane stagista della Casa Bianca, diventata famosa per la relazione sentimentale con l'allora Presidente degli USA Bill Clinton. Il secondo speciale \u00e8 invece dedicato ai familiari dei militari e volontari italiani, cui viene data l'opportunit\u00e0 di rivedere e riparlare con i propri cari in collegamento dal Kosovo per l'operazione Allied Force, in corso nella Repubblica Federale di Jugoslavia. Conclusa la stagione televisiva, teatro dell'ultima edizione di \"Amici\" nel frattempo collocato su Italia 1, sempre al sabato pomeriggio, nell'estate del 1999 realizza una puntata zero di \"Colpo di scena\", programma che per\u00f2 non verr\u00e0 proposto durante la stagione successiva. \nAnni duemila.\nNel gennaio 2000 la conduttrice lancia un nuovo programma di prima serata, \"C'\u00e8 posta per te\", , trovando una collocazione fissa pochi anni dopo l'esordio nella prestigiosa prima serata del sabato.\nNello stesso periodo, modifica il format di \"Uomini e donne\", che da talk show classico diventa dating show, incentrato sulla ricerca dell'anima gemella da parte di un \"tronista\" tra alcune persone candidate spontaneamente, i \"corteggiatori\". Con questa nuova formula, nel corso degli anni 2000 porta la trasmissione all'apice della popolarit\u00e0, lanciando diversi attori e personaggi televisivi come Tina Cipollari, Costantino Vitagliano, Francesco Arca. Nella primavera del 2001 presenta un'edizione del Gran Premio Internazionale dello Spettacolo, al fianco di Gerry Scotti.\nNell'estate 2004, la conduttrice propone il reality show \"Volere o volare\", prodotto senza conduzione ma prodotto dalla Fascino PGT, mentre nell'aprile del 2005 conduce, per una settimana, il TG satirico \"Striscia la notizia\" insieme a Garrison Rochelle e Kledi Kadiu, componenti del cast di \"Amici di Maria De Filippi\". L'estate 2005 \u00e8 teatro di una nuova trasmissione prodotta dalla Fascino PGT, \"Vero amore\", in onda il gioved\u00ec in prima serata.\nLa popolarit\u00e0 ottenuta dalla conduttrice e il successo delle trasmissioni da lei condotte, gli ormai consolidati \"C'\u00e8 posta per te\", \"Uomini e donne\" e \"Amici di Maria De Filippi\", le consentono nel 2006 di dichiarare un reddito di 3.986.000 euro, collocandola cos\u00ec tra i primi 300 contribuenti italiani.\nIl 2008 \u00e8 un anno particolarmente fortunato per \"Amici di Maria De Filippi\" che, giunto alla sua settima edizione, vede trionfare Marco Carta, che ottiene un importante successo discografico subito dopo la conclusione della trasmissione. \u00c8 l'anno della svolta per la trasmissione, che acquisisce una maggior credibilit\u00e0 anche nel mercato discografico, fino a quel momento abbastanza freddo nei confronti dei vincitori delle passate stagioni del talent. Nello stesso anno produce lo show \"Il ballo delle debuttanti\" condotto da Rita Dalla Chiesa, che non incontra il successo del pubblico venendo cos\u00ec chiuso dopo poche puntate. Il 16 maggio 2009 a Torino, in piazza San Carlo, in occasione del Mediaset Day organizzato per il passaggio al digitale della televisione nel territorio piemontese, si svolge lo spettacolo \"Amici - La sfida dei talenti\", seguito da circa 50.000 spettatori, che andr\u00e0 in onda il 16 giugno successivo in prima serata su Canale 5, al quale partecipano alcuni ragazzi lanciati dalla trasmissione come Alessandra Amoroso, Valerio Scanu, Karima, Anbeta Toromani e altri. Nel 2009 inoltre, \u00e8 voluta da Paolo Bonolis per presentare insieme a lui la finale del Festival di Sanremo, che vede trionfare proprio uno dei cantanti lanciati dal talent show dalla De Filippi, Marco Carta.\nAnni 2010.\nNel dicembre 2009 realizza una puntata zero di un nuovo talent show, \"Italia's Got Talent\", che ottiene un ottimo riscontro da parte del pubblico, tanto da proporre un primo ciclo di puntate nella primavera del 2010; nel programma la conduttrice assume il ruolo di giudice insieme a Gerry Scotti e Rudy Zerbi, mentre i conduttori sono Simone Annicchiarico e Geppi Cucciari, quest'ultima poi sostituita dall'edizione successiva da Bel\u00e9n Rodr\u00edguez. La trasmissione ottiene ottimi ascolti anche nella sua prima stagione, venendo cos\u00ec confermata per le stagioni successive con una nuova collocazione al sabato sera, \nNel dicembre 2012 viene proposto un nuovo programma prodotto dalla Fascino PGT, \"The Winner Is\", condotto da Gerry Scotti con Rudy Zerbi a capo della giuria, che la vede nella sola veste di produttrice. Nel marzo 2013 \nNella stagione 2013/2014, la striscia quotidiana di \"Amici\" approda su Real Time, mentre su Canale 5 restano i consueti appuntamenti del sabato pomeriggio e del serale. Intanto il 9 novembre 2013 prende il posto di Maurizio Costanzo alla conduzione del \"Radio Costanzo Show\" di RTL 102.5.\n Nell'autunno 2018 alla versione classica, si aggiunge anche \"Temptation Island VIP\", condotta da Simona Ventura.\nDal 4 ottobre 2014, in seguito alla perdita dei diritti del format originale \"Italia's Got Talent\" da parte di Mediaset, \u00e8 giudice di un nuovo talent show per il sabato sera di Canale 5, \"T\u00f9 si que vales\". In occasione del Premio Regia Televisiva 2015 vince il premio come Miglior Personaggio Femminile della stagione televisiva. Inoltre ritira con Emma Marrone, Elisa e Giuliano Peparini il premio per \"Amici di Maria De Filippi\"..\n mentre nei primi mesi del 2016 produce l'edizione italiana del programma iberico \"Peque\u00f1os gigantes\", condotto da Bel\u00e9n Rodr\u00edguez.\nConduce il Festival di Sanremo 2017 al fianco di Carlo Conti, in onda dal 7 all'11 febbraio in diretta su Rai 1.\nNel 2019 conduce per le prime puntate la prima edizione di \"Amici Celebrities\", in onda dal 21 settembre in prima serata su Canale 5.\nAnni 2020.\nInizialmente viene scelta dalla Rai per condurre uno speciale in prima serata, su Rai 1 il giorno 25 novembre 2020, dedicato alla violenza contro le donne, insieme a Sabrina Ferilli e Fiorella Mannoia ma vista la pandemia di Covid-19 lo show viene annullato venendo sostituito dal film \"Nome di Donna\".\nContinua anche i suoi programmi sulle reti Mediaset, nel day-time \"Uomini e donne\" e in prima serata \"T\u00fa s\u00ed que vales\" e \"Amici di Maria De Filippi\". Produce ancora i suoi programmi e la versione NIP di \"Temptation Island\".\nNel 2021 vince un Premio Speciale ai Seat Music Awards per il suo importante contribuito all'industria musicale grazie ad Amici.\nVita privata.\nIl 28 agosto 1995 Maria De Filippi si \u00e8 sposata con Maurizio Costanzo, divenendo la sua quarta moglie dopo un fidanzamento iniziato nel gennaio 1990. Il matrimonio \u00e8 stato celebrato con rito civile al comune di Roma dall'allora sindaco Francesco Rutelli. Nel 2002 la coppia ha preso in affido Gabriele, un ragazzo all\u2019epoca di dieci anni, che adotteranno poi nel 2004.\nL'attentato di via Fauro.\nIl 14 maggio 1993, assieme a Maurizio Costanzo, la De Filippi fu vittima del fallito attentato di via Fauro a Roma, organizzato da Cosa Nostra per ritorsione contro Costanzo, all'epoca realizzatore di diversi programmi incentrati sulla lotta alla mafia (Giovanni Falcone era stato per molto tempo un ospite ricorrente del \"Maurizio Costanzo Show\"). L'attentato prevedeva l'esplosione di un'autobomba imbottita con 70\u00a0kg di tritolo posizionata in via Ruggero Fauro, poco distante dal teatro Parioli, luogo in cui all'epoca veniva realizzato il \"Maurizio Costanzo Show\" e dove i due abitualmente passavano in auto per far ritorno a casa. L'attentato non fece vittime grazie ad un'incertezza del sicario che innesc\u00f2 il detonatore dell'autobomba con alcuni secondi di ritardo rispetto al dovuto, in quanto Costanzo e la De Filippi si trovavano a bordo di un'auto diversa rispetto a quella da loro abitualmente usata, ma provoc\u00f2 comunque sette feriti, tra cui l'autista e una guardia del corpo dei due, e ingenti danni alle automobili e agli edifici circostanti. La De Filippi ha avuto poi modo di dichiarare di essere rimasta traumatizzata dall'evento, tanto da aver dovuto familiarizzare nuovamente con la guida."}
{"id": "1775524", "revid": "1543377", "url": "https://it.wikipedia.org/wiki?curid=1775524", "title": "Monochrome Display Adapter", "text": "Il Monochrome Display Adapter (MDA, MDA card, Monochrome Display and Printer Adapter o MDPA) fu introdotto nel 1981 da IBM come standard video per l'IBM PC. L'MDA non supporta alcuna modalit\u00e0 grafica, permette solo di visualizzare testo monocromatico disposto in 80 colonne per 25 righe ad alta risoluzione.\nDescrizione.\nLa scheda video standard IBM MDA aveva di memoria video (VRAM). L'alta risoluzione dei caratteri della visualizzazione MDA era stata pensata per facilitare il lavoro di ufficio e la videoscrittura: ciascun carattere veniva visualizzato in una cella di 9\u00d714 pixel, di cui 7\u00d711 formavano il carattere stesso e gli altri pixel erano usati per lo spazio fra le lettere, la sottolineatura ecc. Alcuni caratteri, come la lettera \"m\", venivano invece rappresentati utilizzando 8 pixel in orizzontale.\nL'MDA permetteva i seguenti attributi per i caratteri visualizzati\nAlcuni di questi attributi potevano essere combinati come ad esempio Neretto, Sottolineato.\nLa risoluzione teorica del display era di 720\u00d7350 pixel, calcolando 9 pixel per 80 caratteri in orizzontale e 14 pixel per 25 righe in verticale. In ogni modo l'MDA non poteva indirizzare direttamente i pixel in quanto l'immagine dei caratteri era memorizzata in ROM e quindi si poteva scegliere solo quale fra i 256 caratteri visualizzare. Si poteva simulare la grafica utilizzando i caratteri ANSI art.\nLa scheda originale IBM MDA aveva a bordo anche un'interfaccia parallela per la stampante (da qui il nome \"Monochrome Display and Printer Adapter\"). La scheda era basata sul Motorola 6845, un microprocessore derivato dal Motorola 6800 progettato espressamente per la gestione dei terminali testuali.\nSchede video alternative a MDA.\nC'erano due alternative all'interfaccia MDA:"}
{"id": "1775528", "revid": "38120", "url": "https://it.wikipedia.org/wiki?curid=1775528", "title": "Natura morta con un paio di scarpe", "text": ""}
{"id": "1775536", "revid": "106908", "url": "https://it.wikipedia.org/wiki?curid=1775536", "title": "Nuovo Montevergini", "text": ""}
{"id": "1775542", "revid": "59785", "url": "https://it.wikipedia.org/wiki?curid=1775542", "title": "Ricotta secca", "text": "La ricotta secca, o ricotta salata, o ricotta stagionata, in siciliano \u00e8 una variet\u00e0 di ricotta prodotta e apprezzata in particolare nell'Italia meridionale.\nSi differenzia dalla ricotta fresca per essere pi\u00f9 \"secca\" e per un sapore e una consistenza pi\u00f9 marcati.\nSi produce lasciando flocculare le proteine e le albumine presenti nel siero di latte attraverso la loro denaturazione: il siero viene portato ad una temperatura vicina agli 85 \u00b0C in grandi contenitori semisferici, chiamati \"doppifondi\", dove le sieroproteine tendono a raggrumarsi in fiocchi (\"flocculare\") ed a venire quindi in superficie, per poi venire raccolte ed inserite nelle apposite fuscelle.\nSuccessivamente la ricotta appena prodotta, viene lasciata sgrondare per qualche giorno prima di essere salata. La salatura avviene quasi esclusivamente a mano con del sale marino grosso. Dopo una stagionatura di qualche giorno (mediamente da un minimo di 10 fino ad un massimo di 30) la ricotta secca \u00e8 pronta per il consumo.\nUna variante particolare prevede l'aggiunta di peperoncino rosso, che viene inserito direttamente al momento della raccolta e messa in fuscella. La ricotta secca con peperoncino \u00e8 un ingrediente di alcuni piatti tipici calabresi, pugliesi e siciliani, come la Pasta alla Norma. La ricotta salata viene utilizzata al posto del formaggio grattugiato.\nLa ricotta secca in commercio \u00e8 prodotta soprattutto con siero di latte di pecora, ma in Sardegna viene prodotta ricotta secca con siero di latte di capra, che presenta una consistenza pi\u00f9 morbida e la fa utilizzare come prodotto da tavola e non da grattugiare."}
{"id": "1775543", "revid": "105657035", "url": "https://it.wikipedia.org/wiki?curid=1775543", "title": "Mercedes-Benz 300 SLR", "text": "La Mercedes-Benz 300 SLR \u00e8 un'autovettura da competizione prodotta dalla Mercedes-Benz nel 1955 per poter competere nella 24 Ore di Le Mans e nel Campionato del mondo sportprototipi 1955.\nNonostante la somiglianza delle sigle, non derivava dalla Mercedes 300 SL presentata nel 1952, pur mantenendo delle somiglianze estetiche come l'apertura delle portiere ad ali di gabbiano per la versione coup\u00e9, ma era progettata sulla base della Mercedes monoposto da Formula 1 (codice progetto W196). La versione da competizione era a tetto scoperto.\nLa 300 SLR era dotata di un motore a otto cilindri di 2.982 cm\u00b3, dal quale venivano scaricati 310 cavalli per una velocit\u00e0 di punta di oltre 300\u00a0km/h\nJuan Manuel Fangio, Stirling Moss e Karl Kling, indiscutibilmente tre icone dell'automobilismo, portarono questo modello alla vittoria e alla gloria in tutte le principali corse su strada del 1955: Mille Miglia, Targa Florio, Tourist Trophy, Eifelrennen (tenuta al N\u00fcrburgring Nordschleife) e Gran Premio di Svezia. Oltre a questi successi la vettura conobbe anche una notoriet\u00e0 negativa per il fatto di essere stata l'auto condotta da Pierre Levegh nell'edizione di quell'anno della 24 Ore di Le Mans, coinvolta in un gravissimo incidente stradale in cui persero la vita 84 persone compreso il pilota."}
{"id": "1775549", "revid": "287204", "url": "https://it.wikipedia.org/wiki?curid=1775549", "title": "Banyas (fiume)", "text": "Il Banyas \u00e8 un fiume della Siria e di Israele, lungo circa 15\u00a0km, affluente di sinistra del Giordano. Il fiume \u00e8 noto anche come \"Nahal Hermon\" o \"Nahal Banyas\" (\"Nahal \" in ebraico significa \"fiume\").\nIl corso del fiume.\nIl Banyas nasce sul versante sud-ovest del Monte Hermon, in quello che fino al 1967 era territorio siriano e che dopo la guerra dei sei giorni fa parte dei territori occupati da Israele e conosciuti come alture del Golan. La sorgente ha origine in profondit\u00e0 sotto il monte Hermon, le acque scorrono sotto il terreno in sistemi carsici e si manifestano in una localit\u00e0 nota come \"Grotte di Banyas\" posta a 400\u00a0m di altitudine.\nDa qui il fiume scende rapidamente di circa 190 metri in 3\u00a0km, scavando un profondo canale nella roccia basaltica. A causa della sua velocit\u00e0 l'acqua ha una temperatura che anche in estate non sale oltre i 16 \u00b0C. In questo percorso il fiume forma le cascate di Banyas, che pur essendo alte solo 10 metri sono le pi\u00f9 belle di Israele. Dopo circa 9 chilometri, il fiume Banyas incontra il fiume Dan e i due fluiscono nel fiume Giordano ad una altitudine di circa 80\u00a0m s.l.m.\nI principali affluenti del Banyas sono il Nahal Sa'ar, il Nahal Si'on e il Nahal Govta.\nLa zona delle sorgenti del Banyas, cos\u00ec come il suo percorso fino alla cascata, fanno parte del Parco Nazionale di Hermon.\nFlora.\nTutto il bacino del fiume \u00e8 ricco di vegetazione. Nella parte alta si trovano tutte piante tipiche della macchia mediterranea: \nPi\u00f9 in basso, lungo le due rive del fiume si trovano:\nFauna.\nLa fauna locale consiste in procavie che si possono trovare sulle rocce, colombi che nidificano nelle profondit\u00e0 delle caverne, occasionalmente si pu\u00f2 trovare il Picchio Muratore di Roccia (\"Sitta neumayer\")."}
{"id": "1775551", "revid": "29244", "url": "https://it.wikipedia.org/wiki?curid=1775551", "title": "Porpita pacifica", "text": ""}
{"id": "1775559", "revid": "88740", "url": "https://it.wikipedia.org/wiki?curid=1775559", "title": "Annales maximi", "text": "Gli Annales Maximi o Annales Pontificis Maximi erano una raccolta di \"annales pontificum\" pubblicata in 80 libri dal pontifex maximus Mucio Scevola.\nOrigini.\nIn origine negli antichi archivi pubblici della citt\u00e0 di Roma venivano registrati i fatti pi\u00f9 rilevanti accaduti anno per anno. Il pontefice massimo era l'autorit\u00e0 che metteva per iscritto gli avvenimenti di ogni anno, esponendoli al popolo su una tavola bianca (\"tabula dealbata\") presso la sua dimora, in modo che tutti potessero prenderne visione. \nSu questa tavola imbiancata su cui venivano inizialmente apposti i nomi dei consoli in carica in quell'anno veniva pubblicata, ad inizio anno, la rassegna dei principali fatti politici, militari, sociali dell'anno trascorso, con i nomi dei magistrati e le vittorie in guerra degli esponenti del patriziato\u02d0 il tutto in uno stile assai scarno, da cronachistica, senza pretese letterarie.\nConservazione e importanza.\nSempre secondo Cicerone, che \u00e8 la nostra fonte pressoch\u00e9 unica, le registrazioni annuali, rielaborate e scritte su supporto papiraceo, furono raccolte ed edite dal pontefice P. Mucio Scevola, per un totale di circa 80 \"volumina\". In base alle notizie sull'attivit\u00e0 di Scevola, la data di pubblicazione degli \"annales maximi\" pu\u00f2 essere collocata, dunque, intorno al 123 a.C., data dopo la quale l'uso di esporre la \"tabula dealbata\" dev'essere cessato.\nIn realt\u00e0, l'importanza di questa fonte \u00e8 inversamente proporzionale alla scarsit\u00e0 di testimonianze e alla mancanza pressoch\u00e9 totale di frammenti. Questa cronaca pontificale, in effetti, ebbe un ruolo centrale non solo nel preservare la storia dei primi secoli della Repubblica, ma anche nel plasmare la forma della tradizione annalistica, con Fabio Pittore e Cincio Alimento, ad esempio, per finire in Livio e Dionigi di Alicarnasso. Forse, comunque, questi ultimi due storici non tennero presenti gli \"Annales\" originari, quanto, piuttosto, una rielaborazione massiccia di materiali operata in epoca augustea."}
{"id": "1775564", "revid": "916580", "url": "https://it.wikipedia.org/wiki?curid=1775564", "title": "Quercus trojana", "text": "Il fragno (Quercus trojana ) \u00e8 un albero della famiglia delle Fagacee. Si tratta di un albero semi-sempreverde con foglie dalla forma appuntita. In Italia cresce soltanto in Basilicata e in Puglia.\nDescrizione.\nLe foglie sono coriacee, dalla forma oblunga, lucide, dai margini seghettati. Caratteristica la semicaducit\u00e0 dell'albero: in autunno le foglie seccano ma non cadono; a primavera vengono sostituite dalle nuove in maniera che la chioma non rimanga mai spoglia.\nLa grossa ghianda \u00e8 racchiusa nella caratteristica cupola spinosa, molto spessa, simile a quella del cerro.\nDistribuzione e habitat.\nLa pianta del fragno \u00e8 diffusa in tutta la zona transadriatica, ma in Italia \u00e8 presente solo in Puglia (sulle Murge) e in Basilicata (nella zona della Murgia Materana): in associazione con altre specie di quercia come il leccio (\"Quercus ilex\"), la roverella (\"Quercus pubescens\"), il cerro (\"Quercus cerris\"), la quercia spinosa (\"Quercus coccifera\") forma boschi abbastanza fitti. Nel resto del Mediterraneo \u00e8 diffusa nei Balcani, in Turchia e nelle isole.\nLa particolare presenza del fragno sulle coste adriatiche sia pugliesi che balcaniche \u00e8 stata spesso addotta come prova di una passata saldatura della regione pugliese con le coste meridionali dei balcani, non essendoci per\u00f2 ulteriori conferme e prove scientifiche al riguardo.\nL'habitat pi\u00f9 adatto in cui queste piante radicano \u00e8 il terreno calcareo, dove spesso i fragni vivono in simbiosi con funghi e altre piante.\nTassonomia.\nNe sono riconosciute tre sottospecie:"}
{"id": "1775565", "revid": "712828", "url": "https://it.wikipedia.org/wiki?curid=1775565", "title": "Collant Taro", "text": ""}
{"id": "1775573", "revid": "1651376", "url": "https://it.wikipedia.org/wiki?curid=1775573", "title": "Daniele Vimercati", "text": "Biografo ufficiale di Umberto Bossi, scrissero assieme il primo libro \"Vento dal Nord\" sulla nascita del Movimento leghista e altre opere-intervista sul leader del Carroccio.\nBiografia.\nLaureato in Giurisprudenza all'Universit\u00e0 Cattolica del Sacro Cuore, Vimercati inizi\u00f2 la sua fulminea quanto breve e incisiva carriera di giornalista alla cronaca de \u00abL'Eco di Bergamo\u00bb. Prosegu\u00ec la carriera al \u00abGiornale\u00bb di Indro Montanelli. Divenne in breve tempo capo della redazione milanese.\nNel 1995 accett\u00f2 la direzione del quotidiano \u00abL'Indipendente\u00bb, e poi del settimanale \u00abIl Borghese\u00bb, in occasione del suo ritorno nelle edicole (1997). Nel 1999 cominci\u00f2 a dirigere i servizi giornalistici dell'emittente regionale Telelombardia, conducendo un programma di approfondimento politico che divenne subito cult: \"Iceberg\".\nAutentico pensatore federalista, Daniele Vimercati non era legato ad alcuno schema. Ricevette la stima di personaggi provenienti da schieramenti politici antitetici tra loro. Fu in una di queste trasmissioni che riusc\u00ec a carpire abilmente, al parlamentare Maurizio Gasparri (futuro Ministro nei governi Berlusconi II e III) la lista di proscrizione che comprendeva Enzo Biagi, Michele Santoro e Daniele Luttazzi, oltre all'intero TG3, sollevando un polverone mediatico.\nNel 1999 ricopr\u00ec l'incarico di presidente della giuria della seconda edizione di Miss Padania. \nVimercati venne ricoverato all'Istituto Clinico \"Humanitas\" di Rozzano per una forma di leucemia particolarmente grave e degenerativa, e mor\u00ec il 27 marzo del 2002 all'et\u00e0 di 45 anni."}
{"id": "1775578", "revid": "1573940", "url": "https://it.wikipedia.org/wiki?curid=1775578", "title": "Aplysia depilans", "text": "La lepre marina (Aplysia depilans ) \u00e8 un mollusco gasteropode della famiglia Aplysiidae.\nDescrizione.\nSpecie dalla colorazione molto variabile, da bruno chiaro o rossastro a quasi nero. Si presenta come un ammasso informe quando \u00e8 raccolta sul fondale.\nSe si trova in posizione dorsale \u00e8 possibile vedere la sua conchiglia trasparente che \u00e8 molto fragile.\nRaggiunge i 30\u00a0cm.\nBiologia.\nAlimentazione.\nSebbene nell'antichit\u00e0 si ritenesse che fosse un animale mortale per gli uomini e che si nutrisse della loro carne, \u00e8 una specie erbivora che si nutre per lo pi\u00f9 di alghe verdi (\"Ulva\") e fanerogame marine (\"Zostera\"). L'alimentazione influisce anche sulla colorazione dell'animale.\nRiproduzione.\n\u00c8 una specie ermafrodita insufficiente, per riprodursi \u00e8 quindi necessario che abbia un partner. Le uova sono deposte in modo da formare caratteristici cordoni di colore arancione, chiamati anche, per la loro forma particolare, \"spaghetti di mare\".\nDistribuzione e habitat.\nLa specie \u00e8 diffusa nelle zone ricche di vegetazione acquatica del mar Mediterraneo e dell'est dell'oceano Atlantico."}
{"id": "1775579", "revid": "29244", "url": "https://it.wikipedia.org/wiki?curid=1775579", "title": "Lepre di mare", "text": ""}
{"id": "1775581", "revid": "486946", "url": "https://it.wikipedia.org/wiki?curid=1775581", "title": "Anaspidei", "text": ""}
{"id": "1775583", "revid": "3831", "url": "https://it.wikipedia.org/wiki?curid=1775583", "title": "Fragno", "text": ""}
{"id": "1775584", "revid": "29244", "url": "https://it.wikipedia.org/wiki?curid=1775584", "title": "Cefalaspidei", "text": ""}
{"id": "1775585", "revid": "113335880", "url": "https://it.wikipedia.org/wiki?curid=1775585", "title": "Bellum Alexandrinum", "text": "Il Bellum Alexandrinum (in lingua latina: \"La guerra alessandrina\") \u00e8 un'opera letteraria latina in 78 capitoli facente parte del \"Corpus Caesarianum\" attribuita ad Aulo Irzio, luogotenente di Gaio Giulio Cesare, sebbene tale attribuzione sia ancora oggetto di discussione. Il contenuto fornisce il resoconto della guerra civile alessandrina e della campagna pontica di Giulio Cesare.\nContenuto.\nDopo la campagna in Africa contro i pompeiani e la sua vittoria, Cesare si appresta a sanare il conflitto di potere ad Alessandria d'Egitto tra Tolomeo XIII e Cleopatra VII. Siccome Tolomeo uccise a tradimento Pompeo nel 48, adesso nel 47 a.C. Cesare decide di instaurare un rapporto amoroso/politico con Cleopatra, e di governare con lei in Egitto, nonch\u00e9 di avere un erede. La notizia non \u00e8 accolta con favore dai pompeiani e tantomeno dagli alessandrini filo-tolemaici, e cos\u00ec Cesare e Cleopatra sono costretti a restare segregati nel palazzo del faraone. Cesare tuttavia d\u00e0 ordine di incendiare le navi sul porto di Alessandria, per impedire sbarchi nemici e rifornimenti, da cui l'episodio del danneggiamento della preziosa Biblioteca. Vinta la battaglia di Alessandria, Cesare accusa Tolomeo di congiura contro Cleopatra e lo fa uccidere.\nNel frattempo il figlio di Mitridate VI del Ponto, Farnace II del Ponto, si organizza coi pompeiani per attaccare Cesare, ma i due eserciti alleati vengono sconfitti a Zela."}
{"id": "1775588", "revid": "29244", "url": "https://it.wikipedia.org/wiki?curid=1775588", "title": "Tecosomati", "text": ""}
{"id": "1775589", "revid": "609169", "url": "https://it.wikipedia.org/wiki?curid=1775589", "title": "Castel San Pietro Terme", "text": "Castel San Pietro Terme (gi\u00e0 Castel San Pietro dell'Emilia fino al 1959, \"Cast\u00e8l San P\u00eer\" in dialetto bolognese orientale) \u00e8 un comune italiano di abitanti della citt\u00e0 metropolitana di Bologna in Emilia-Romagna. Fa parte del Nuovo Circondario Imolese.\nGeografia fisica.\nCastel San Pietro Terme \u00e8 un comune situato lungo la storica via Emilia (la cui costruzione si deve agli antichi romani), a circa 20\u00a0chilometri ad est di Bologna; il capoluogo \u00e8 lambito dal torrente Sillaro, che incomincia da qui il suo percorso in pianura e determina il confine tra Emilia e Romagna.\nEssendo ai piedi dell'appennino tosco-emiliano, il territorio del comune si presenta in parte pianeggiante, in parte collinare e caratterizzato da vaste aree boschive, calanchi e valli.\nStoria.\nIn et\u00e0 romana esisteva una \"statio\", cio\u00e8 una postazione di controllo al servizio dei viandanti che percorrevano la via Emilia. Forse era presente un tempietto dedicato alla dea Opi, protettrice dei raccolti. Tra il V e il VI secolo, al tempo del Regno degli Ostrogoti, fu eretta una basilica cristiana con caratteristiche strutturali simili alle chiese ravennati di epoca gota, .\nIl luogo successivamente venne abbandonato. Nell'XI secolo sorse sul sito una piccola chiesa con cimitero annesso dedicata a San Pietro, al servizio dell'insediamento che si era mantenuto sulla strada, il Borgo. Il \"castrum\" da cui la citt\u00e0 prese il nome fu edificato nel 1200 e si pu\u00f2 ipotizzare che abbia preso il nome da questa chiesa gi\u00e0 presente. Federico II di Svevia vi soggiorn\u00f2 a pi\u00f9 riprese con la sua corte tra il 1220 e il 1222, conferendo tanti privilegi, alcuni dei quali molto importanti, per i florensi di San Giovanni in Fiore. L'iniziativa venne dal podest\u00e0 di Bologna Orlando de' Rossi, citt\u00e0 che, nello stesso periodo, fece edificare numerose fortificazioni a difesa dei propri confini. Il \"castrum\" di San Pietro fu posto al confine con il territorio di Imola, all'epoca citt\u00e0 ghibellina, mentre Bologna era una citt\u00e0 guelfa.\nNel primo quarto del XV secolo il paese ospit\u00f2 l'antipapa Giovanni XXIII (1370-1419) e la sua corte pontificia; durante il Basso Medioevo Castel San Pietro fu scelto per due periodi come sede provvisoria dell'Universit\u00e0 di Bologna, che rimase chiusa, sembra, per gravi intemperanze degli studenti.\nNel 1509 Bologna pass\u00f2 definitivamente sotto lo Stato Pontificio, quindi Castel San Pietro perse la sua funzione militare.\nNel 1859 entr\u00f2 a far parte del Regno di Sardegna, che divenne, due anni dopo, Regno d'Italia.\nIl 17 aprile 1945 Castel San Pietro festeggi\u00f2 la liberazione dal nazismo ad opera dei soldati del II Corpo d'armata polacco, che in quel giorno entrarono in paese scendendo dall'Appennino romagnolo. Il 19 aprile successivo, sulle colline della frazione Casalecchio dei Conti, si svolse la battaglia di Case Grizzano tra i paracadutisti del gruppo di combattimento \"Folgore\" ed il I Reggimento paracadutisti tedesco, che apr\u00ec la strada alle forze alleate per la liberazione di Bologna. Contemporaneamente, nella parte pianeggiante del territorio comunale, si svolse la Battaglia della Gaiana: dopo due giornate di aspri combattimenti le truppe polacche provenienti dalla Romagna poterono proseguire l'avanzata verso Bologna.\nMonumenti e luoghi d'interesse.\nTerme.\nIn ragione della presenza di fonti di acqua sulfurea e salsobromoiodica, Castel San Pietro \u00e8 conosciuta come localit\u00e0 termale sin dal Medioevo. L'impianto termale entr\u00f2 in funzione nel 1870.\nSociet\u00e0.\nReligione.\nLe parrocchie site nel territorio di Castel San Pietro fanno parte dell'arcidiocesi di Bologna.\nSono sette le chiese pi\u00f9 importanti della citt\u00e0, cui si aggiungono quelle situate nelle frazioni.\nLa comunit\u00e0 cristiana \u00e8 molto devota alla Madonna del Rosario, che \u00e8 stata eletta patrona della citt\u00e0. Il 2 giugno 1778 un terremoto devast\u00f2 le zone limitrofe del paese. Si fecero pubbliche preghiere a Maria e il flagello cess\u00f2 senza aver arrecato danni alla popolazione del centro abitato. Nel 1779 l'amministrazione comunale si riun\u00ec in un consiglio straordinario e propose di eleggere la Madonna del Rosario a propria patrona. Roma conferm\u00f2 l'istanza il 22 aprile 1780. La ricorrenza fu fissata al 7 ottobre.\nNel 1781 fu collocata al centro della piazza Maggiore una statua raffigurante la Vergine, tuttora esistente.\nCultura.\nTeatri e cinema.\nIl \"Teatro Cassero\" \u00e8 una sala di 180 posti ricavata all'interno del Cassero, alto edificio in muratura costruito nel XVIII secolo come baluardo difensivo. Offre una stagione di prosa, di teatro comico ed ospita vari laboratori teatrali.\nIl \"Teatro Arena\", edificato tra il 1933 e il 1935, si trova a sud del centro storico. Ospita spettacoli estivi all'aperto.\nIl \"Cinema-teatro Jolly\" \u00e8 un piccolo teatro con le funzioni di cinema ricavato da una preesistente chiesa nel centro storico.\nEventi e ricorrenze.\nSettembre Castellano.\nNel mese di settembre si tiene una grande kermesse: il \"Settembre Castellano\". La manifestazione dura tre settimane. Al suo interno si svolgono diversi avvenimenti: su tutti, la \"Festa della Braciola\" e la \"Carrera\".\nInfrastrutture e trasporti.\nStrade.\nLa principale infrastruttura viaria di Castel San Pietro Terme \u00e8 rappresentata dalla Via Emilia; su di essa sono svolte autocorse in servizio di trasporto pubblico a cura della societ\u00e0 TPER che collegano la citt\u00e0 alle vicine Bologna e Imola.\nIl comune \u00e8 inoltre servito dall'Autostrada A14 attraverso l'omonimo casello.\nTranvie e ferrovie.\nDal 1885 al 1935 la citt\u00e0 disponeva di una stazione e di una fermata della tranvia Bologna-Imola, la quale svolgeva un servizio con trazione a vapore gestito dalla Societ\u00e0 Veneta.\nAttualmente sono presenti due infrastrutture ferroviarie, la stazione di Castel San Pietro Terme e la fermata di Varignana ubicata nella frazione di Osteria Grande, entrambe lungo la linea Bologna - Ancona. In esse osservano fermata i servizi regionali svolti da TPER e Trenitalia nell'ambito del contratto di servizio stipulato con la Regione Emilia-Romagna."}
{"id": "1775590", "revid": "29244", "url": "https://it.wikipedia.org/wiki?curid=1775590", "title": "Gimnosomati", "text": ""}
{"id": "1775591", "revid": "339392", "url": "https://it.wikipedia.org/wiki?curid=1775591", "title": "Notaspidei", "text": ""}
{"id": "1775597", "revid": "830939", "url": "https://it.wikipedia.org/wiki?curid=1775597", "title": "Bellum Hispaniense", "text": "Il Bellum Hispaniense (in lingua italiana: \"La guerra Ispanica\") \u00e8 un'opera letteraria latina il cui autore, probabilmente un ufficiale di ambiente cesariano, in passato identificato con Aulo Irzio o Gaio Oppio, entrambi luogotenenti di Gaio Giulio Cesare, \u00e8 oggi considerato uno sconosciuto. Il contenuto dell'opera fornisce dettagli sulle campagne militari di Cesare nella Spagna romana, scritti anche in sermo vulgaris, il Latino parlato dal popolo: \u00e8 uno dei pochi casi nella letteratura latina di presenza di un linguaggio cos\u00ec \"basso\".\nContenuto.\nI figli di Pompeo Magno, Gneo e Sesto, si sono acquartierati in Spagna, per tentare un'ultima resistenza contro Cesare, che ha ormai conquistato l'Africa. Malgrado le benemerenze del loro comune padre presso gli Ispanici, risalenti ai tempi della sconfitta di Sertorio (71 avanti Cristo), la popolazione non crede a un loro successo ed \u00e8 pronta a tradirli, tanto che devono usare metodi drastici per farsi ubbidire. Lo scontro decisivo avviene a Munda, nella Spagna meridionale, il 17 marzo del 45 avanti Cristo: l'esercito pompeiano, ben fortificato su una collina, inizialmente resiste, tanto che Cesare deve incoraggiare personalmente la X Legione. Ma la carica della cavalleria maura risolve la situazione. Muore in battaglia il comandante della cavalleria pompeiana, quel Tito Labieno che era stato braccio destro di Cesare in Gallia e aveva poi disertato all'inizio della guerra civile. Poco dopo Munda, viene ucciso Gneo Pompeo. Cesare pu\u00f2 tornare a Roma. \nBibliografia.\nPseudo - Cesare, La lunga guerra civile, BUR, 2001. Contiene anche La guerra alessandrina e La guerra africana."}
{"id": "1775600", "revid": "1873140", "url": "https://it.wikipedia.org/wiki?curid=1775600", "title": "Eredit\u00e0 giacente", "text": "L'eredit\u00e0 giacente \u00e8 la definizione che viene data all'eredit\u00e0 nel periodo intercorrente fra l'apertura della successione e l'accettazione dei chiamati all'eredit\u00e0.\nNell'ordinamento italiano.\nIl codice civile italiano ne riserva una disciplina specifica, nel libro II (delle successioni), con gli articoli 528 e seguenti, proprio per assicurare che in quel lasso di tempo i beni dell'asse ereditario siano tutelati. Quando il chiamato non \u00e8 in possesso dei beni ereditari il giudice nominer\u00e0 un curatore dell'eredit\u00e0.\nIl suo compito cessa una volta avvenuta l'accettazione da parte del chiamato.\nSecondo un antico brocardo \"Heredes non habet sed habere sperat\" - Non ha eredi ma spera di averlo.\nNel diritto italiano \u00e8 regolato dal capo VIII del Titolo I Libro II del Codice civile, che disciplina:"}
{"id": "1775608", "revid": "729019", "url": "https://it.wikipedia.org/wiki?curid=1775608", "title": "Battaglia di Marj al-Suffar (1126)", "text": "La battaglia di Marj al-Suffar fu combattuta il 25 gennaio 1126 tra un esercito crociato condotto da Baldovino II di Gerusalemme e il regno selgiuchide di Damasco, che era governato dall'atabeg Toghtigin.\nI Crociati sconfissero l'esercito musulmano sul campo ma non riuscirono a conseguire il loro obiettivo, che era la conquista di Damasco.\nLa battaglia.\nDopo la vittoria nella battaglia di Azaz, a nord-est di Antiochia, Baldovino II condusse un esercito cristiano all'attacco di Damasco, era l'inizio del 1126.\nL'esercito di Baldovino era costituito dai soliti cavalieri e soldati a cavallo sostenuti da lancieri ed arcieri a piedi.\nA Marj al-Suffar, 30 chilometri dalla citt\u00e0, i Crociati incontrarono l'esercito di Damasco, che diede battaglia.\nAll'epoca Damasco era governata da Toghtigin, il fondatore della dinastia buride.\nDella battaglia si conoscono solo pochi dettagli.\nLe fonti sono contrastanti sui dettagli relativi alla tattica, ma concordano sul fatto che i Crociati non riuscirono a prendere Damasco.\nI cristiani persero molti uomini in un combattimento molto ravvicinato contro gli arcieri turchi \"ma, alla fine della giornata, con un forte attacco conseguirono una sofferta vittoria. Il loro successo tattico li lasci\u00f2 non in grado di conquistare Damasco, che era l'obiettivo della campagna.\"\nUn altro storico scrive \"Le forze dei Crociati conseguirono una chiara vittoria ma non furono in grado di approfittare del loro vantaggio.\"\nUn terzo autore riferisce che i Crociati vinsero perch\u00e9 Toghtigin \"cadde dal suo cavallo e, pensando che egli fosse stato ucciso, i suoi compagni fuggirono\".\nA causa delle forti perdite i Crociati furono costretti a ritirarsi.\nQuesta fu una vera a e propria vittoria pirrica, cos\u00ec costosa da non poter essere sfruttata dai vincitori.\nNel 1129, i cristiani attaccarono di nuovo Damasco, ma il loro assedio alla citt\u00e0 non ebbe successo."}
{"id": "1775609", "revid": "1573940", "url": "https://it.wikipedia.org/wiki?curid=1775609", "title": "Plakobranchidae", "text": "Plakobranchidae \u00e8 una famiglia di molluschi gasteropodi sacoglossi.\nTassonomia.\nLa famiglia comprende i seguenti generi:"}
{"id": "1775620", "revid": "284822", "url": "https://it.wikipedia.org/wiki?curid=1775620", "title": "\u0160eol", "text": ""}
{"id": "1775626", "revid": "1573940", "url": "https://it.wikipedia.org/wiki?curid=1775626", "title": "Elysia", "text": "Elysia \u00e8 un genere di molluschi sacoglossi della famiglia Plakobranchidae.\nTassonomia.\nComprende le seguenti specie:"}
{"id": "1775633", "revid": "75435", "url": "https://it.wikipedia.org/wiki?curid=1775633", "title": "Simone Bar Kokheba", "text": ""}
{"id": "1775638", "revid": "174925", "url": "https://it.wikipedia.org/wiki?curid=1775638", "title": "Simon Nelson Cook", "text": ""}
{"id": "1775645", "revid": "287204", "url": "https://it.wikipedia.org/wiki?curid=1775645", "title": "The Edge of Infinity", "text": "The Edge of Infinity \u00e8 il terzo album della symphonic metal \"band\" svizzera Lunatica, pubblicato nel 28 agosto 2006.\nSebbene inizialmente volesse includere una cover nell'album, la band ha deciso di non includere alcuna cover, avendo abbastanza materiale originale per l'album.\nVideo.\nUn video della canzone Song For You \u00e8 stato distribuito all'inizio del 2007 sul sito ufficiale della band."}
{"id": "1775646", "revid": "770813", "url": "https://it.wikipedia.org/wiki?curid=1775646", "title": "For\u00e7a Aeronaval", "text": "La For\u00e7a Aeronaval \u00e8 la componente aerea della Marinha do Brasil, la marina militare del Brasile.\nComposizione e funzione.\nLa struttura aerea \u00e8 subordinata al \"Comando da For\u00e7a Aeronaval\", l'organizzazione militare incaricata di fornire supporto aereo operativo dalle unit\u00e0 della Marina militare brasiliana.\nGran parte dei velivoli ad ala fissa e rotante \u00e8 basata a terra, con diverse squadriglie di aerei da attacco e da pattugliamento marittimo, e di elicotteri antisommergibile e da ricerca e soccorso. \nL'aviazione navale ha sede presso la Base A\u00e9rea Naval de S\u00e3o Pedro da Aldeia (base aeronavale di S\u00e3o Pedro da Aldeia), che ha il compito di provvedere alla manutenzione di tutto il parco aeromobili in dotazione, e si compone del Centro de Instru\u00e7\u00e3o e Adestramento Aeronaval, che provvede alla formazione dei piloti, ed il Comando da For\u00e7a Aeronaval. Tuttavia gli esquadr\u00f5es, equivalenti alle nostre squadriglie, si trovano dislocati in tutto il territorio nazionale, fornendo supporto aereo alle basi aeree terrestri della marina o conducendo operazioni nella zona.\nLa missione del Comando da For\u00e7a Aeronaval \u00e8 quella di \"Garantire un adeguato supporto aereo alle operazioni navali al fine di contribuire alla condizione di un pieno utilizzo e pronto di potenza navale dove e quando necessario\".\nStoria.\nFu il tenente di marina Jorge Henrique Moller il primo brasiliano a divenire pilota militare, ricevendo il brevetto nel 1911 in Francia\nL'aeronautica navale brasiliana nacque ufficialmente il 23 agosto 1916 quando, su decreto dell'allora presidente brasiliano Wenceslau Braz venne fondata una scuola di volo della marina militare. L'aeronautica navale rimase operativa fino al 1941, quando con l'istituzione del Ministero dell'aeronautica la marina fu privata della sua componente aerea.\nSolo nel 1952 grazie ad un atto governativo che diede una nuova gestione amministrativa alla Marinha do Brasil consent\u00ec di gettare le basi per la ricostituzione della propria componente aerea. Venne istituito il \"Centro de Instru\u00e7\u00e3o e Adestramento Aeronaval (CIAAN)\" per la preparazione dei piloti e successivamente, con un nuovo decreto del 1965, la For\u00e7a Aeronaval si dot\u00f2 di una flotta di elicotteri.\nCon un nuovo decreto del 1998 la For\u00e7a Aeronaval venne autorizzata alla acquisizione di velivoli ad ala fissa da utilizzare sull'ammiraglia della flotta, la portaerei , ex di della Marine nationale, acquistata dal governo francese. La dotazione della portaerei \u00e8 affidata a 20 McDonnell Douglas A-4 Skyhawk, ridesignnati AF-1 (A-4KU), da attacco al suolo, integrati da 3 addestratori AF-1A (TA-4KU), gi\u00e0 utilizzati dalla Al-Quwwat al-Jawwiyya al-Kuwaytiyya (Aeronautica militare del Kuwait)\nDal ritiro della portaerei argentina ARA \"Veinticinco de Mayo\" i piloti argentini appontano periodicamente sulla \"S\u00e3o Paulo\" per mantenere la qualificazione alle operazioni su portaerei. Le due forze aeree hanno anche cooperato nel mantenere in efficienza i velivoli, e durante la guerra delle Falkland due Turbo Tracker brasiliani vennero dati all'Argentina per rimpiazzare i suoi analoghi velivoli usurati dalle operazioni.\nA tutto il 2012, la Avia\u00e7\u00e3o Naval operava con 81 mezzi aerei.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "1775648", "revid": "15756", "url": "https://it.wikipedia.org/wiki?curid=1775648", "title": "Ipoparatiroidismo", "text": "L'ipoparatiroidismo \u00e8 un'endocrinopatia, abbastanza infrequente, caratterizzata da un difetto di produzione di paratormone da parte delle ghiandole paratiroidi.\nEziologia.\nLa causa \u00e8 principalmente iatrogena, come conseguenza dell'intervento chirurgico di paratiroidectomia. Altre cause riconosciute sono quelle autoimmuni e quelle congenite e familiari, come la sindrome di Di George o la sindrome di Barakat. In alcuni casi la causa \u00e8 idiopatica, oppure da processi infiltrativi (malattia di Addison, malattia di Wilson) o tumorali, radiazioni, emocromatosi, malassorbimento di magnesio, o rari difetti nei canali del calcio; l'ipoparatiroidismo idiopatico cronico, spesso autoimmune, \u00e8 una patologia rara e poco nota.\nClinica.\nSegni e sintomi.\nLa malattia \u00e8 caratterizzata da ipocalcemia, che \u00e8 responsabile di tutte le manifestazioni cliniche. Tra queste sono comuni i disturbi motori, come opistotono, crampi e convulsioni, i disturbi sensitivi, come parestesie e i disturbi psichiatrici, quali ansia, psicosi e depressione. Nelle forme pi\u00f9 gravi pu\u00f2 provocare la tetania, con spasmi (muscolari, laringospasmo e broncospasmo) e un prolungamento doloroso della fase di contrazione dei muscoli: questo avviene poich\u00e9 le fibre di actina e miosina non si possono pi\u00f9 separare, dato che questo procedimento avviene attraverso alcuni processi chimici legati al calcio.\nLa tetania ipocalcemica \u00e8 il sintomo classico dell\u2019ipoparatiroidismo acuto.\nNelle forme croniche di ipoparatiroidismo, l\u2019ipocalcemia si instaura lentamente, \u00e8 di livello minore e pu\u00f2 provocare facile esauribilit\u00e0 muscolare (astenia) con parestesie e crampi, senza tetania.\nNell\u2019ipoparatiroidismo cronico sono possibili lesioni causate dal deposito di fosfato di calcio nei tessuti sottocutanei, nei tendini (tendinopatia), nel cristallino (cataratta) e nel sistema nervoso centrale; vi sono disturbi della cute, che diventa secca, delle unghie e dei capelli che diventano fragili (alopecia areata, trachionichia, onicoschizia...), possibile ipertensione intracranica con emicrania. Nell'elettrocardiogramma si pu\u00f2 osservare un allargamento dell\u2019intervallo QT e aritmia cardiaca.\nAlcune manifestazioni psichiche possono essere presenti: ansia e irritabilit\u00e0 nell'ipoparatiroidismo acuto, labilit\u00e0 emotiva o depressione nella forma cronica.\nDiagnostica.\nTale condizione viene diagnosticata tramite esami di laboratorio. In particolare, oltre all'ipocalcemia, all'ipomagnesiemia e all'iperfosfatemia, il dosaggio dell'ormone paratiroideo rivela valori ematici bassi, minimi o nulli. Nel test di Ellsworth-Howard in corso di ipoparatiroidismo, la somministrazione esogena di paratormone aumenta l'escrezione renale di fosfati di dieci volte rispetto al valore normale.\nOltre che l'esame del calcio totale, del paratormone, del magnesio, dei fosfati e della vitamina D, come nella ricerca di tetania ipocalcemica, in casi particolari pu\u00f2 rendersi necessario prescrivere un dosaggio del calcio ionizzato (circa la met\u00e0 del calcio presente), frazione pi\u00f9 metabolizzabile ed analisi pi\u00f9 probante, ma l'esame \u00e8 tecnicamente difficile da effettuarsi sia per la complessit\u00e0 del prelievo che del dosaggio (quindi non viene effettuato di routine), ed esami per la tetania latente, in caso di sospetto di ipoparatiroidismo, con PTH basso. Possono vericarsi il segno di Trousseau e il segno di Chvostek.\nGiornata mondiale.\nIl 5 giugno \u00e8 la giornata mondiale dell'ipoparatiroidismo, con l'obiettivo di far conoscere la patologia, per lungo tempo dimenticata.\nIn Italia, questo evento ha avuto luogo per la prima volta nel 2017, promosso dall'Associazione Per i Pazienti con Ipoparatiroidismo (A.P.P.I.), che ha chiesto alle autorit\u00e0 nazionali di introdurre la cura ormonale sostitutiva per i casi di non responsivit\u00e0 al trattamento di elezione.\nTrattamento.\nLa terapia dell'ipoparatiroidismo prevede la somministrazione di calcio e vitamina D3 e D2. Un problema con il trattamento \u00e8 che bisogna porre attenzione all'ipercalciuria e ipercalcemia, che causano danni renali. Attualmente non \u00e8 disponibile in commercio una terapia sostitutiva a base di paratormone, ma solo un ormone sintetico ricombinante (teriparatide) usato talvolta per la diagnosi o come terapia sperimentale.\nNel 2017, a seguito del parere favorevole del'Agenzia Europea dei Medicinali, la Commissione Europea ha approvato l'immissione condizionale del Natpar nel mercato comune, prorogata per un ulteriore anno ad aprile del 2019\nNello stesso anno, l'Agenzia Italiana del Farmaco ha autorizzato la sperimentazione del paratormone ricombinante nel territorio nazionale."}
{"id": "1775650", "revid": "61051", "url": "https://it.wikipedia.org/wiki?curid=1775650", "title": "Aviazione navale brasiliana", "text": ""}
{"id": "1775654", "revid": "61051", "url": "https://it.wikipedia.org/wiki?curid=1775654", "title": "Brazilian Naval Aviation", "text": ""}
{"id": "1775655", "revid": "142136", "url": "https://it.wikipedia.org/wiki?curid=1775655", "title": "...E ridendo l'uccise", "text": ""}
{"id": "1775662", "revid": "1543377", "url": "https://it.wikipedia.org/wiki?curid=1775662", "title": "Venere (divinit\u00e0)", "text": "Venere (in latino \"Venus, Veneris\") \u00e8 una delle maggiori dee romane principalmente associata all'eros e alla bellezza. Viene considerata l'antenata del popolo romano per via del suo leggendario fondatore, Enea, svolgendo un ruolo chiave in festivit\u00e0 e riti della religione. \u00c8 tradizionalmente intesa essere l'equivalente della dea greca Afrodite.\nMiti.\nNascita.\nEsistono diversi miti sulla nascita della dea, ma i pi\u00f9 noti sono quelli tramandati da Esiodo e Omero. \nEsiodo sostenne che ella scatur\u00ec dal seme di Urano, dio del cielo, quando i suoi genitali caddero in mare a seguito della castrazione perpetrata dal figlio Saturno per vendicare Gea, sua madre e sposa di Urano. Il sangue e il seme in essi contenuti divennero schiuma dalla quale, presso l'isola di Cipro, emerse Venere (\"aphr\u00f2s\" in greco significa proprio schiuma).\nSecondo Omero, invece, Venere sarebbe figlia di Giove e della ninfa degli oceani Dione e nacque da una conchiglia uscita dal mare. Per i nabatei il nome di Venere, ovvero Aphros, Afrodite era, invece, Anjou, nome della stella della Dea detta Niphi Ner\u00f2, ovvero Signora, Dea dell'acqua. Non a caso l'arma araldica dei re Anjou d'Inghilterra e di Francia, era una Sorta di ruota, totem araldico dei Re Anjou Plantagenet che si rifacevano a tale mito.\nMatrimonio e amori.\nVenere si distingue per il carattere capriccioso, vanitoso e volitivo. A causa della sua immensa bellezza, Giove temeva che ella sarebbe stata causa di dispute tra gli altri dei e la diede quindi in sposa a Vulcano, il dio del fuoco, fabbro degli dei, di brutto aspetto, ma caratterizzato da un carattere fermo e costante e sempre dedito al lavoro. \nIl matrimonio non soddisfece, per\u00f2, la dea, che intrecci\u00f2 molte relazioni amorose, sia con umani che con dei. In particolare, \u00e8 nota la relazione con il dio della guerra Marte. I due furono scoperti da Vulcano e, imprigionati in una rete metallica da lui stesso lavorata, furono esposti al ludibrio degli altri dei. Si dice che dagli amori di Venere e Marte nacquero Armonia e Cupido, Deimo e Fobo. Cupido, dio dell'amore, collabor\u00f2 sempre con la madre, tranne in un caso: gelosa della bellezza di una donna mortale di nome Psiche, Venere chiese al figlio di farla innamorare del pi\u00f9 brutto degli umani. Cupido dapprima accett\u00f2 l'incarico ma poi s'innamor\u00f2 egli stesso della donna. Psiche super\u00f2 tutte le prove richieste da Venere e alla fine fu ricompensata da Giove che benedisse l'unione con Cupido.\nIn un'altra versione il padre di Cupido \u00e8 Giove e non Marte.\nDall'unione con il dio Ermes, o Mercurio, nacque Ermafrodito. Venere non disdegnava gli amori dei mortali, per cui si congiunse con il bellissimo Adone e con il principe troiano Anchise, da cui ebbe Enea.\nGli unici in grado di resistere al fascino di Venere furono Ippolito e Narciso, che per questo furono severamente puniti.\nRuolo nella guerra di Troia.\nDall'unione di Venere con Anchise sarebbe nato Enea, il padre di Ascanio e il capostipite della futura Roma. Egli fu uno dei protagonisti della guerra di Troia scaturita dalla rivalit\u00e0 fra Giunone, Minerva e Venere. Le tre divinit\u00e0 volevano aggiudicarsi la mela destinata da Eris, dea della discordia, alla pi\u00f9 bella tra le dee. Giove, interpellato sulla questione, scelse il principe troiano Paride come giudice. Giunone cerc\u00f2 di corrompere Paride offrendogli l'Asia Minore, mentre Minerva gli offr\u00ec fama, saggezza e gloria in battaglia, ma Venere promise a Paride la pi\u00f9 bella delle donne mortali, ed egli scelse quest'ultima. Questa donna era Elena, figlia di Giove e di Leda e moglie del re di Sparta Menelao. Sotto l'influsso di Venere, Paride rap\u00ec Elena e la condusse a Troia. Menelao, insieme al fratello Agamennone, radun\u00f2 un imponente esercito e mosse guerra a Troia. L'assedio della citt\u00e0 dur\u00f2 molti anni e gli dei si schierarono a fianco chi dell'una chi dell'altra fazione. Durante la guerra Venere venne anche ferita. Fu l'astuto Odisseo, re di Itaca, a escogitare lo stratagemma del cavallo per far penetrare soldati greci all'interno delle mura troiane. Fu cos\u00ec che i greci vinsero la guerra. Grazie all'aiuto di Venere, Enea, con pochi superstiti, lasci\u00f2 per sempre Troia e, approdato sulle coste del Lazio, fond\u00f2 una nuova citt\u00e0, da cui discender\u00e0 la civilt\u00e0 romana.\nCulti.\nA Roma venivano celebrati i \"Veneralia\" in onore di Venere \"Verticordia\", \"che apre i cuori\", e della sua compagna Fortuna Virile.\nSempre a Roma, nel foro fu eretto un doppio tempio grandioso, il Tempio di Venere e Roma, dedicato alla dea e alla citt\u00e0 di Roma personificata, di cui si ergono ancora i resti.\nTra le piante a lei sacre vi sono: il mirto, la rosa, il melo e il papavero. I suoi animali sacri invece sono: la lepre, il delfino, il cigno (simbolo di bellezza ed eleganza), il passero e la colomba (simbolo dell'amore).\nIl poeta Lucrezio dedica alla dea Venere, \"piacere degli uomini e degli dei\", feconda creatrice dell'universo, il suo libro \"De rerum natura\".\nI sette difetti.\nSi ricordano sette tratti definiti del corpo della dea Venere, qualificati come \"difetti\" ma dette anche \"buchi\" o \"ali\": \nNell'arte.\nLa sua figura, presa a modello come ideale di bellezza, \u00e8 diventata il soggetto di innumerevoli opere d'arte, fin dall'antichit\u00e0, sia sotto forma di sculture, tra le quali famosi esempi sono la \"Venere di Milo\" e la \"Venere di Morgantina\", la Venere Sosandra, e dipinti, come l'affresco del \"Trionfo di Venere\" di Pompei. \nIn altre mitologie.\n\"Biblia\" \u00e8 il nome con cui i Fenici identificavano una divinit\u00e0 simile. Biblia aveva un grandioso tempio nella citt\u00e0 di Biblo."}
{"id": "1775663", "revid": "78273", "url": "https://it.wikipedia.org/wiki?curid=1775663", "title": "Seol", "text": ""}
{"id": "1775665", "revid": "584834", "url": "https://it.wikipedia.org/wiki?curid=1775665", "title": "OPCM", "text": ""}
{"id": "1775667", "revid": "1543377", "url": "https://it.wikipedia.org/wiki?curid=1775667", "title": "Bouroum", "text": "Bouroum \u00e8 un dipartimento del Burkina Faso classificato come comune, situato nella provincia di Namentenga, facente parte della Regione del Centro-Nord.\nIl dipartimento si compone del capoluogo e di altri 20 villaggi: Barao, Barga Mossi, Barga Peulh, Bellogo, Bondbila, Damkarko, Daogo, Ibangfo, Kalamba, Kinessoumdi, Kougroussoukou, Koulhoko, Lagbilin, Lamlam\u00f6ne, Loumpini, Ouayalgu\u00e9, Ourfare, Retkoulga, Silmague e Touba\u00efri."}
{"id": "1775670", "revid": "1921867", "url": "https://it.wikipedia.org/wiki?curid=1775670", "title": "Oh, Pretty Woman", "text": "Oh, Pretty Woman \u00e8 una canzone del 1964, successo mondiale del cantante Roy Orbison. Il brano ha ottenuto un notevole ritorno di popolarit\u00e0 nel 1990, in occasione dell'uscita al cinema del film \"Pretty Woman\".\nIl brano.\nRegistrata nell'estate 1964 a Nashville, Tennessee, \u00e8 stata scritta da Roy Orbison e Bill Dees. La canzone raggiunse la posizione numero uno nella Billboard Hot 100 per tre settimane, nella Official Singles Chart per tre settimane, in Norvegia per cinque settimane, nei Paesi Bassi per nove settimane ed in Germania per quattro settimane. Il 30 ottobre 1964 \u00e8 stato certificato disco d'oro negli Stati Uniti.\nNello stesso anno venne approntata la versione in italiano, \"Sei il solo\" (con il testo scritto da Vito Pallavicini), incisa con successo da Eugenia Foligatti.\nParodia e risvolti giuridici.\nNel 1989, il gruppo 2 Live Crew registr\u00f2 una parodia della canzone di Orbison, intitolandola \"Pretty Woman\", ed inserendola nell'album \"Clean As They Wanna Be\". I 2 Live Crew campionarono la caratteristica linea di basso della canzone di Orbison, ma il testo romantico fu sostituito dalla storia di una donna pelosa e della sua amica calva.\nLa casa discografica di Orbison, l'Acuff-Rose Music, ha denunciato i 2 Live Crew sulla base del fatto che la dottrina del fair use non permette l'utilizzo di materiale coperto da copyright a scopo di lucro. Il caso, \"Campbell v. Acuff-Rose Music, Inc.\" \u00e8 giunto fino alla Corte Suprema degli Stati Uniti, che si \u00e8 pronunciata in favore dei 2 Live Crew, espandendo ampiamente il concetto di fair use ed estendendolo alle parodie create a scopo di lucro. Attualmente la sentenza \u00e8 considerata un precedente, nel campo delle decisioni sul fair use.\nCover dei Van Halen.\nIl gruppo musicale statunitense Van Halen ha realizzato una cover del brano, pubblicata il 18 gennaio 1982 come primo estratto dal quinto album in studio \"Diver Down\"."}
{"id": "1775672", "revid": "729019", "url": "https://it.wikipedia.org/wiki?curid=1775672", "title": "Stazione di Manarola", "text": "La stazione di Manarola \u00e8 una fermata ferroviaria posta sulla linea ferroviaria Genova-Pisa, a servizio del centro abitato di Manarola.\nStoria.\nLa stazione fu inaugurata il 24 ottobre 1874, contestualmente alla tratta ferroviaria Sestri Levante-La Spezia&lt;ref name=\"Attivazione/merci\"&gt;\"Tra mare e monti da Genova alla Spezia\", op. cit. p. 109.&lt;/ref&gt;.\nIl 15 settembre 1913 a Manarola fu esteso il servizio merci.\nIl raddoppio del binario fra Manarola e Riomaggiore fu attivato nel 1920 e prolungato il 14 novembre 1933 fino alla galleria Gaggiola, per essere definitivamente attivato fra Riomaggiore e Corniglia il 31 maggio 1959. In tale occasione furono realizzati un nuovo fabbricato viaggiatori e un piano caricatore per le merci, nonch\u00e9 la galleria pedonale per il collegamento con il paese.\nIl 1\u00ba dicembre 1949 la stazione fu trasformata in assuntoria; attualmente l'impianto \u00e8 una fermata impresenziata.\nNei mesi di giugno e luglio 2011 la stazione fu servita anche dai \"Treni del Mare\" gestiti dall'impresa privata Arenaways, fallita di l\u00ec a poco.\nStrutture e impianti.\nLa fermata conta due binari, il primo utilizzato prevalentemente dai treni verso la Spezia, il secondo da quelli verso Genova. Un percorso pedonale in galleria, parallelo al binario, consente di raggiungere la vicina stazione di Riomaggiore.\nUn secondo percorso pedonale realizzato all'aperto ai tempi della costruzione della linea rappresenta una meta suggestiva nota come \"via dell'Amore\".\nMovimento.\nLa stazione \u00e8 servita dalle relazioni regionali Trenitalia svolte nell'ambito del contratto di servizio con la Regione Liguria.\nServizi.\nLa fermata dispone dei seguenti servizi:"}
{"id": "1775674", "revid": "223320", "url": "https://it.wikipedia.org/wiki?curid=1775674", "title": "Oh Pretty Woman", "text": ""}
{"id": "1775681", "revid": "125726403", "url": "https://it.wikipedia.org/wiki?curid=1775681", "title": "Fontanaluccia", "text": "Fontanaluccia \u00e8 una frazione del comune di Frassinoro nell'alto Appennino modenese, situata sulla sponda destra del torrente Dolo.\nGeografia fisica.\nPosta nella valle del Dolo, Fontanaluccia dista pochi chilometri dal confine con la provincia di Reggio Emilia, sulla riva opposta del torrente sorge infatti Gazzano, frazione del comune reggiano di Villa Minozzo.\nStoria.\nGi\u00e0 agli inizi del XIII secolo si hanno notizie di questo piccolo borgo abitato da poche centinaia di persone. Dalla fine del XVII secolo acquist\u00f2 il titolo di comune, con il nome di Fontanaluccia. Antica sede parrocchiale, la prima chiesa fu distrutta da una frana agli inizi del XIX secolo; l'attuale fu terminata nel 1836, mentre il campanile posto al suo fianco intorno al 1894. Fontanaluccia \u00e8 nota per la realizzazione delle campane, infatti nel XIX secolo vi operarono ben due fonderie.\nLa fonderia Giovanni Battista e Lodovico Bimbi, chiusa negli anni '60 del XX secolo. Scissione della pi\u00f9 antica famiglia di fonditori provenienti dalla Garfagnana, da Villa Collemandina (LU), che chiuse nel 1830. Le campane dei Bimbi erano particolarmente gradite nell'arco montano delle Apuane Toscane (Garfagnana e Versilia) specialmente in Versilia vi si trovano le migliori realizzazioni campanarie, alcuni concerti integri, che vanno dalla fine del '700 alla met\u00e0 del '900.\nLa caratteristica tipica della sagoma Bimbi \u00e8 l'ottava inferiore calante, che caratterizzava campane manieristiche del '500. Inoltre la fonderia Giovanni Battista Stefani, che fuse delle campane per Polinago nel 1830 e anche per Fanano nel 1823; addirittura un suo concerto (datato 1842) si trova sul campanile della Cattedrale toscana di San Miniato (FI). Fontanaluccia \u00e8 suddivisa in varie borgate: \"Trugoni, Case Cerbiani, La chiesa, Case Farioli, Case Stefani, Muschioso, Case Campanile, Case Manni, Pere Storte, Casa Bernardi,\" per citarne alcune.\nLa diga.\nFamosa tra le altre cose per la diga sul Dolo, che posta in fondo alla valle, fornisce acqua per la centrale idroelettrica di Farneta e per l'abbondante presenza di alberi di castagno a cui \u00e8 dedicata sagra nel periodo autunnale. Lo sbarramento in calcestruzzo a volta, \u00e8 sostenuto da contrafforti. I lavori di costruzione ebbero inizio nel 1925 e terminarono nel 1928."}
{"id": "1775682", "revid": "1543377", "url": "https://it.wikipedia.org/wiki?curid=1775682", "title": "Dargo", "text": "Dargo \u00e8 un dipartimento del Burkina Faso classificato come comune, situato nella provincia di Namentenga, facente parte della Regione del Centro-Nord.\nIl dipartimento si compone del capoluogo e di altri 17 villaggi: Bilkoundi, Boko, Boulmiougou-Mossi, Boulmiougou-Peulh, Darbilin, Dazanrin, Falguin, Kanc\u00e9, Kogossablogo, Komto\u00e8ga, Namassa, Noli, Towogodo, Yaongo, Yelembidou, Youguin e Ziss\u00e9gr\u00e9."}
{"id": "1775684", "revid": "1543377", "url": "https://it.wikipedia.org/wiki?curid=1775684", "title": "Densit\u00e0 minerale ossea", "text": "La densit\u00e0 minerale ossea o (BMD dall'inglese \"Bone Mineral Density\") \u00e8 la quantit\u00e0 di materia minerale presente per centimetro quadrato di osso. Viene utilizzato soprattutto per valutare il grado di osteoporosi e il rischio di fratture patologiche, mediante un esame chiamato densitometria ossea.\nStudi hanno dimostrato come il raloxifene aumenti la densit\u00e0 minerale ossea nelle donne in menopausa."}
{"id": "1775687", "revid": "24443", "url": "https://it.wikipedia.org/wiki?curid=1775687", "title": "Ad plurimas", "text": ""}
{"id": "1775688", "revid": "6923", "url": "https://it.wikipedia.org/wiki?curid=1775688", "title": "XJ Series", "text": ""}
{"id": "1775689", "revid": "1543377", "url": "https://it.wikipedia.org/wiki?curid=1775689", "title": "Nagbingou", "text": "Nagbingou \u00e8 un dipartimento del Burkina Faso classificato come comune, situato nella Provincia di Namentenga, facente parte della Regione del Centro-Nord.\nIl dipartimento si compone del capoluogo e di altri 13 villaggi: Bissiguin, Boalin 1, Boalin 2, Bougou, Finga, Hor\u00e9r\u00e9, Kankienga, Kotoulgoum, Kouini, Nagbingou II, Pels\u00e9, Pirkou e Rassamtanga."}
{"id": "1775691", "revid": "339392", "url": "https://it.wikipedia.org/wiki?curid=1775691", "title": "Scuola di Mistica Fascista", "text": ""}
{"id": "1775692", "revid": "24443", "url": "https://it.wikipedia.org/wiki?curid=1775692", "title": "Traditi humilitati nostrae", "text": ""}
{"id": "1775694", "revid": "14149", "url": "https://it.wikipedia.org/wiki?curid=1775694", "title": "Hsing I", "text": ""}
{"id": "1775695", "revid": "1543377", "url": "https://it.wikipedia.org/wiki?curid=1775695", "title": "Tougouri", "text": "Tougouri \u00e8 un dipartimento del Burkina Faso classificato come comune, situato nella Provincia di Namentenga, facente parte della Regione del Centro-Nord.\nIl dipartimento si compone del capoluogo e di altri 41 villaggi: Alfir\u00e9, Ambkaongo, Bagad\u00e9, Bagmaskierga, Boulhiba, Dabossomnor\u00e9, Daouirba, Gargo, Gomp\u00e9lgo, Kalitaguin, Kombangbedo, Koulponsogho, Lougouzou, Nabelin, Namassa, Namtenga, Nanbox-Yiri, Nar\u00e9, Nare-Yarc\u00e9, Nassobgu\u00e9, Nioundougou, Ouagamce, Ouatinapam, Ouattigu\u00e9, Paspanga, Pelga, Regtenga, Sagouem, Satembila, Taffogo, Taonsgho, Tidimtoa, Tilga, Tilga-Bangr\u00e9, Tissimi, Towac\u00e9, Toyogodin, Yaguin, Yoada, Zomnogo-Bangr\u00e9 e Zorgho."}
{"id": "1775699", "revid": "36426", "url": "https://it.wikipedia.org/wiki?curid=1775699", "title": "Vescovo di Bitetto", "text": ""}
{"id": "1775701", "revid": "36426", "url": "https://it.wikipedia.org/wiki?curid=1775701", "title": "Avancorpi", "text": ""}
{"id": "1775706", "revid": "1543377", "url": "https://it.wikipedia.org/wiki?curid=1775706", "title": "Yalgo", "text": "Yalgo \u00e8 un dipartimento del Burkina Faso classificato come comune, situato nella Provincia di Namentenga, facente parte della Regione del Centro-Nord.\nIl dipartimento si compone del capoluogo e di altri 10 villaggi: Bankienga, Boulmanga, Gouengo, Kario, Kom-kom-Yiri, Koulgonda, Mamanguel, Meodj\u00e9, Nongfa\u00efr\u00e9 e Taparko."}
{"id": "1775708", "revid": "66387", "url": "https://it.wikipedia.org/wiki?curid=1775708", "title": "Guerra della Triplice Alleanza", "text": ""}
{"id": "1775709", "revid": "1798099", "url": "https://it.wikipedia.org/wiki?curid=1775709", "title": "Z\u00e9gu\u00e9d\u00e9guin", "text": "Z\u00e9gu\u00e9d\u00e9guin \u00e8 un dipartimento del Burkina Faso classificato come comune, situato nella Provincia di Namentenga, facente parte della Regione del Centro-Nord.\nIl dipartimento si compone del capoluogo e di altri 14 villaggi: Badinogo, Boumtenga, Dassambimba, Dosborgo, Kogon\u00e9r\u00e9, Lankiand\u00e9, Lillougou, Louda-Peulh, Nitenga, Nomikidou, Ouabedi, Pissi, Z\u00e9gu\u00e9d\u00e9guin-Peulh e Z\u00e9gu\u00e9d\u00e9guin-Mossi."}
{"id": "1775711", "revid": "287204", "url": "https://it.wikipedia.org/wiki?curid=1775711", "title": "Zeguedeguin", "text": ""}
{"id": "1775713", "revid": "466539", "url": "https://it.wikipedia.org/wiki?curid=1775713", "title": "Paul Arthurs", "text": "\u00c8 stato membro fondatore degli Oasis, di cui ha fatto parte dal 1991 al 1999.\nBiografia.\nInfanzia e prime esperienze musicali.\nArthurs \u00e8 nato a Manchester da una famiglia cattolica di emigranti irlandesi. Suo padre lavorava come operaio in una industria di demolizioni. A differenza di Liam e Noel, Bonehead \u00e8 un grande tifoso del Manchester United.\nPaul ha lasciato la scuola a sedici anni nel 1981 e da allora ha cominciato a lavorare come imbianchino. Nel 1984 inizi\u00f2 a suonare in una band chiamata Pleasure and Pain. In questo periodo conobbe Kate, che pi\u00f9 tardi sposer\u00e0.\nVerso la fine degli anni '80, mentre lavorava ancora come muratore, fond\u00f2 una band con i suoi amici, Paul \"Guigsy\" McGuigan (basso), Tony McCarroll (batteria) e Chris Hutton (voce). Erano i Rain. In questo periodo Arthurs compr\u00f2 un pulmino, chiamato The Bonemobile, il quale serviva a trasportare il materiale della band dal garage di Huttun ai pub dove si esibivano. Il pulmino fu decorato da Guigsy con disegni psichedelici, prendendo l'ispirazione da un concerto degli Stone Roses nel 1990 a Spike Island.\nCon gli Oasis.\nQuando Hutton se ne and\u00f2 Paul chiese all'amico Liam Gallagher di prendere il posto di cantante. Liam cambi\u00f2 il nome della band in Oasis e i due iniziarono a collaborare scrivendo insieme i testi, ma la band non ebbe successo finch\u00e9 Liam non sollecit\u00f2 il fratello Noel, che lavorava come roadie negli Inspiral Carpets, ad entrare nel gruppo. Noel port\u00f2 con s\u00e9 una raccolta di canzoni che aveva fatto con i Carpets. Arthurs ricorda, a tal proposito, che le prime canzoni che Noel gli suon\u00f2 furono \"Live Forever\" e \"All Around the World\". Il suo sound \u00e8 caratterizzato dalla forte presenza di powerchords e accordi in barr\u00e9 che hanno definito il sound della band gi\u00e0 dal primo singolo \"Supersonic\", uno dei brani dove la sua chitarra si sente maggiormente. Il suo ruolo negli Oasis (come chitarrista) si limit\u00f2 agli accompagnamenti, anche se in \"Up in the Sky\" suona lui la parte solista mentre Noel quella ritmica.\nPaul disse che la sua canzone preferita con gli Oasis era \"Columbia\", dove doveva suonare appena tre accordi con la chitarra. Comunque, il tour manager Ian Robertson ha detto che quando Noel suon\u00f2 per la prima volta \"Champagne Supernova\" alla band, Arthurs croll\u00f2 e si mise a piangere.\nDurante l'esperienza con gli Oasis, Arthurs suon\u00f2 molti strumenti come violoncello e pianoforte (come nel videoclip di \"Don't Look Back in Anger\"). Arthurs doveva registrare la canzone \"Bonehead's Bank Holiday\", suonando la chitarra ma accompagnando anche Noel alla voce. Al momento di sovraincidere la sua voce Arthurs era ubriaco e anche per colpa della sua timidezza fin\u00ec che solamente Noel contribui alla parte vocale.\nNoel \u00e8 anche il padrino della prima figlia di Arthurs, Lucy Oasis Arthurs (nata il 23 gennaio 1995) e ha dichiarato pi\u00f9 volte di aver scritto \"Don't Go Away\" su richiesta di Arthurs per sua madre Delia, che stava per morire di cancro (il CD \"Be Here Now\" \u00e8 dedicato, infatti, a Delia Arthurs, scomparsa durante le registrazioni). La canzone \u00e8 dedicata anche alla madre di Noel e Liam, Peggy, anche lei ricoverata in ospedale perch\u00e9 affetta da cancro.\nArthurs lasci\u00f2 la band insieme a Paul McGuigan nel 1999, durante le registrazioni del quarto CD degli Oasis, \"Standing on the Shoulder of Giants\". Dichiar\u00f2 di voler trascorrere pi\u00f9 tempo con la propria famiglia (il suo secondo figlio, Jude Arthurs - chiamato cos\u00ec in onore della canzone \"Hey Jude\" dei Beatles - nacque il 12 agosto 1997).\nDopo gli Oasis.\nArthurs fu rimpiazzato da Gem Archer. Ora vive a Manchester dove ha costruito uno studio sotto la sua casa e si esibisce ogni tanto nei locali come Dj, oltre che a presentare un programma sulla BBC Radio di Manchester.\nNel 2013 e nel 2014 Arthurs torn\u00f2 in scena come turnista temporaneo dei Beady Eye, sostituendo Gem Archer, che necessitava di un periodo di riposo in seguito a un infortunio.\nNel corso del tour di \"As You Were\", primo album da solista di Liam Gallagher, Arthurs si \u00e8 esibito in qualche occasione come chitarrista ritmico, in particolare eseguendo la canzone \"Bold\" e alla tastiera per \"For What It's Worth\". Nella prima esibizione del tour, il 30 maggio 2017 al Ritz di Manchester, Arthurs ha suonato la chitarra nel brano \"Be Here Now\".\nIl 22 maggio 2018 si \u00e8 esibito al London Stadium insieme alla band di Liam Gallagher, che era artista di supporto dei Rolling Stones.\nIl 18 agosto seguente, insieme al figlio Jude e a Richard Ashcroft, ha nuovamente accompagnato, sul brano \"Live Forever\", l'amico Liam Gallagher, di scena all'Old Trafford Cricket Ground di Manchester.\nIl 21 settembre 2019 si \u00e8 nuovamente esibito al Ritz di Manchester con Liam, in uno speciale concerto organizzato da Radio X. Nei mesi seguenti ha suonato la chitarra durante il tour a sostegno del disco \"Why Me? Why Not.\"."}
{"id": "1775724", "revid": "228587", "url": "https://it.wikipedia.org/wiki?curid=1775724", "title": "Chiesa di Ges\u00f9 e Maria", "text": ""}
{"id": "1775726", "revid": "767487", "url": "https://it.wikipedia.org/wiki?curid=1775726", "title": "Vite sospese", "text": "Vite sospese (\"Shining Through\") \u00e8 un film del 1992 diretto da David Seltzer.\nTrama.\nIl film inizia in uno studio televisivo della BBC, dove fervono i preparativi per un'intervista del programma \"La Germania di Hitler, donne in guerra\". L'intervistata \u00e8 Linda, una spia americana ormai anziana che racconta la sua storia. Stati Uniti, 1940. Linda Voss, una giovane donna ebrea americana di origini irlandesi e tedesche, viene assunta come segretaria di Ed Leland, un avvocato che \u00e8 in realt\u00e0 un colonnello dell'Office of Strategic Services sotto copertura. In breve tempo, complice la passione di Linda per il cinema ed i messaggi incomprensibili dettati da Ed, la giovane segretaria capisce che il suo datore di lavoro non \u00e8 ci\u00f2 che sembra. Ed le conferma di essere un ufficiale dell'esercito americano in contatto con spie inviate in Germania. Tra i due scattano la passione e l'amore, anche se costretti a nascondere i loro sentimenti. Quando gli Stati Uniti entrano in guerra, Ed indossa la divisa e parte per mete sconosciute, lasciando Linda sola e senza notizie.\nDopo qualche tempo lei lo vede in una sala da ballo, mentre Ed \u00e8 in compagnia di un'ufficiale donna. La passione non si \u00e8 affievolita ma lei, delusa, vuole lasciarlo. Ed la convince a rimanere con lui e le chiede di intraprendere una missione, grazie alla quale lui potr\u00e0 essere messo al corrente di ci\u00f2 che accade in Germania.\nUna spia dell'OSS, agli ordini di Leland, inviata in Germania per scoprire e scattare fotografie sui documenti e sui piani segreti di Hitler riguardanti i missili di Peenem\u00fcnde, viene assassinata. Linda si offre di sostituire la spia uccisa e, quindi, di recarsi a Berlino per riportare i dati sulla bomba volante V-1 ed anche per aiutare i suoi parenti perseguitati dal Terzo Reich.\nEd riesce a far stabilire Linda nella casa della spia Konrad Friedrichs, nome in codice \"Girasole\", a Berlino, dove viene ospitata nel seminterrato.\nStringe subito amicizia con la nipote di Konrad, Margarethe von Eberstein, figlia di una delle pianiste preferite da Hitler.\nL'organizzazione segreta riesce a farla assumere come cuoca in una villa di un ufficiale nazista, ma la sua prima cena si rivela disastrosa e cos\u00ec Linda viene licenziata.\nFranze-Otto Dietrich, un alto ufficiale che era stato alla cena, invaghitosi di lei, la assume come baby sitter per i suoi figli, stabilendola in casa sua.\nUn pomeriggio in cui vengono effettuati dei rastrellamenti Linda esce con i bambini e raggiunge la casa dei suoi parenti, ma \u00e8 troppo tardi: sono gi\u00e0 stati catturati. Linda e i bambini tornano a casa sani e salvi e successivamente.\nLinda scopre nel sottosuolo della casa di Dietrich una stanza segreta, dove trova e fotografa dei documenti segreti di Dietrich, riguardanti la vicenda Peenemunde.\nQuesto, che comincia ad avere dei sospetti, la invita comunque a vedere l'opera la sera successiva, facendole indossare i vestiti della moglie morta anni prima.\nA teatro dove Linda viene riconosciuta dalla madre di Margarethe come compagna d'universit\u00e0 della figlia.\nLa sua copertura, quindi, salta e Linda viene smascherata.\nFugge dalla villa di Dietrich, con le foto, e si rifugia a casa di Margarethe, ma scopre che \u00e8 un'agente nazista, responsabile della cattura dei suoi cugini. Margarethe le spara, ferendola, ma Linda riesce a colpirla con delle forbici e a spararle a sua volta, uccidendola.\nAll'arrivo della pattuglia di tedeschi chiamata da Margarethe si nasconde nel condotto della lavanderia, per poi cadere nella cantina del palazzo.\nSar\u00e0 l\u00ec che verr\u00e0 trovata da Girasole e da Ed, venuto a Berlino per salvarla. Mentre Ed si finge un alto ufficiale tedesco, muto per una ferita di guerra, cercano di raggiungere in treno la Svizzera, ma arrivati al confine vengono smascherati. Ed riesce ad uccidere due soldati tedeschi, ma mentre cerca di portare Linda al di l\u00e0 della linea di confine viene gravemente ferito. Riesce comunque a trascinarla oltre la linea di demarcazione e a quel punto i due fuggiaschi vengono protetti dalle guardie svizzere di confine. La narrazione finisce e il film torna nello studio televisivo, dove Linda \u00e8 stata accompagnata dai suoi due figli e dal marito, che risulta essere proprio Ed Leland."}
{"id": "1775728", "revid": "179980", "url": "https://it.wikipedia.org/wiki?curid=1775728", "title": "Alfonso P\u00e9rez Mu\u00f1oz", "text": ""}
{"id": "1775730", "revid": "1543377", "url": "https://it.wikipedia.org/wiki?curid=1775730", "title": "Kaya (Burkina Faso)", "text": "Kaya \u00e8 un dipartimento del Burkina Faso classificato come citt\u00e0, capoluogo della provincia di Sanmatenga, facente parte della Regione del Centro-Nord.\nGeografia antropica.\nSuddivisioni amministrative.\nIl dipartimento si compone del capoluogo Kaya e di altri 70 villaggi: "}
{"id": "1775732", "revid": "767487", "url": "https://it.wikipedia.org/wiki?curid=1775732", "title": "Two-Mix", "text": "Two-Mix (reso graficamente come TWO-MIX) \u00e8 un gruppo musicale j-pop formato nel 1995. I membri sono la cantante Minami Takayama ed il musicista e autore Shiina Nagano.\nConosciutisi nei primi anni novanta, provenienti da esperienze di musica indie si unirono dapprima con il nome di Es Connexion, sotto cui nome pubblicarono un album. Nel 1995 diventarono i Two-Mix.\nIl loro stile musicale \u00e8 un pop elettronica. Hanno collaborato alla colonna sonora di diversi anime, fra i quali \"Gundam Wing\" e \"Detective Conan\" (nel quale il protagonista Conan Edogawa \u00e8 doppiato proprio dalla Takayama).\nNel 2005, ai Two-Mix si \u00e8 unito il cantante Joe Rinoie, ed il gruppo ha cambiato temporaneamente nome in Mix Delta (reso graficamente come || MIX\u22bfDELTA)."}
{"id": "1775736", "revid": "599013", "url": "https://it.wikipedia.org/wiki?curid=1775736", "title": "Claudio Pellegrini (calciatore)", "text": "Era indicato anche come Pellegrini III. \u00c8 fratello di Stefano, detto Pellegrini II, e Romolo, entrambi calciatori.\nCarriera.\nCresciuto nell'ACLI Primavalle, passa quindi alle giovanili del Torino (senza riuscire ad arrivare in prima squadra), in seguito ha militato nel Novara Calcio (mai schierato in campionato) , , fino a giungere nell'estate del 1976 all'Udinese che milita in Serie C. Nella compagine friulana, con cui segna la prima rete in assoluto allo Stadio Friuli il 26 settembre 1976, disputa due campionati di Serie C con 30 reti complessive e conquista, nel 1978, la promozione in Serie B, la Coppa Italia di Serie C e la Coppa Anglo-Italiana.\nViene quindi rilevato dal , con cui nella stagione 1978-1979 esordisce in Serie A il 1\u00ba ottobre 1978 in Napoli- (2-1). La societ\u00e0 partenopea lo cede poi in prestito all' la stagione seguente. Negli anni seguenti ha militato ancora nel Napoli, diventando il centravanti titolare della squadra per i primi anni ottanta, fino ad arrivare alle porte della Nazionale italiana, con 2 apparizioni e un gol nell'Under-21 e 2 presenze nella Nazionale B. In particolare il rendimento di Pellegrini \u00e8 molto elevato nelle stagioni 1980-1981 e 1981-1982, nelle quali realizza 11 reti a stagione (nella seconda delle quali \u00e8 terzo in classifica cannonieri dietro Roberto Pruzzo e Edi Bivi), mentre cala nelle due stagioni successive (5 reti nell'annata 1982-1983, una sola nella seguente).\nNell'estate del 1984 passa alla Fiorentina, dove va a segno una sola volta in campionato. Nell'autunno successivo passa al , fra i cadetti, dove viene coinvolto marginalmente nello scandalo del calcio italiano del 1986, per il quale subisce una squalifica di un mese; in seguito alla radiazione della compagine rosanero, nell'estate del 1986 passa al in Serie C2 dove gioca l'ultimo anno della sua carriera.\nHa totalizzato complessivamente 182 presenze e 38 reti in massima serie."}
{"id": "1775737", "revid": "2205737", "url": "https://it.wikipedia.org/wiki?curid=1775737", "title": "One Day in Your Life (singolo Michael Jackson)", "text": "One Day in Your Life \u00e8 una canzone del cantante statunitense Michael Jackson registrata per il suo album del 1975 \"Forever, Michael\". La traccia per\u00f2 venne pubblicata su singolo solo nel 1981 per promuovere la raccolta \"One Day in Your Life\", pubblicata dalla Motown Records per sfruttare il momento positivo in seguito al successo ottenuto dall'album \"Off the Wall\". La canzone riscosse molto successo nel Regno Unito, dove divenne la prima canzone di Michael ad arrivare alla posizione numero 1 della classifica dei singoli.\nTracce.\nNota: il lato B del singolo \u00e8 \"Take Me Back\", brano di Jackson tratto dall'album del 1975 \"Forever, Michael\"."}
{"id": "1775740", "revid": "118035981", "url": "https://it.wikipedia.org/wiki?curid=1775740", "title": "Julius Robert von Mayer", "text": "Biografia.\nSpirito inquieto e libertario, Mayer si iscrive a medicina a Tubinga dove si laurea, ma subito dopo si imbarca su una nave della marina olandese per raggiungere l'isola di Giava, al fine di potervi condurre delle ricerche naturalistiche.\nL'insieme delle sue riflessioni e delle sue esperienze sulla temperatura e sulle variazioni del calore nei corpi sia animali che materiali lo convincono dell'equivalenza energetica tra il lavoro meccanico e il calore.\nFormul\u00f2 nello stesso periodo dell'inglese James Prescott Joule il \"principio di equivalenza del calore\": il calore \u00e8 una forma di \"vis\" equivalente alla meccanica, ed \u00e8 possibile compiere delle trasformazioni dall'una all'altra vis.\nAnche se la sua intuizione data sin dagli anni 1841-1842, egli non possiede una sufficiente cultura matematica, e non pu\u00f2 esprimere il principio in un'equazione compiuta. Per quanto egli riceva attenzioni da parte del grande chimico Justus von Liebig, che accetta di pubblicare un suo articolo sulla sua rivista scientifica, Mayer finisce per non riuscire a far conoscere e a rivendicare la scoperta e la paternit\u00e0 del principio, che sar\u00e0 compiutamente esposto e dimostrato in una celebre esperienza da James Prescott Joule nel 1843.\nIl \"principio di equivalenza\", assodato come uno dei pi\u00f9 importanti concetti teorici anche per la fisica moderna, gli offre spunti per il suo materialismo filosofico, col quale nega l'esistenza di qualsiasi principio spirituale che possa essere ipotizzato come causa sia della vita e sia del pensiero, considerandoli meri esiti di un processo di evoluzione di tipo spenceriano della materia. \nNon portato per trascrivere le sue scoperte, malgrado i suoi importanti studi, non ha lasciato purtroppo pubblicazioni degne di nota."}
{"id": "1775741", "revid": "1543377", "url": "https://it.wikipedia.org/wiki?curid=1775741", "title": "Barsalogho", "text": "Barsalogho \u00e8 un dipartimento del Burkina Faso classificato come comune, situato nella provincia di Sanmatenga, facente parte della Regione del Centro-Nord.\nIl dipartimento si compone del capoluogo e di altri 42 villaggi: Bangmiougou, Bangrin, Basma, Biguelle, Bolle, Boulsbaongo, Darkoa, Foub\u00e9, Gabou, Goenega, Guiendbila, Kams\u00e9, Kams\u00e9-Peulh, Kassaye, Kogoyend\u00e9, Kondibito, Kondibito-Peulh, Korko-Mossi, Korko-Peulh, Madou, Nagraogo, Nagraogo-Foulc\u00e9, Nakombogo, Nongo, Nongo-Peulh, Sanba, Sanba-Peulh, Sidiga, Sidogo, Somyalka, Soudougou, Tamassogo, Tanghin, Tankienga, Tatoukou, Toec\u00e9, Toekedogo, Toyend\u00e9, Yantega, Yirougou, Zimsa e Zongo."}
{"id": "1775743", "revid": "767487", "url": "https://it.wikipedia.org/wiki?curid=1775743", "title": "Live! Bootleg", "text": "Live! Bootleg \u00e8 il primo disco live degli Aerosmith, uscito nel 1978, il quale raccoglie delle performance live da vari concerti del gruppo."}
{"id": "1775746", "revid": "1573940", "url": "https://it.wikipedia.org/wiki?curid=1775746", "title": "Gallotia bravoana", "text": "La lucertola gigante di La Gomera (\"Gallotia bravoana\" ) \u00e8 un sauro della famiglia Lacertidae, endemico dell'isola di La Gomera, nell'arcipelago delle Canarie.\nDescrizione.\nLa lucertola gigante di La Gomera pu\u00f2 raggiungere i 60\u00a0cm di lunghezza e arrivare a pesare circa 1\u00a0kg.\nA caratterizzare la specie \u00e8 la colorazione di un bianco intenso, presente su collo, petto e bocca, fortemente contrastante con la schiena di colore marrone scuro.\nBiologia.\nHa abitudini diurne e dieta prevalentemente erbivora.\nLa femmina depone una volta l'anno da 3 a 7 uova.\nConservazione.\nDopo alcuni avvistamenti risalenti al XIX secolo, la specie era stata ritenuta estinta. Tuttavia nel 1985 furono trovati alcuni resti.\nNel 1999 un gruppo di biologi spagnoli guidati da Juan Carlos Rando riscopr\u00ec la specie, di cui vennero ritrovati 6 esemplari. \u00c8 stato cos\u00ec possibile dare inizio ad un programma per il recupero della lucertola gigante di La Gomera, della quale oggi esistono due piccole popolazioni: una in cattivit\u00e0 e l'altra, meno numerosa, allo stato selvatico.\nConsiderando la ristrettezza del suo areale e la esiguit\u00e0 della popolazione esistente, la \"IUCN Red List\" classifica \"G.\u00a0bravoana\" come specie in pericolo critico di estinzione (\"Critically Endangered\")."}
{"id": "1775748", "revid": "122668818", "url": "https://it.wikipedia.org/wiki?curid=1775748", "title": "Stazioni ferroviarie di Milano", "text": "La citt\u00e0 di Milano conta 23 stazioni e fermate ferroviarie in uso, di cui sei gestite da FerrovieNord, sedici da RFI e una da Grandi Stazioni.\nNel territorio cittadino \u00e8 in progetto un'ulteriore fermata (Milano Tibaldi); un numero indeterminato di stazioni \u00e8 in fase di proposta (tra cui Milano Foppa, Milano Zama, Milano Canottieri Olona e Milano Dergano).\nStoria della ferrovia milanese.\nI primi binari arrivano a Milano alla fine degli anni Trenta del XIX secolo, quando l'imperatore Ferdinando I d'Austria concede \"il privilegio per la costruzione di una strada a rotaie di ferro da Milano a Monza\" alla ditta Holzhammer di Bolzano, sulla base del progetto presentato dall'ingegnere milanese Giulio Sarti. Questa linea, aperta nel 1840, risulta essere la prima ferrovia lombarda, nonch\u00e9 la seconda in Italia dopo la Napoli-Portici; ha come terminale la stazione di Porta Nuova, che si trova nella zona omonima, poco al di fuori dalla cerchia dei bastioni. In seguito viene presa la decisione di prolungare i binari fino a Como: la citt\u00e0 lariana verr\u00e0 raggiunta solo nel 1875 mentre l'anno successivo la linea verr\u00e0 completata fino a Chiasso. Intanto per\u00f2, nel 1850 la stazione viene sostituita da un'altra avente lo stesso nome; vengono tolti circa duecento metri di binari, e la nuova stazione viene posizionata un poco pi\u00f9 a nord, lungo il canale della Martesana. Il suo fabbricato viaggiatori ha grandi dimensioni, ed \u00e8 dotato sul retro di una gran tettoia a tre campate a copertura dei binari e dei treni. Dal 1858 partono da qui anche i treni diretti a Magenta, primo tratto lombardo della linea per Torino, che viene completata l'anno successivo.\nIntanto, nel febbraio del 1846 era nata la Stazione di Porta Tosa-Vittoria: questa viene posizionata nelle vicinanze della porta omonima, sempre al di fuori della cerchia dei bastioni. All'apertura viene posta a capolinea del tronco Milano - Treviglio, unico tratto lombardo della linea per Venezia, fino ad essere capolinea dell'intera linea dal 1857. Dal 1861 la stazione \u00e8 anche punto di partenza della nuova linea per Bologna, mentre dall'anno successivo partono da qui anche i convogli per Pavia. Domenica 26 giugno 1859, in piena Seconda guerra d'indipendenza, fra le stazioni di Porta Tosa e Porta Nuova viene aperto un raccordo che percorre un tratto della Strada di Circonvallazione.\nSi inizia poi a sentire l'esigenza di concentrare tutte le linee che gravitano sulla citt\u00e0 in un unico punto. A questo scopo nasce la prima Stazione Centrale, la cui costruzione inizia nel 1857 sotto la dominazione austriaca, ma viene terminata dopo l'unit\u00e0 dell'Italia: viene infatti inaugurata il 11 febbraio 1864 da re Vittorio Emanuele II. \u00c8 dotata di sei binari passanti, mentre il suo fabbricato viaggiatori sorge parallelamente alle mura spagnole, in un'area compresa fra Porta Garibaldi e Porta Venezia. Per facilitare il collegamento con il centro cittadino viene aperta al di sotto dei Bastioni la Barriera Principe Umberto, e viene inoltre creata la via Turati.\nLa costruzione e l'ampliamento di linee esistenti continua: nel 1867 viene ultimata la Milano-Pavia-Voghera, velocizzando cos\u00ec il collegamento con Genova che dal 10 maggio 1862 si raggiungeva via Torreberetti-Alessandria; nel 1870 \u00e8 la volta della linea per Mortara, ed entra anche in esercizio la Stazione di Porta Genova. Da qui i binari proseguono verso nord e, scavalcando molte strade tra cui corso Vercelli e corso Sempione si vanno a collegare alla stazione Centrale, passando per quella che \u00e8 la cintura ovest. In questo tratto, in un'area compresa fra il Castello Sforzesco e la Fiera Campionaria entra in funzione nel 1883 lo scalo merci di Porta Sempione, che viene aperto dopo che nel 1873 era entrato in funzione quello di Porta Garibaldi, situato poco pi\u00f9 a ovest della Stazione Centrale. Nel 1891 si aggiunge anche lo scalo di Porta Romana; nello stesso anno viene aperta la cintura sud che si allaccia alla stazione di Rogoredo. \nUn altro avvenimento si realizza nel 1879: entra in funzione la Stazione Cadorna, e di conseguenza nascono le Ferrovie Nord Milano. Inizialmente la societ\u00e0 costruisce due linee, quella per Saronno e quella che raggiunge in un primo tempo il centro di Erba e che successivamente raggiunger\u00e0 Asso; vengono inoltre costruite le stazioni cittadine di Bruzzano, Affori e Bovisa FN.\nNel 1905 avviene la statalizzazione delle ferrovie italiane, e questo favorisce la riorganizzazione del nodo milanese; in particolare si decide di ridisegnare la linea di cintura, che mantiene inalterato il solo tratto sud. Nel 1911 entrano poi in funzione due scali merci, la Stazione di Porta Vittoria e lo scalo Farini. Il progetto non \u00e8 terminato, ma subisce un brusco rallentamento in seguito allo scoppio della prima guerra mondiale. Viene completato solo nel 1931, anno in cui la rete ferroviaria cittadina assume molte delle caratteristiche mantenute fino ai giorni nostri: innanzitutto viene realizzata l'attuale Stazione Centrale, concepita come impianto di testa, che viene ruotata di novanta gradi e posta pi\u00f9 a nord rispetto alla precedente. Questa si stava dimostrando inadatta all'aumento del traffico ferroviario, e oltretutto le costruzioni che la circondavano non ne consentivano un ulteriore ampliamento. Il vecchio impianto viene cos\u00ec abbattuto, e l'intera area diventa parte dell'attuale Piazza della Repubblica. Della vecchia stazione rimane per\u00f2 in funzione un fascio di binari, che \u00e8 situato nel piazzale ovest; questo d\u00e0 vita ad un nuovo impianto che, sebbene denominato nuovamente Porta Nuova \u00e8 conosciuto maggiormente come Stazione \"delle Varesine\", in quanto da qui partono soprattutto convogli diretti a Varese. Sempre nello stesso anno nasce anche l'attuale stazione di Lambrate, sorta in sostituzione della vecchia, che era a sua volta entrata in servizio nel 1873 in localit\u00e0 Ortica, sulla linea per Venezia. Contemporaneamente nasce anche lo scalo di Milano Smistamento, situato ad est di Lambrate. Dall'altra parte della citt\u00e0 viene invece smantellata la cintura ovest, e lo scalo di Porta Sempione subisce naturalmente la stessa sorte; come conseguenza la stazione di Porta Genova diventa stazione di testa.\nNel 1963 entra in funzione la Stazione di Porta Garibaldi e viene demolita quella delle \"Varesine\". Questo avviene nell'ambito del progetto del Centro Direzionale: i binari vengono arretrati di qualche centinaio di metri per liberare l'area, ma poi i lavori non saranno portati completamente a termine; parte dell'area sar\u00e0 occupata per lungo tempo da un luna park, anch'esso denominato \"delle Varesine\". \u00c8 sempre degli anni sessanta l'idea di costruire il passante ferroviario, una linea che, passando prevalentemente sotto il centro urbano della citt\u00e0 congiunga le linee provenienti da nord-ovest (la Milano-Torino, la Milano-Domodossola e le regionali gestite delle FerrovieNord) con quelle provenienti da est e sud-est: la Milano-Genova, la Milano-Bologna e la Milano-Venezia. I lavori iniziano nel 1984, mentre il primo tratto, Bovisa-Politecnico - Lancetti - Porta Venezia viene aperto tredici anni pi\u00f9 tardi, nel 1997. Alla fine del 2004 viene attivata la nuova stazione Porta Vittoria, e ha inizio il servizio ferroviario suburbano. In questi anni arrivano in citt\u00e0 anche le linee dell'alta velocit\u00e0: la Milano-Bologna, che \u00e8 parte del collegamento con Firenze, Roma e Napoli, e la Torino-Milano."}
{"id": "1775749", "revid": "295049", "url": "https://it.wikipedia.org/wiki?curid=1775749", "title": "Satellite Award", "text": "Il Satellite Award \u00e8 un premio statunitense assegnato dal 1997 annualmente a cinema e televisione da giornalisti facenti parte della International Press Academy (IPA). Originariamente conosciuto come Golden Satellite Award, la cerimonia si tiene presso l'InterContinental Hotel di Los Angeles.\nIl premio si suddivide in diverse categorie che premiano film, attori e registi cinematografici e film TV, serie televisive e miniserie televisive."}
{"id": "1775750", "revid": "339392", "url": "https://it.wikipedia.org/wiki?curid=1775750", "title": "Golden Satellite Award", "text": ""}
{"id": "1775751", "revid": "339392", "url": "https://it.wikipedia.org/wiki?curid=1775751", "title": "Golden Satellite Awards", "text": ""}
{"id": "1775753", "revid": "1552438", "url": "https://it.wikipedia.org/wiki?curid=1775753", "title": "Federazione calcistica di Saint-Martin", "text": "La Federazione calcistica di Saint Martin, ufficialmente \"Comit\u00e9 de Football des \u00celes du Nord\", fondata nel 1999, \u00e8 il massimo organo amministrativo del calcio nella parte francese dell'isola di Saint Martin. Essa ha il compito di amministrare calcisticamente anche l'isola di Saint-Barth\u00e9lemy, che ha un campionato separato da Saint-Martin. Affiliata alla CONCACAF, ma non alla FIFA, essa \u00e8 responsabile della gestione del campionato di calcio e della nazionale di calcio del suo territorio di sua competenza."}
{"id": "1775759", "revid": "144796", "url": "https://it.wikipedia.org/wiki?curid=1775759", "title": "Carlo Ludovico di Z\u00e4hringen", "text": ""}
{"id": "1775761", "revid": "144796", "url": "https://it.wikipedia.org/wiki?curid=1775761", "title": "Carolina di Z\u00e4hringen", "text": ""}
{"id": "1775763", "revid": "16115469", "url": "https://it.wikipedia.org/wiki?curid=1775763", "title": "Hallstattiane", "text": ""}
{"id": "1775765", "revid": "1543377", "url": "https://it.wikipedia.org/wiki?curid=1775765", "title": "Boussouma (Centro-Nord)", "text": "Boussouma \u00e8 un dipartimento del Burkina Faso classificato come comune, situato nella provincia di Sanmatenga, facente parte della Regione del Centro-Nord.\nIl dipartimento si compone del capoluogo e di altri 57 villaggi: Antoa, Balbo-Peulh, Bangkiemd\u00e9-Bangr\u00e9, Bissinogo-Peulh, Bendogo-Peulh, Biguissi, Birgui, Boor\u00e9, Boulsin, Damgagui, Damiougou, Delguin-Yarc\u00e9, Dour\u00e9, Fatin, Forgui, Fouti, Foutrigui, Gangargui, Goaragui, Gofila, Goulli, Guilla, Hanhui, Kamdaogo-Goundrin, Kanretenga, Kassiri, Koutoumtenga, Louda, Louda-Peulh, Nakourtenga, Napamboumbou, Nessemtenga, Niniongo, Ouga-Yarc\u00e9, Oualogtenga-Peulh, Pana, Riguin-Tanguin, Sant\u00e9na, S\u00e8ra, Sidogo, Singu\u00e9, Sirgui, Soaga, Soma-Peulh, Songodin, Tafga, Tagalla, Tamp\u00e8lga, Tanguin-Peulh, Tanhoko, Tanmiga, Tansoba-Imiougou, Tansobo-Tanguin, Yalgou\u00e9ogo, Yonbtenga, Zanzi e Ziki\u00e8m\u00e9."}
{"id": "1775766", "revid": "16115499", "url": "https://it.wikipedia.org/wiki?curid=1775766", "title": "Hallstattiana", "text": ""}
{"id": "1775768", "revid": "27108", "url": "https://it.wikipedia.org/wiki?curid=1775768", "title": "Comit\u00e9 de Football des \u00celes du Nord", "text": ""}
{"id": "1775769", "revid": "16115529", "url": "https://it.wikipedia.org/wiki?curid=1775769", "title": "Hallstattiani", "text": ""}
{"id": "1775770", "revid": "339392", "url": "https://it.wikipedia.org/wiki?curid=1775770", "title": "Intervallo vocale", "text": ""}
{"id": "1775771", "revid": "1573940", "url": "https://it.wikipedia.org/wiki?curid=1775771", "title": "Sphyraena sphyraena", "text": "Il luccio di mare (Sphyraena sphyraena ), noto anche come barracuda europeo, \u00e8 un pesce di mare appartenente alla famiglia Sphyraenidae.\nDescrizione.\nEstremamente simile al barracuda boccagialla, da cui lo distingue la livrea priva di striature azzurre oblique sui fianchi (se presenti sono poco visibili mentre in S.viridensis sono sempre nette) e la taglia molto inferiore (1 m al massimo in casi eccezionali).\nQuesta specie e la Sphyraena viridensis sono state confuse per anni anche dagli ittiologi per cui non si conoscono bene le differenze tra le due. L'unico metodo certo di distinzione \u00e8 nel preopercolo, squamoso in questa specie e nudo in \"Sphyraena viridensis\".\nBiologia.\nAlimentazione.\n\u00c8 una specie piscivora. Le prede pi\u00f9 frequenti sono sardine, acciughe e latterini.\nRiproduzione.\nPrimaverile-estiva. I giovani hanno fasce scure verticali che scompaiono ad una lunghezza di 30\u00a0mm circa.\nDistribuzione e habitat.\n\u00c8 diffuso, oltre che nell'intero mar Mediterraneo, sulla costa atlantica dal Golfo di Guascogna a tutta la costa africana fino all'Angola, oltre che nel Mar Nero.\n\u00c8 una specie pelagica che vive nell'acqua libera, di solito vicino alla costa e nei pressi di fondi sabbiosi mentre l'affine e molto simile barracuda mediterraneo vive in genere pi\u00f9 al largo e nei pressi di isole e scogli.\nPesca.\nOccasionale da parte dei pescatori professionisti con le reti e da pescatori sportivi soprattutto con la tecnica della traina e dello spinning. Le carni sono buone."}
{"id": "1775776", "revid": "1543377", "url": "https://it.wikipedia.org/wiki?curid=1775776", "title": "Dablo", "text": "Dablo \u00e8 un dipartimento del Burkina Faso classificato come comune, situato nella provincia di Sanmatenga, facente parte della Regione del Centro-Nord.\nIl dipartimento si compone del capoluogo e di altri 9 villaggi: Bawenn\u00e9, Dak\u00e9, Doffi, Dou, Guelkoto, Koup\u00e9l\u00e0, Loada, Perko e Zambila."}
{"id": "1775778", "revid": "287204", "url": "https://it.wikipedia.org/wiki?curid=1775778", "title": "Virgilio Melchiorre", "text": "Biografia.\nDopo essere stato ammesso al Collegio Augustinianum, inizia a frequentare la Facolt\u00e0 di Filosofia all'Universit\u00e0 Cattolica del Sacro Cuore, dove si laurea nel 1953.\nTerminati gli studi, nel medesimo ateneo ha iniziato la carriera accademica come assistente volontario di Filosofia della storia, per poi insegnare Filosofia morale presso la Facolt\u00e0 di Lettere e Filosofia dell'Universit\u00e0 di Venezia.\nRichiamato alla Cattolica di Milano, ha ricoperto in qualit\u00e0 di professore ordinario la cattedra di Filosofia morale, per poi insegnare Filosofia teoretica. Dal 1967 al 1995 ha diretto, presso la Facolt\u00e0 di Lettere e Filosofia dell'Universit\u00e0 Cattolica, la Scuola di specializzazione in Comunicazioni sociali.\nNel 2008 \u00e8 stato nominato professore emerito dell'Universit\u00e0 Cattolica di Milano.\n\u00c8 sposato con Clelia Bamfi e ha tre figli, Luca, Pietro e Giovanna."}
{"id": "1775779", "revid": "167080", "url": "https://it.wikipedia.org/wiki?curid=1775779", "title": "Proto-celtica", "text": ""}
{"id": "1775780", "revid": "547034", "url": "https://it.wikipedia.org/wiki?curid=1775780", "title": "John Pullin", "text": "Biografia.\nPullin trascorse l'intera carriera rugbistica nelle file del Bristol, ed esord\u00ec in Nazionale inglese nel corso del Cinque Nazioni 1966 in una classica, contro il .\nFino al 1976, a eccezione dell'edizione 1967, fu presente in tutti i tornei delle Cinque Nazioni, vincendo quello del .\nProprio a tale vittoria \u00e8 legato uno degli episodi pi\u00f9 significativi della carriera di Pullin e del rugby britannico: in quel periodo le tensioni politiche generate dai \"troubles\" in Irlanda del Nord avevano provocato lo slittamento di numerose competizioni; lo stesso torneo Interbritannico di calcio non era stato disputato; dopo il \"Bloody Sunday\" (30 gennaio 1972) e il conseguente attentato incendiario all'ambasciata britannica a Dublino, i rugbisti britannici ricevettero lettere minatorie e i giocatori di e si rifiutarono di disputare le loro gare esterne in Irlanda (mentre l' disput\u00f2 il suo \"match\" casalingo contro gli irlandesi a Twickenham).\nNel , invece, tocc\u00f2 agli inglesi giocare a Dublino: alcuni giocatori si rifiutarono (Nigel Horton, di professione agente di polizia, Peter Larter, ufficiale della Royal Air Force e potenzialmente a rischio), ma comunque l', capitanata da Pullin, decise di recarsi in Irlanda a disputare il suo incontro, e per questo motivo, una volta entrata nello stadio, ricevette una \"standing ovation\" di cinque minuti.\nNonostante la sconfitta per 9-18 John Pullin rilasci\u00f2 una dichiarazione nel dopopartita che divenne famosa: \u00abNon avremo giocato un granch\u00e9, ma almeno a giocare ci siamo venuti\u00bb.\nPer la cronaca, il Cinque Nazioni 1973 fu vinto a pari merito da tutte e cinque le contendenti, con una vittoria e tre sconfitte ciascuno: fu l'unico caso nella storia.\nA completamento della carriera internazionale di Pullin vi sono anche 7 incontri disputati in altrettanti \"test match\" ufficiali dei British Lions nei loro \"tour\" del 1968 in Sudafrica e del 1971 in Nuova Zelanda; si ritir\u00f2 nel 1978 dopo 17 stagioni al Bristol, con 296 incontri disputati e 11 mete marcate.\nAgricoltore di professione, al termine della sua attivit\u00e0 sportiva nel 1978 si dedic\u00f2 a tempo pieno alla sua fattoria di Aust, nei pressi del Severn Bridge.\n\u00c8 morto il in ospedale a Bristol; le cause del decesso, attribuite a una malattia contro cui Pullin lottava da tempo non sono state rese note.\nUna sua biografia, uscita nel 2019, porta come titolo la sua frase pi\u00f9 famosa, \"At Least We Turn Up\", del dopopartita di Dublino nel 1973."}
{"id": "1775785", "revid": "110157", "url": "https://it.wikipedia.org/wiki?curid=1775785", "title": "Chiesa di Ges\u00f9 e Maria (Roma)", "text": "La chiesa di Ges\u00f9 e Maria (pi\u00f9 correttamente dei Santi Nomi di Ges\u00f9 e Maria) \u00e8 una chiesa barocca di Roma, situata nella centrale via del Corso, nel rione Campo Marzio.\nStoria.\nLa chiesa occupa parte di un terreno, oggi compreso tra le vie del Corso, di Ges\u00f9 e Maria, del Babuino e di San Giacomo, su cui, agli inizi del XVII secolo sorgeva una villa con giardino di propriet\u00e0 di Antonio Orsini, nipote del cardinale Flavio Orsini. Il terreno ed i suoi fabbricati furono acquistati dagli Agostiniani scalzi nel 1615, per costruirvi la loro nuova sede romana e la casa per la formazione dei seminaristi.\nLa chiesa fu costruita successivamente all'acquisto, in due epoche diverse; nel frattempo, funzionava una piccola cappella dedicata a sant'Antonio abate, che affacciava su via del Babuino (in corrispondenza dell'attuale chiesa anglicana di All Saints) e che fu in seguito distrutta. La costruzione inizi\u00f2 con la posa della prima pietra il 3 aprile 1633 e la prima tranche di lavori, su progetto di Carlo Buzio, fu ultimata sul finire del 1635: il 17 gennaio 1636 avvenne il solenne trasloco dalla chiesetta di sant'Antonio alla nuova chiesa, che fu dedicata ai nomi di Ges\u00f9 e Maria. La chiesa, che mancava della parte finale e della facciata, fu ultimata una trentina di anni dopo, sotto la direzione di Carlo Rainaldi, tra il 1671 ed il 1674: il 28 gennaio 1675 il tempio fu solennemente consacrato, come ricorda una lapide murata per l'occasione in sacrestia. Fra il 1678 ed il 1690 fu messa in opera la decorazione interna dell'edificio sacro ed il suo totale rivestimento in marmo, grazie alla munificenza del vescovo di Rieti, Giorgio Bolognetti.\nLa chiesa \u00e8 sede del titolo cardinalizio di \"\u201cSantissimi Nomi di Ges\u00f9 e Maria in Via Lata\u201d\", istituito da papa Paolo VI il 7 giugno 1967.\nOrigine della denominazione.\nIl 6 gennaio 1636, undici giorni prima dell'inaugurazione, si riun\u00ec il capitolo dell'Ordine degli agostiniani scalzi che avevano costruito la chiesa, presieduto da padre Ambrogio di Sant'Andrea. Dopo aver scartato vari nomi (come San Nicola da Tolentino, San Antonio e Santa Rosalia) la discussione si protrasse a lungo, senza trovare un accordo. Ad un certo punto, esasperato, padre Ambrogio esclam\u00f2: \"Ges\u00f9 e Maria! Possibile che non ci si possa mettere d'accordo?\" Il Priore del convento rispose: \"S\u00ec, s\u00ec, siamo d'accordo! Metteremo il nome di Ges\u00f9 e Maria! Il Signore ci ha fatto conoscere la sua volont\u00e0 attraverso l'esclamazione della Paternit\u00e0 Vostra\".\nDescrizione.\nLa facciata della chiesa, di Carlo Rainaldi, \u00e8 in travertino e mattoni. L'unico portale d'ingresso \u00e8 sormontato da un timpano a lunetta e da un finestrone rettangolare; \u00e8 affiancato da quattro lesene corinzie, che sostengono la trabeazione con la scritta \"Iesu et Mariae\", ed un grande timpano triangolare di coronamento.\nLa chiesa \u00e8 ad un'unica navata, con volta a botte e tre cappelle per lato. Essa misura 27 metri di lunghezza e circa 15 di larghezza; la cappella che compone l'altare maggiore \u00e8 di 7 metri per 7. La volta fu decorata da Giacinto Brandi con una tela raffigurante la \"Glorificazione della Vergine con i quattro evangelisti\"; sul cornicione della volta vi sono statue in stucco che raffigurano i profeti ed altri personaggi dell'Antico Testamento.\nSul lato sinistro della chiesa vi sono le cappelle dedicate a san Tommaso da Villanova, a San Giuseppe e alla Madonna del Divino Aiuto. Tra le cappelle, sono collocati due monumenti funebri: il primo \u00e8 dedicato ad Ercole e Luigi Bolognetti, fratelli del benefattore della chiesa, Giorgio Bolognetti, il cui monumento funebre si trova tra la cappella di san Giuseppe e quella della Madonna del Divino Aiuto.\nSul lato destro della chiesa vi sono le cappelle dedicate al Crocifisso, a San Nicola da Tolentino e a sant'Anna. Tra esse, due monumenti funebri: il primo dedicato a Pietro e Francesco Bolognetti (di Francesco Cavallini del 1681), il secondo a fra' Mario Bolognetti (di Francesco Aprile), esempi fra i pi\u00f9 caratteristici della scultura barocca funeraria.\nIl presbiterio e l'altare maggiore si caratterizzano per l'imponenza e la ricchezza dei materiali utilizzati. La tela d'altare \u00e8 di Giacinto Brandi e rappresenta \"Ges\u00f9 che incorona Maria\" (1680). Anche la pala d'altare della cappella di San Giuseppe, seconda sulla sinistra, che rappresenta la Nativit\u00e0, \u00e8 sempre di Giacinto Brandi, cos\u00ec come erano dello stesso pittore romano i due dipinti laterali della cappella, che scomparvero durante la soppressione napoleonica (1810-1815)."}
{"id": "1775786", "revid": "1543377", "url": "https://it.wikipedia.org/wiki?curid=1775786", "title": "Korsimoro", "text": "Korsimoro \u00e8 un dipartimento del Burkina Faso classificato come comune, situato nella provincia di Sanmatenga, facente parte della Regione del Centro-Nord.\nIl dipartimento si compone del capoluogo e di altri 24 villaggi: Baskoudr\u00e9\u2013Mossi, Baskoudr\u00e9-Peulh, Doll\u00e9, Foulla, Ilartenga, Imiougou-Natenga, Ipalla, Kiendpalogo, Kirbaka, Mederin-Peulh, Nimpoui, Noungou, Ouidin, Ouitenga-Poecin, Sabouri-Nakoara, Sabouri-Natenga, Sabouri-Sonkin, Soubouri-Soukia, Tamboko, Tansablogo, Tansin, Taonsgo, Toulgu\u00e9r\u00e9-Peulh e Zourtenga."}
{"id": "1775793", "revid": "287204", "url": "https://it.wikipedia.org/wiki?curid=1775793", "title": "Campionato d'Asia per club 1985-1986", "text": "Il Campionato d'Asia per club 1985-1986 \u00e8 stata la 5\u00aa edizione del massimo torneo calcistico asiatico per squadre di \"club\" maggiori maschili.\nPrima edizione del torneo dopo la sospensione avvenuta nel 1971, fu vinto dal Daewoo Royals che divenne la prima squadra sudcoreana a fregiarsi del titolo.\nSquadre partecipanti.\nLe seguenti squadre hanno partecipato al turno di qualificazione del torneo.\nFu prevista inoltre la partecipazione delle seguenti federazioni, le quali declinarono a causa della mancata organizzazione del campionato di calcio o della rinuncia a partecipare da parte del team campione:"}
{"id": "1775795", "revid": "228587", "url": "https://it.wikipedia.org/wiki?curid=1775795", "title": "Man\u00e9", "text": "Man\u00e9 \u00e8 un dipartimento del Burkina Faso classificato come comune, situato nella provincia di Sanmatenga, facente parte della Regione del Centro-Nord.\nIl dipartimento si compone del capoluogo e di altri 44 villaggi: Abra, Bangr\u00e9, Banguessom, Baskouda, Bou\u00efdi, Boulskom, D\u00e9b\u00e9r\u00e9, Enaba, Galla, Goassa, Gorin, Gosbila, Goudrin, Guinsa, Ignongo, Itaor\u00e9, Komestenga, Komsilga, Konl\u00e9bs\u00e9, Kou\u00efbanka, Koukour\u00e9, Koulogho, Lessitenga, Malou, Man\u00e9-Mossi, Man\u00e9-Peulh, Nakombogo, Namassa, Niongsin, Nonghin, Noungou de Komestenga, Noungou de Sanga, Ou\u00e9nan\u00e9, Sabouri, Samkoudougou, Sanga, Saorzi, Saou, Silmidougou, Tanlall\u00e9, Tanlargo, Tanz\u00e9ongo, Yabo e Zincko."}
{"id": "1775807", "revid": "110157", "url": "https://it.wikipedia.org/wiki?curid=1775807", "title": "Kevin Lyttle (album)", "text": "Kevin Lyttle \u00e8 l'album di debutto del cantante Soca Kevin Lyttle pubblicato il 27 luglio 2004 sotto l'etichetta Atlantic Records."}
{"id": "1775809", "revid": "74801", "url": "https://it.wikipedia.org/wiki?curid=1775809", "title": "Federico Michele di Zweibr\u00fccken-Birkenfeld", "text": "Membro del casato di Wittelsbach, fu padre di Massimiliano Giuseppe che divenne \"Re di Baviera\" e fu quindi capostipite della casata reale di Baviera.\nEra considerato uno degli uomini pi\u00f9 belli e illuminati del suo tempo e fu uno degli amanti di sua cognata, la principessa Elisabetta Augusta del Palatinato-Sulzbach.\nBiografia.\nInfanzia.\nEra figlio di Cristiano III del Palatinato-Zweibr\u00fccken e di Carolina di Nassau-Saarbr\u00fccken e spos\u00f2 Maria Francesca del Palatinato-Sulzbach (1724-1794). \nMatrimonio.\nIl 6 febbraio 1746, Federico Michele spos\u00f2 Maria Francesca di Sulzbach. Dopo aver avuto cinque figli, il rapporto con la moglie cominci\u00f2 a naufragare dal 1760.\nSedotta \"dal cattivo esempio della corte\", la Contessa cominci\u00f2 una relazione con un attore di Mannheim. Quando rimase incinta, Maria Francesca fu bandita dalla corte. A Strasburgo partor\u00ec un maschio, e fu poi confinata ad una semi-detenzione in vari monasteri, prima dalle Orsoline a Metz e poi dagli Agostiniani di Bonnevoie nel ducato di Lussemburgo. Dopo la morte di suo marito nel 1767, le fu permesso di tornare al castello di Sulzbach.\nCarriera militare.\nInizi\u00f2 la propria carriera nell'esercito a 18 anni al servizio della Francia sino a raggiungere il grado di tenente generale. Combatt\u00e9 con il maresciallo Charles Louis Auguste Fouquet de Belle-Isle nel 1742 all'assedio di Praga. Il 27 novembre 1746 si convert\u00ec al cattolicesimo da protestante quale era. Nel 1751 si port\u00f2 in visita a papa Benedetto XIV a Roma, dal quale ricevette la santa cresima. Fu lui a consigliargli di aggiungere al proprio nome di battesimo anche quello di Michele in ricordo dell'arcangelo Michele.\nDivenne poi generale feldmaresciallo e governatore di Mannheim. Nel 1758 si distinse come feldmaresciallo imperiale nel corso della guerra dei Sette anni e ricevette per la sua condotta la gran croce dell'Ordine militare di Maria Teresa. Nell'autunno del 1758 invase la Sassonia, prendendo la fortezza di Sonnenstein ed assediando Lipsia. L'anno seguente, Lipsia, Torgau, Wittenberg e Dresda vennero conquistate. Rese sicura la posizione del feldmaresciallo von Daun nella battaglia di Maxen e combatt\u00e9 nella battaglia di Strehlen. Nel 1761 diede le proprie dimissioni dall'esercito, cedendo il comando al feldmaresciallo Giovanni Serbelloni. Dopo la firma della pace di Hubertusburg, Federico Michele ricevette il comando generale della Boemia e divenne successivamente presidente della conferenza militare segreta imperiale.\nUltimi anni e morte.\nMassone, fu membro della loggia \"Carl zur Eintracht\" di Mannheim.\nMor\u00ec nel 1767 a Schwetzingen.\nDiscendenza.\nIl conte Federico Michele e Maria Francesca del Palatinato-Sulzbach ebbero cinque figli:\nEbbe anche altri figli illegittimi da una sua amante, Luisa Cheveau:"}
{"id": "1775811", "revid": "1543377", "url": "https://it.wikipedia.org/wiki?curid=1775811", "title": "Namissiguima (Centro-Nord)", "text": "Namissiguima \u00e8 un dipartimento del Burkina Faso classificato come comune, situato nella Provincia di Sanmatenga, facente parte della Regione del Centro-Nord.\nIl dipartimento si compone del capoluogo e di altri 10 villaggi: Balbou, Baskondo, Issao, Koglobaraogo, Koundibokin, Nawoubkiba, Nionranga, Pickoutenga\u2013Peulh, Tamsin e Tansablougou."}
{"id": "1775812", "revid": "287204", "url": "https://it.wikipedia.org/wiki?curid=1775812", "title": "Campionato d'Asia per Club 1986", "text": "Il Campionato d'Asia per club 1986 \u00e8 stata la 6\u00aa edizione del massimo torneo calcistico asiatico per squadre di \"club\" maggiori maschili.\nPer la prima volta nella sua storia il torneo fu vinto dal Furukawa Electric che, prevalendo nettamente nel girone finale della competizione, divenne la prima squadra giapponese a fregiarsi del titolo.\nFormula.\nFormato.\nIl formato della manifestazione (ripartita in tre turni complessivi) rimane inalterato salvo la fase finale, con la formula ad eliminazione diretta sostituita da un girone all'italiana.\nRisultati.\nPrimo turno.\nGruppo 6.\nIl girone, disputato nel Brunei con la formula del girone all'italiana, vide tre squadre partecipanti:\nStatistiche.\nVengono conteggiate le gare della fase finale."}
{"id": "1775815", "revid": "144796", "url": "https://it.wikipedia.org/wiki?curid=1775815", "title": "Federico di Wittelsbach", "text": ""}
{"id": "1775820", "revid": "767487", "url": "https://it.wikipedia.org/wiki?curid=1775820", "title": "Pensa (Burkina Faso)", "text": "Pensa \u00e8 un dipartimento del Burkina Faso classificato come comune, situato nella Provincia di Sanmatenga, facente parte della Regione del Centro-Nord.\nIl dipartimento si compone del capoluogo e di altri 13 villaggi: Ankouna, Badnongo, Bangkiemd\u00e9-Bangr\u00e9, Bou, Boulga, Doro, Faramoura, Mognaba, Nahi-Peulh, Ouapaci, Raogo, Yalgo e Zinib\u00e9ogo."}
{"id": "1775824", "revid": "2091899", "url": "https://it.wikipedia.org/wiki?curid=1775824", "title": "Ionas", "text": "La Ionas \u00e8 una nave ro-ro passeggeri appartenente alla Classe Superflex 2000.\nCaratteristiche.\nCome le altre unit\u00e0 della classe, lo \"Ionas\" \u00e8 un traghetto bidirezionale, dotato di prua e poppa simmetriche. Una delle caratteristiche salienti del progetto \u00e8 la mancanza di una vera e propria sala macchine: in configurazione originale la \"Ionas\" e le gemelle erano infatti dotate di dieci generatori Diesel Cummins posizionati in locali insonorizzati sul ponte principale, che fornivano potenza a quattro propulsori azimutali e la potenza elettrica per i servizi di bordo. In seguito otto diesel-generatori Cummins furono sostituiti con quattro Iveco, portando la potenza totale a 2.790\u00a0kW e quella elettrica generata a 2.734\u00a0kW.\nLa classe Superflex \u00e8 a sua volta divisa in due sottoclassi, le \"Tipo III\" e \"Tipo IV\", caratterizzate da una diversa configurazione degli spazi garage. Le \"Tipo IV\", delle quali la \"Ionas\" fa parte, in configurazione originale potevano trasportare 16 trailer, 90 automobili e 293 passeggeri, mentre le \"Tipo III\" avevano maggiore spazio dedicato ai trailer.\nNel periodo di propriet\u00e0 della Bluvia le rampe di accesso al ponte garage inferiore furono modificate; in seguito, dopo l'acquisto da parte di un armatore greco, la nave fu sottoposta ad ulteriori lavori alle sovrastrutture.\nStoria operativa.\nOttava di una serie di quindici unit\u00e0, la nave fu varata il 14 aprile 1988 presso il cantiere navale di Southwick con il nome di \"Superflex Hotel\". Venne consegnata alla compagnia proprietaria, la danese Vr Shipping, nel maggio successivo, ma l'entrata in servizio effettiva avvenne solo nel giugno 1990. Negli anni seguenti la nave fu noleggiata alla Scarlett Lines e messa in servizio tra Copenaghen e Landskrona o Helsingborg (Svezia), prendendo nel 1993 il nome di \"Freja Scarlett\". Con il fallimento della compagnia nell'ottobre 1993 la nave fu nuovamente fermata, rimanendo in disarmo fino al 1995, quando fu ceduta insieme alla gemella \"Superflex Golf\" ad una compagnia di navigazione spagnola, la ISNASA. Rinominata \"Miguel Hernandez\", fu utilizzata per collegamenti dalla Spagna verso il Marocco e la Tunisia. Tuttavia, nel 1998 anche la ISNASA fall\u00ec e il traghetto fu disarmato ad Algeciras. Vi rimase fino al 2003, quando fu acquistato, sempre insieme alla gemella, dalla societ\u00e0 genovese EneRmaR.\nDopo essere stato ristrutturato a Genova, fu messo in servizio tra Palau e La Maddalena nell'agosto 2004. Tuttavia, solo un anno dopo, nel settembre 2005, la nave fu ceduta a Bluvia, insieme alla gemella \"Razzoli\", in cambio delle unit\u00e0 gemelle \"Agata\" e \"Pace\".\nImmessa sulla rotta Villa San Giovanni - Messina, il suo impiego caus\u00f2 molte polemiche per i diversi incidenti e avarie di cui la nave si rese protagonista e fin\u00ec per navigare molto poco sulle acque dello stretto di Messina. Rinominata \"Mongibello\", in ricordo di una storica unit\u00e0 delle Ferrovie dello Stato in servizio dal 1949 al 1993, nel novembre 2008 fu fermata a tempo indeterminato dalla Capitaneria di porto di Messina per gravi inefficienze. Rimasta, dunque, ferma coattivamente per anni in condizioni di abbandono presso la banchina adiacente alle invasature ferroviarie del porto di Messina, la nave viene messa in vendita da Bluvia a settembre 2011 e acquistata dalla \"Corf\u00f9 Superflex II Ltd\", societ\u00e0 avente sede legale nelle isole Marshall. Ribattezzata \"Ionas\", fu immatricolata nel compartimento cipriota di Limassol. Lasci\u00f2 Messina alla volta della Grecia per i necessari lavori di ristrutturazione, come gi\u00e0 avvenuto per la gemella \"Reggio\", rinominata \"Dorieus\", il 31 luglio 2012, trainata dal rimorchiatore greco \"Michalis S\".\nGiunta in Grecia, la nave fu sottoposta a dei lavori di ristrutturazione ed entr\u00f2 in servizio, nel marzo 2014, tra Corf\u00f9 e Igoumenitsa. Gi\u00e0 a maggio la \"Ionas\" cambi\u00f2 rotta, venendo noleggiata ad una compagnia russa e prestando servizio in Crimea. Nell'aprile 2015 la \"Ionas\" fu noleggiata alla estone Saaremaa Laevakompanii, entrando in servizio a giugno tra Virtsu e Kuivatsu. Nel 2016 la nave fu noleggiata ad un'altra compagnia estone, che continu\u00f2 a utilizzarla sulla stessa rotta. In seguito, terminato il noleggio, la \"Ionas\" torn\u00f2 a collegare Corf\u00f9 e Igoumenitsa."}
{"id": "1775827", "revid": "921573", "url": "https://it.wikipedia.org/wiki?curid=1775827", "title": "Scott Fellows", "text": "\u00c8 il creatore e produttore dei famosi telefilm \"Ned - Scuola di sopravvivenza\" e \"Big Time Rush\" trasmessi entrambi su Nickelodeon, e delle serie animate \"Johnny Test\" e \"Supernoobs\". \u00c8 stato candidato all'Emmy per la colonna sonora di \"Due fantagenitori\"."}
{"id": "1775828", "revid": "555426", "url": "https://it.wikipedia.org/wiki?curid=1775828", "title": "Campionato d'Asia per club 1987-1988", "text": ""}
{"id": "1775830", "revid": "112856361", "url": "https://it.wikipedia.org/wiki?curid=1775830", "title": "Steve Moneghetti", "text": "Biografia.\nInizia a gareggiare nei 10000 metri: in questa specialit\u00e0 \u00e8 5\u00ba ai Giochi del Commonwealth 1986; nella stessa manifestazione si cimenta per la prima volta nella maratona, vincendo il bronzo. La sua prima vittoria nella gara lunga \u00e8 alla maratona di Berlino 1990.\nNel 1994 conquista la maratona di Tokyo e l'oro ai Giochi del Commonwealth. Ha gareggiato sui 42\u00a0km e 195 metri in quattro olimpiadi dal 1988 al 2000, con un miglior piazzamento a Seul 1988, quando fu 5\u00ba."}
{"id": "1775831", "revid": "2124952", "url": "https://it.wikipedia.org/wiki?curid=1775831", "title": "Sebastiano di Borbone-Spagna", "text": "Era l'unico figlio dell'Infanta Maria Teresa di Braganza, principessa di Beira, e dell'infante Pietro Carlo di Spagna, che mor\u00ec pochi mesi dopo la sua nascita. La madre era la prima figlia di Giovanni VI di Portogallo -allora reggente per la madre Maria I di Portogallo, malata di mente- mentre il padre era figlio di Gabriele di Borbone-Spagna, ultimogenito di Carlo III di Spagna. Quarto in linea di successione al momento della nascita, gli fu garantito il titolo di Infante di Portogallo, a cui si aggiunse quello di Infante di Spagna nel 1824, garantitogli da Ferdinando VII di Spagna, suo prozio.\nGuerra Civile.\nIn Portogallo divampava la guerra civile (dal 1826 al 1834), tra il re Michele del Portogallo e suo fratello maggiore Pietro IV del Portogallo, entrambi fratelli minori della madre di Sebastiano, che nel 1838 rispos\u00f2 il proprio cognato (vedovo della sorella minore Maria Francesca di Braganza, Carlo Maria Isidoro di Borbone-Spagna, conte di Molina, il primo pretendente del carlismo in Spagna. Maria Teresa, reazionaria, fu immediatamente sostenitrice dei Carlisti fin dall'inizio della disputa sulla successione nel 1833 e pass\u00f2 molto tempo nel loro quartier generale, nel nord della Spagna del Nord. Sebastiano partecip\u00f2 al secondo assedio di Bilbao e divenne comandante dell'Armata Carlista del Nord dal 30 dicembre 1836. Vinse la battaglia di Oriamendi (16 marzo 1837) contro la Legione Britannica guidata da George de Lacy Evans. Poi guid\u00f2 la fallita Spedizione Reale contro Madrid e fu costretto a ritirarsi al nord verso la fine del 1837.\nSituazione dinastica e famiglia.\nIl 15 gennaio 1837, nel mezzo della prima guerra carlista, il ventitreenne Sebastiano fu escluso, da una legge delle \"Cortes\" ratificata dal regio decreto della Reggente Maria Cristina di Borbone-Due Sicilie, dalla successione spagnola per la sua ribellione contro Isabella II di Spagna, e venne privato dei titoli e dello status di membro della Casa Reale. Questi provvedimenti ebbero valore anche per Michele I, per sua sorella Maria Teresa, per Don Carlos e i figli avuti dalla prima moglie. Solo nel 1859 Sebastiano fu reintegrato nei suoi titoli spagnoli in occasione del suo secondo matrimonio, quando torn\u00f2 in patria da Napoli, dove aveva vissuto fin dalla fine della guerra nel 1839.\nDapprima Sebastiano spos\u00f2 la cugina Maria Amalia (1818-1857) figlia di Francesco I delle Due Sicilie e della sua seconda moglie Maria Isabella ma il matrimonio, che dur\u00f2 vent'anni, rimase senza figli. Rimasto vedovo all'et\u00e0 di 50 anni, si rispos\u00f2 il 19 novembre 1860 con la nipote l'Infanta Maria Cristina di Spagna, molto pi\u00f9 giovane. Ebbero tre figli:\nL'ultimo capo di uno di questi rami, il duca di Hernani, adott\u00f2 negli anni settanta una lontana nipote, l'Infanta Margherita di Borbone-Spagna, duchessa di Soria, che divenne cos\u00ec la successiva duchessa di Hernani. Dopo la rivoluzione spagnola del 1868 che depose Isabella II, Sebastiano si ritir\u00f2 a Pau dove invano tent\u00f2 di riconciliare il ramo isabellista e carlista dei Borbone-Spagna, senza successo."}
{"id": "1775832", "revid": "122315", "url": "https://it.wikipedia.org/wiki?curid=1775832", "title": "Uccelli estinti del tardo Quaternario", "text": "Di seguito \u00e8 riportata una lista di uccelli estintisi nel tardo Quaternario: si tratta dunque esclusivamente di neorniti, in quanto tutte le altre linee evolutive di uccelli si estinsero durante il Cretaceo; inoltre, questi uccelli per la stragrande maggioranza si sono estinti per cause naturali (grandi cataclismi, competizione diretta con altri animali evolutisi in quel periodo), con interferenze umane scarse o nulle."}
{"id": "1775837", "revid": "2021316", "url": "https://it.wikipedia.org/wiki?curid=1775837", "title": "Palazzo Sertini", "text": "Palazzo Sertini si trova in via de' Corsi 1, angolo via de' Pescioni, a Firenze, davanti alla fiancata sud della chiesa di San Gaetano.\nStoria.\nIl palazzo \u00e8 di origine tre quattrocentesca e risale al tempo in cui era propriet\u00e0 della famiglia Sertini, una famiglia originaria di Passignano e Castelfiorentino, che si inurb\u00f2 nel XIV secolo prendendo il nome dal capostipite Ser Tino di Ser Vermiglio (\"Ser\" era l'appellativo per i notai).\nDella prima costruzione sono ancora apprezzabili resti di bozzato angolare al piano terreno e, sempre a questo livello, tra le finestre, tracce di nove mensoloni in pietra che dovevano sostenere lo sporto sulla strada, fatto demolire in base alle disposizioni del governo cittadino, nonostante i tentativi dell'allora proprietario, Giulio de' Nobili, di preservarlo nella sua originaria configurazione. La ricostruzione, a determinare le forme ancora sostanzialmente odierne, \u00e8 databile a dopo il 1490 e, secondo Walther Limburger, ricorda la maniera di Baccio d'Agnolo (soprattutto riguardo alle finestre rettangolari quadripartite da incrociature in pietra, come a palazzo Bartolini Salimbeni).\nAl XVI secolo risale la decorazione a graffiti di una parte del paramento esterno ad opera di Andrea Feltrini. Con la scomparsa della famiglia nel XVII secolo, le loro propriet\u00e0 passarono ai De Nobili, per poi pervenuire agli Incontri, ai Corsi, agli Arcovati e ai Visconti.\nNotevole fu il rischio di abbattimento completo durante l'epoca del Risanamento di Firenze, quando venne lambito dal \"piccone demolitore\" che apr\u00ec via dei Pescioni.\nNel 1903 furono restaurati i graffiti, gi\u00e0 ripassati nell'Ottocento. Al 1904 si data un restauro della porta su via de' Corsi e, nel 1926, l'allargamento della porta su via dei Pescioni. All'inizio degli anni novanta del Novecento l'edificio ha subito un ulteriore intervento complessivo.\nTra il 1917 e il 2020 l'edificio \u00e8 stato sede dellaBanca Commerciale d'Italia, ora della Banca Intesa Sanpaolo (che di fatto ha occupato anche l'edificio di via dei Pescioni 1 fino a luglio 2020). Il palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nNel luglio 2020 Palazzo Sertini \u00e8 stato acquistato da Alexandra Lavranos per il suo gruppo LXL.com.\nIl Piano Terra di Via dei Corsi e Via dei Pescioni sar\u00e0 ristrutturato per finalit\u00e0 commerciali al piano terra. Il primo piano comunemente chiamato \"Piano Nobile\" sar\u00e0 restaurato per gli uffici europei di LXL.com.\nDescrizione.\nAttualmente l'immobile, articolato su tre piani, presenta su via dei Pescioni un breve fronte di due assi, estendendosi poi per sette assi (pi\u00f9 due laterali con diversa configurazione delle finestre) su via de' Corsi. Le bucature sono rettangolari, architravate al piano nobile e allineate su un ricorso in pietra che funge da marcadavanzale. Anche il portale, soprelevato di due gradini rispetto al piano stradale, \u00e8 architravato e incorniciato in pietra. Corona il tutto una gronda alla fiorentina di significativo aggetto.\nCi\u00f2 che caratterizza il palazzo (e a lungo gli ha dato fama) \u00e8 tuttavia, su tutto il prospetto dal lato di via dei Pescioni e nella zona superiore del piano terreno su via de' Corsi, una decorazione a graffito originariamente tracciata da Andrea Feltrini (secondo Giorgio Vasari) e in buona parte rifatta nell'Ottocento, quando l'edificio sub\u00ec radicali restauri. A proposito del restauro del 1903, scriveva Guido Carocci su \"Arte e Storia\": \"de' graffiti lodati dal Vasari non restarono che pochi tratti al disotto degli sporti troncati e quelli della piccola facciata laterale, sufficienti per\u00f2 a darci una chiara idea della bellezza e della originale genialit\u00e0 di quella ricca decorazione\".\nAnche il portale \u00e8 architravato e incorniciato dalla pietra, con due gradini. Al primo piano sono alcuni semplici ferri portabandiera. Al centro della facciata, sopra le finestre del primo piano, \u00e8 uno scudo con cornice in pietra che reca l'arme della famiglia Sertini (di rosso, alla croce di Sant'Andrea d'oro, accantonata da quattro stelle a otto punte dello stesso, con il capo cucito d'Angi\u00f2).\nDall'ampio ambiente voltato che occupa per tutta la sua profondit\u00e0 l'edificio dal lato di via dei Pescioni si accede ad altri ambienti, con stesse caratteristiche architettoniche che tuttavia si trovano in corrispondenza del fronte dell'edificio segnato con il numero civico 1.\nBibliografia.\n , n. 651; \n , pp.\u00a091\u201393, n. 42, tavv. 88-98; "}
{"id": "1775839", "revid": "767487", "url": "https://it.wikipedia.org/wiki?curid=1775839", "title": "Ludwig B\u00fcchner", "text": "Biografia.\nMedico e fisiologo, studia medicina in varie universit\u00e0 tedesche e poi a Vienna, ottenendo in seguito la libera docenza in medicina a Tubingen, nel 1854. Dopo di ci\u00f2 riprende i suoi giovanili interessi filosofici e diventa uno dei pi\u00f9 importanti teorici della filosofia materialistica, pubblicando nel 1855 \"Forza e materia\" in cui espone il suo materialismo evoluzionistico. Un'opera che suscita interessi e consensi (di cui usciranno nei successivi cinquant'anni ben ventuno edizioni) ma anche il licenziamento dall'universit\u00e0. \nFinita la carriera accademica B\u00fcchner si dedica alla professione medica, che esercita a Giessen e a Strasburgo. Egli per\u00f2 continua a sviluppare i suoi studi filosofici pubblicando tra il 1857 e il 1894 le sue opere principali, mentre altre sue opere minori usciranno postume a cura di un fratello. La sua visione del mondo esposta in \"Natura e spirito\" e nelle opere successive diventa una sorta di vangelo materialistico nella cultura laicista dell'Ottocento. Egli \u00e8 anche il fondatore della \"Deutsche Freidenkerbund\" (Societ\u00e0 dei liberi pensatori tedeschi).\nPensiero.\nLa filosofia di B\u00fcchner consta di un materialismo radicale di tipo evoluzionistico in cui i processi meccanici determinano l'evolvere della realt\u00e0 materiale, con l'esclusione di ogni finalismo. Ci\u00f2 che passa per spirito e pensiero non \u00e8 altro che il prodotto di processi evolutivi della materia. Essa \u00e8 \u201cil fondamento originario di ogni esistenza\u201d. Evidente in tutto ci\u00f2 l'influsso oltre che di Darwin anche di Moleschott, nel concepire una materia che nelle sue infinite trasformazioni crea anche gli aspetti della realt\u00e0 che possono sembrare immateriali."}
{"id": "1775840", "revid": "1904508", "url": "https://it.wikipedia.org/wiki?curid=1775840", "title": "Maria de las Mercedes di Borbone-Spagna", "text": "Biografia.\nNata al Palazzo reale di Madrid, Maria de las Mercedes era la figlia maggiore di Alfonso XII e della sua seconda moglie, Maria Cristina d'Austria. La sua madrina fu la regina Isabella II, sua nonna paterna, che arriv\u00f2 da Parigi per assistere alla nascita della sua prima nipote. Ci fu una grande delusione, perch\u00e9 la famiglia e la nazione speravano in un maschio. La bambina pertanto venne trattata solo come un'infanta. Il 12 novembre 1882 nacque sua sorella, l'infanta Maria Teresa. Il matrimonio dei suoi genitori entr\u00f2 in crisi: Alfonso aveva sposato Maria Cristina al fine di assicurarsi la successione al trono e rimase deluso quando diede alla luce due figlie, mentre lui aveva gi\u00e0 due figli nati da due relazioni extraconiugali. Nel luglio del 1883, Maria Cristina lasci\u00f2 la corte spagnola e viaggi\u00f2 con le figlie a visitare la propria famiglia in Austria.\nNell'estate del 1884 la salute di Alfonso XII peggior\u00f2, avendo contratto la tubercolosi. Dopo un breve miglioramento, il re mor\u00ec il 25 novembre 1885 e Maria de las Mercedes divenne il capo dello Stato di Spagna sotto la reggenza di sua madre. Non fu proclamata sovrana, perch\u00e9 sua madre era incinta. La nascita di un'altra sorella avrebbe fatto di lei la regina, ma Maria Cristina partor\u00ec un maschio, che divenne re Alfonso XIII alla sua nascita, il 17 maggio 1886.\nFormazione.\nMercedes fece la sua prima apparizione pubblica alla corte reale durante la reggenza della madre. La formazione della principessa delle Asturie e di sua sorella minore, l'infanta Maria Teresa, era stata limitata al palazzo reale di Madrid in un ambiente austero guidato da due vedove: la loro madre e la loro zia paterna, Isabella. Nonostante il suo status costituzionale, Maria de las Mercedes non ricevette un'educazione che l'avrebbe preparata per governare la nazione, ma un'educazione convenzionale alle principesse del suo tempo. C'erano lezioni di pianoforte, pittura, lavoro a maglia e la regina coinvolgeva la figlia nei doveri del palazzo. Una particolare attenzione fu rivolta all'obbedienza e ai precetti religiosi.\nMaria de las Mercedes divenne una giovane donna seria, timida e poco attraente. Assomigliava agli Asburgo, a causa del suo lungo viso. Nella sua adolescenza Maria de las Mercedes accompagn\u00f2 la madre nei suoi viaggi all'estero, in visita alla nonna paterna a Parigi e alla sua zia paterna a Monaco di Baviera e la nonna materna Elisabetta Francesca a Vienna.\nLa situazione in Spagna si complic\u00f2 con la guerra ispano-americana del 1898. Lei e sua sorella, per volere della madre, non ebbero il permesso di prendere parte alla vita sociale della nobilt\u00e0 spagnola. La regina offr\u00ec una festa nel palazzo reale in occasione del debutto in societ\u00e0 delle sue figlie, il 9 maggio 1899. Al ballo, Mercedes si innamor\u00f2 del principe Carlo Tancredi di Borbone-Due Sicilie.\nMatrimonio.\nIl principe Carlo, primo cugino della regina Maria Cristina, apparteneva alla famiglia reale delle due Sicilie ed era arrivato in Spagna anni prima per intraprendere la carriera militare nell'esercito spagnolo. Egli venne scelto come futuro marito di Maria de las Mercedes sia dalla regina Maria Cristina che dall'infanta Isabella. Si era ritenuto di primaria importanza far sposare Maria de las Mercedes ad un membro della famiglia Borbone, al fine di evitare un cambiamento dinastico nel caso lei fosse succeduta a suo fratello. Il principe Carlo offriva altri vantaggi come sposo della principessa delle Asturie. Egli non apparteneva a una famiglia reale regnante e quindi poteva stabilirsi in modo permanente in Spagna e ricevere la nazionalit\u00e0 spagnola. Dovette per\u00f2 rinunciare ai suoi diritti alla corona delle Due Sicilie, siccome era terzo in linea di successione dopo il padre e il fratello maggiore.\nCarlo era di carattere serio, timido, bello, e Maria de las Mercedes era attratta da lui. Il loro fidanzamento venne annunciato il 14 dicembre 1899. Si prospett\u00f2 subito una forte opposizione del partito liberale, della fazione repubblicana e di un ampio spettro della societ\u00e0 spagnola. Non c'era nulla di personale contro il principe stesso, ma suo padre, il conte di Caserta, era stato un generale nell'ultima guerra carlista e aveva preso parte al saccheggio della citt\u00e0 di Cuenca. Si temeva che Carlo, dopo aver sposato Maria de las Mercedes, avrebbe portato il partito carlista troppo vicino al trono di Spagna.\nIl giorno delle nozze le strade che conducono al palazzo reale furono barricate per paura dei manifestanti e un vasto schieramento di truppe venne schierato per le vie della capitale. Non vi furono, tuttavia, incidenti di rilievo; la cerimonia venne celebrata il 14 febbraio 1901 nella cappella del palazzo reale di Madrid. Carlo venne creato infante di Spagna e principe reale.\nLa coppia visse al palazzo reale di Madrid in prossimit\u00e0 della regina Maria Cristina, come lei stessa aveva voluto.\nQuando era incinta del suo terzo figlio, 20 giorni prima del parto, Maria si ammal\u00f2 gravemente. Le venne diagnosticata un'appendicite, che inizialmente era stata identificata come semplici crampi intestinali. Il 16 ottobre 1904 diede alla luce prematuramente il suo terzo figlio, la principessa Isabella Alfonsa.\nLa salute della madre era cos\u00ec seriamente compromessa che venne data poca attenzione alla bambina, che venne creduta morta fino a quando il giovane re Alfonso si rese conto che era viva. Mercedes mor\u00ec il giorno seguente, il 17 ottobre 1904, circondata dalla sua famiglia.\nI suoi figli furono lasciati alle cure della regina Maria Cristina e crebbero alla corte del re Alfonso XIII.\nIl vedovo si rispos\u00f2 e una delle sue figlie fu la madre del re Juan Carlos di Spagna.\nDiscendenza.\nMaria e Carlo ebbero tre figli:"}
{"id": "1775849", "revid": "287204", "url": "https://it.wikipedia.org/wiki?curid=1775849", "title": "Directors Guild of America Award", "text": "Directors Guild of America Award (DGA Award) \u00e8 un premio assegnato annualmente dalla Directors Guild of America, sindacato che rappresenta i registi statunitensi. Oltre ad essere uno dei pi\u00f9 prestigiosi premi per i registi, \u00e8 considerato come il pi\u00f9 attendibile anticipatore della vittoria al premio Oscar.\nStoria.\nIl primo DGA Award fu assegnato come \"Honorary Life Member\" nel 1938 a David W. Griffith, mentre il primo DGA Award per il \"Notevole raggiungimento alla regia\" fu assegnato nel 1949 a Joseph Mankiewicz per il film \"Lettera a tre mogli\".\nNegli anni molti registi furono insignito del premio, per citarne alcuni Elia Kazan per \"Fronte del porto\", Mike Nichols per \"Il laureato\", John Schlesinger per \"Un uomo da marciapiede\", Steven Spielberg per \"Il colore viola\", \"Schindler's List\" e \"Salvate il soldato Ryan\", Francis Ford Coppola per \"Il padrino\" e \"Il padrino - Parte II\", Ang Lee per \"La tigre e il dragone\" e \"I segreti di Brokeback Mountain\", Ron Howard per \"Apollo 13\" e \"A Beautiful Mind\", Martin Scorsese per \"The Departed\"; Alfonso Cuar\u00f3n per \"Gravity\" e \"Roma\"; Sam Mendes per \"American Beauty\" e \"1917\" e molti altri. Da segnalare che in 73 edizioni del premio (fino al 2021), solo in nove occasioni chi ha vinto il DGA non ha poi vinto il premio Oscar. Il regista messicano Alejandro Gonz\u00e1lez I\u00f1\u00e1rritu \u00e8 l'unico ad averlo vinto per due anni di seguito, nel 2015 e 2016, mentre Steven Spielberg \u00e8 il regista con il maggior numero di premi vinti: 3 (1986, 1994 e 1999). Nella storia del premio anche due vittorie femminili: Kathryn Bigelow nel 2010 per \"The Hurt Locker\" e Chlo\u00e9 Zhao nel 2021 per \"Nomadland\"."}
{"id": "1775854", "revid": "71433", "url": "https://it.wikipedia.org/wiki?curid=1775854", "title": "DGA Award", "text": ""}
{"id": "1775855", "revid": "71433", "url": "https://it.wikipedia.org/wiki?curid=1775855", "title": "DGA Awards", "text": ""}
{"id": "1775857", "revid": "71433", "url": "https://it.wikipedia.org/wiki?curid=1775857", "title": "Directors Guild of America Awards", "text": ""}
{"id": "1775858", "revid": "184755", "url": "https://it.wikipedia.org/wiki?curid=1775858", "title": "Spirito Santo nell'Antico Testamento", "text": "Lo Spirito Santo \u00e8, secondo la religione cristiana ed islamica, lo spirito di Dio.\nIl nome \u00abSpirito\u00bb traduce il termine ebraico \u05e8\u05d5\u05d7 (\"ruah\") che, nel suo senso primario significa \"soffio\", \"aria\", \"vento\", \"respiro\".\nSi tenga presente che secondo l'Ebraismo nel Tanakh non vi \u00e8 alcun riferimento ad un supposto \"spirito santo\" la cui corrispondente locuzione biblica \u00e8 sempre stata tradotta ed interpretata in ambito ebraico semplicemente come \"ispirazione profetica\" e Profezia. Ruah HaKodesh letteralmente significa \"vento santo\" o \"ispirazione santa\".\nNemmeno l'Islam condivide l'interpretazione cristiana circa lo spirito santo essendo esso, come l'ebraismo, una religione monoteista pura; rifiutano entrambi, invece, qualsiasi cedimento alla nozione assolutamente unitaria di D-io.\nPrima della creazione.\nUn primo accenno allo Spirito \u00e8, secondo la dottrina cristiana, nell'inno a Dio creatore, che apre il libro della Genesi: in cui si afferma che lo spirito era presente prima della creazione del mondo.\nNel libro dei Proverbi la Sapienza di Dio dice di essere stata creata da Dio come inizio della sua attivit\u00e0, prima di ogni sua opera:\nFunzione creante.\nLo spirito \u00e8 partecipe alla Creazione: \nIn questo passo, \"spirito\" traduce il termine ebraico \"respiro\". Il racconto della Creazione \u00e8 considerato dagli ebrei e dalla maggioranza delle confessioni cristiane una rappresentazione simbolica che esprime come il desiderio di Dio fosse alla base della creazione. Nel linguaggio dell'Antico Testamento, Dio \u00e8 spesso raffigurato con le qualit\u00e0 tipiche di un re, perci\u00f2 il concetto di \"volont\u00e0\" \u00e8 associato a quello di \"parola\" o \"respiro\", poich\u00e9 attraverso una parola di comando il re ottiene ci\u00f2 che desidera. Questa interpretazione si appoggia su altri passi biblici, quale ad esempio nel Salmo 32(33),6: \nFunzione generante.\nSecondo le Scritture, il soffio vitale e vivificante di Dio non \u00e8 limitato alla Creazione, ma opera continuamente nel creato. Questa funzione \u00e8 espressa per esempio nel Salmo 103(104), 30:\nFunzione conducente.\nNell'Antico Testamento allo spirito di Dio \u00e8 attribuita inoltre la funzione di guida del suo popolo, Israele, soprattutto nelle grandi svolte. Alcuni esempi:\nNel Libro dell'Esodo sono riportate le vicende di Mos\u00e8 e del popolo ebraico in fuga dall'Egitto. In tale libro, la presenza di Dio \u00e8 identificata con la \"nube\", attraverso la quale l'uomo pu\u00f2 accedere alla divinit\u00e0. Alcuni esempi di passaggi in cui questo concetto \u00e8 espresso sono:\nLa \"nube\" \u00e8 quindi simbolo della presenza Divina a cui l'uomo pu\u00f2 accedere e grazie alla quale viene trasmesso spirito: \nLo Spirito Santo \u00e8 la \"Luce della Rivelazione\" della presenza divina concessa all'uomo da Dio favorito.\nLo Shem\u00e0, una delle principali preghiere del popolo d'Israele, elenca i benefici che Israele otterr\u00e0 se osserver\u00e0 la Torah:\nDimensione Messianica.\nL'Antico Testamento contiene l'annuncio messianico. "}
{"id": "1775859", "revid": "640389", "url": "https://it.wikipedia.org/wiki?curid=1775859", "title": "Atletica leggera ai Giochi della XXVI Olimpiade - Maratona maschile", "text": "La maratona ha fatto parte del programma di atletica leggera maschile ai Giochi della XXVII Olimpiade. La competizione si \u00e8 svolta il 4 agosto 1996 nella citt\u00e0 di Atlanta, con arrivo nello Stadio olimpico.\nFinale.\nLa gara si svolge in condizioni atmosferiche difficili, a causa del 92% di umidit\u00e0. Il ritmo iniziale di gara non pu\u00f2 che essere controllato. Poco dopo il 30\u00ba km si ha il primo strappo, ad opera di Josia Thugwane. Il sudafricano viene raggiunto dal coreano Lee Bong-Ju, mentre Erick Wainaina e Mart\u00edn Fiz rimangono distanziati di una cinquantina di metri.\nSuccessivamente anche Waianina riesce a raggiungere la testa della corsa. I tre proseguono indisturbati fino alla fine della gara, giocando a scattare ed a controscattare tra di loro. Il gioco del gatto col topo prosegue fino al traguardo; ne esce il finale pi\u00f9 serrato di sempre per una maratona olimpica: i tre medagliati giungono separati da solo 8 secondi! Danilo Goffi, nono, \u00e8 il migliore degli italiani. Josia Thugwane \u00e8 il primo nero sudafricano a vincere l'oro alle Olimpiadi."}
{"id": "1775860", "revid": "767487", "url": "https://it.wikipedia.org/wiki?curid=1775860", "title": "Something About Airplanes", "text": "Something About Airplanes \u00e8 il primo album in studio del gruppo musicale statunitense Death Cab for Cutie, pubblicato il 18 agosto 1998 dalla Barsuk Records.\nLe canzoni \"President Of What?\", \"Champagne From A Paper Cup\", \"Pictures In An Exhibition\", \"Amputations\" e \"Line Of Best Fit \"erano gi\u00e0 state registrate per la compilation \"You Can Play These Songs with Chords\". Queste tracce furono comunque registrate nuovamente per l'album.\nNote.\nDeath Cab For Cutie: Discografia: Something About Airplanes\nCollegamenti esterni.\n Tim Frommer. DAA Artist Archive: Death Cab for Cutie Dancing About Architecture."}
{"id": "1775861", "revid": "116489586", "url": "https://it.wikipedia.org/wiki?curid=1775861", "title": "Frequenza d'aggiornamento", "text": "La frequenza d'aggiornamento (a volte semitradotto dall'inglese \"velocit\u00e0 di refresh\"), \"refresh rate\" o frequenza verticale \u00e8 il numero di volte in un secondo in cui viene ridisegnata l'immagine su un display.\nUna frequenza pi\u00f9 alta risulta meno stancante per la vista.\nDescrizione.\nNon deve essere confuso con la frequenza dei fotogrammi perch\u00e9 la velocit\u00e0 di aggiornamento include anche la ripetizione della stessa immagine mentre la frequenza dei fotogrammi indica quante nuove immagini al secondo sono trasmesse da una sorgente.\nInoltre la frequenza d'aggiornamento dello schermo pu\u00f2 essere maggiore rispetto alle foto per secondo del video, mentre non \u00e8 possibile apprezzare l'opposto dato che le immagini extra non verrebbero visualizzate allo schermo.\nPer esempio, un TV CRT a 100 Hz ha un'immagine pi\u00f9 stabile di un TV catodico tradizionale perch\u00e9 la stessa immagine \u00e8 ripetuta per 4 volte.\nUso.\nSui display CRT pi\u00f9 si aumenta la velocit\u00e0 di aggiornamento pi\u00f9 si diminuisce lo sfarfallamento dell'immagine defaticando cos\u00ec l'occhio. Per\u00f2 se la velocit\u00e0 di aggiornamento aumenta oltre a quella raccomandata, il display si pu\u00f2 danneggiare.\nLa frequenza standard di un monitor CRT di PC normalmente \u00e8 di 60 Hz, ma esistono anche visualizzazioni interlacciate, con frequenze pi\u00f9 basse, anche se in realt\u00e0 la frequenza risulta doppia, dato che per completare un'immagine si creano due immagini. In ogni caso non si dovrebbe scendere a valori molto bassi questo per non danneggiare la retina dell'occhio umano che, com'\u00e8 noto, ha un suo intervallo di rinnovo dell'immagine verso il cervello ma che ha anche la capacit\u00e0 neurologica di adeguarsi, al prezzo di un grande affaticamento visivo, alle frequenze di aggiornamento basse, fino al sorgere di problemi neurologici temporanei o stabili. In questo senso, hanno la loro ragion d'essere le raccomandazioni di un quarto d'ora di pausa da effettuarsi dopo ogni ora o meno passata davanti a un terminale (soprattutto CRT, ossia a tubo catodico) per lavoro o per gioco."}
{"id": "1775863", "revid": "1149807", "url": "https://it.wikipedia.org/wiki?curid=1775863", "title": "Shadow Fighter", "text": "Shadow Fighter in lingua inglese letteralmente significa \"Combattente dell'Ombra\".\nPu\u00f2 essere riferito a:"}
{"id": "1775864", "revid": "167080", "url": "https://it.wikipedia.org/wiki?curid=1775864", "title": "Hallstattiano", "text": ""}
{"id": "1775866", "revid": "167080", "url": "https://it.wikipedia.org/wiki?curid=1775866", "title": "Periodo di Hallstatt", "text": ""}
{"id": "1775869", "revid": "6923", "url": "https://it.wikipedia.org/wiki?curid=1775869", "title": "Isabella di Borbone-Spagna", "text": "L'infanta Isabella fu una figura di spicco durante il regno di suo fratello, il re Alfonso XII di Spagna, e durante la minore et\u00e0 di suo nipote, il re Alfonso XIII, poich\u00e9 era il membro pi\u00f9 popolare della famiglia reale spagnola. Dopo la caduta della monarchia di Alfonso XIII, ella rifiut\u00f2 l'offerta dei repubblicani di continuare a vivere in Spagna e mor\u00ec esule in Francia.\nBiografia.\nInfanzia.\nNata nel Palazzo reale di Madrid il 20 dicembre 1851, era la maggiore delle figlie femmine sopravvissute della regina Isabella II e di suo marito, il re consorte Francesco d'Assisi di Borbone-Spagna. La sua nascita fu molto attesa, dal momento che in precedenza sua madre aveva dato alla luce un maschio che era morto poche ore dopo. Nella tumultuosa era delle rivolte carliste e della sporadica guerra civile, Isabella fu immediatamente riconosciuta come l'erede al trono di sua madre e le fu concesso il tradizionale titolo principesco della corona delle Asturie.\nLa bambina fu battezzata il giorno successivo alla nascita con i nomi di Mar\u00eda Isabel Francisca de As\u00eds Cristina Francisca de Paula Dominga. Il matrimonio dei suoi genitori era infelice. All'et\u00e0 di sedici anni la regina Isabella II aveva sposato contro la sua volont\u00e0 Francesco, duca di Cadice, che era per due volte suo cugino di primo grado. La regina, che non super\u00f2 mai l'antipatia verso il suo effeminato marito, trov\u00f2 uno sbocco alla sua natura passionale intessendo rapporti extraconiugali. Gli storici ed i biografi attribuiscono la paternit\u00e0 dell'infanta Isabella a Jos\u00e9 Ruiz de Arana y Saavedra (1826 - 1891), un giovane aristocratico ed ufficiale militare spagnolo. Ruiz de Arana proveniva dai circoli di palazzo e suo padre, il conte di Sevilla La Nueva, era usciere agli ambasciatori. La relazione tra la regina Isabella e Ruiz de Arana dur\u00f2 dal 1851 al 1856. Fu con una certa riluttanza che Francesco riconobbe Isabella come sua figlia, come avrebbe fatto in seguito con tutti i figli della regina Isabella II nati durante il loro travagliato matrimonio.\nIl 2 febbraio 1852 Isabella II stava effettuando una tradizionale visita alla chiesa della Vergine di Atocha, presentando la figlia al pubblico, quando fu accoltellata da un prete pazzo. La regina fu salvata dallo spessore del suo corsetto e la ferita non la mise in pericolo di vita.\nCome crebbe, la principessa Isabella cominci\u00f2 ad apparire in pubblico in compagnia dei suoi genitori. Divent\u00f2 popolarmente nota con il soprannome \"la Chata\". Trascorse i suoi primi anni come figlia unica. C'erano sei anni di differenza tra Isabella ed il successivo fratello sopravvissuto, il futuro re Alfonso XII di Spagna. Altre sorelle completarono la famiglia. Isabella perse il titolo di principessa delle Asturie in seguito alla nascita di suo fratello il 28 novembre 1857 ed assunse il rango di Infanta di Spagna.\nL'infanta Isabella fu allevata separatamente dal resto dei suoi fratelli e sorelle. I rapporti tra il re consorte Francesco ed i suoi presunti figli era freddo e formale. Isabella II era assorta dal suo regno turbolento e dalla sua vita privata, alternata a periodi di grande affetto verso i suoi figli e dal lontano approccio verso l'infanzia che era usanza del tempo.\nElla ricevette un'educazione migliore rispetto a quella di sua madre e fu l'unica fra i suoi fratelli e sorelle allevata durante il regno della loro madre. L'accento fu posto sulle lingue; la giovane infanta era inoltre molto interessata alla musica e all'equitazione, hobby di cui si dilett\u00f2 per tutta la vita.\nMatrimonio.\nIn quanto erede presunta alla corona, e con un unico fratello di salute delicata che la separava dal trono, c'era un grande interesse nel combinare un prossimo matrimonio per l'infanta Isabella, al fine di fornire discendenti. Antonio C\u00e1novas del Castillo, primo ministro di Isabella II, concep\u00ec l'idea di darla in moglie al principe Amedeo di Savoia, la cui sorella, Maria Pia, aveva di recente sposato Luigi I del Portogallo. La regina Isabella non era entusiasta della proposta, ma acconsent\u00ec ad un colloquio tra sua figlia ed il principe sabaudo. Il progetto fall\u00ec. Per ragioni politiche, Isabella II aveva dovuto riconoscere l'unificazione italiana sotto la corona sabauda e, per compensare i suoi cugini della dinastia Borbone delle Due Sicilie rimasti sconvolti da questo riconoscimento, la regina combin\u00f2 il matrimonio della sua primogenita con uno dei fratellastri del sovrano appena deposto, Francesco II delle Due Sicilie, il principe Gaetano di Borbone-Due Sicilie, conte di Girgenti (1846\u201371), quarto dei figli maschi che il re Ferdinando II delle Due Sicilie aveva avuto dalla sua seconda moglie, l'arciduchessa d'Austria Maria Teresa d'd'Asburgo-Teschen. Il principe Gaetano aveva da poco perso la madre e uno dei suoi fratelli minori, e la sua famiglia era in difficolt\u00e0 finanziarie. Gaetano era un primo cugino della madre e del padre di Isabella.\nNell'aprile 1868 il principe Gaetano arriv\u00f2 in Spagna e il matrimonio fu rapidamente organizzato per venire celebrato un paio di settimane pi\u00f9 tardi. N\u00e9 l'infanta Isabella n\u00e9 Gaetano erano entusiasti del progetto. Gaetano era alto e di buon cuore, ma senza un soldo e afflitto da problemi di salute. Era noto per la sua mancanza di intelletto. L'infanta Isabella era di bassa statura, bionda, con gli occhi azzurro chiari e con un piccolo naso all'ins\u00f9. Era obbediente, conservatrice e testarda.\nIl matrimonio ebbe luogo in mezza pompa magna il 13 maggio 1868. Dopo questo matrimonio, Isabella II concesse a Gaetano il titolo di infante di Spagna. Dopo le nozze, la giovane coppia intraprese una lunga luna di miele che li port\u00f2 prima a far visita alla famiglia acquisita di lei, che risiedeva presso la corte austriaca. Sulla via del ritorno in Spagna, mentre facevano visita a Napoleone III e all'imperatrice Eugenia a Fontainebleau, ricevettero la notizia della rivoluzione che cost\u00f2 ad Isabella II il trono. Gaetano si affrett\u00f2 a rientrare in Spagna e combatt\u00e9, difendendo la monarchia, nella battaglia di Alcolea, la cui sconfitta segn\u00f2 la fine del regno di Isabella II. La regina deposta attravers\u00f2 il confine con la Francia con la famiglia reale e si stabil\u00ec in esilio a Parigi, dove la stava aspettando l'infanta Isabella. Inizialmente l'infanta Isabella e Gaetano vissero anch'essi a Parigi in una casa che apparteneva allo zio di Gaetano, il conte d'Aquila. Gaetano era afflitto da problemi di salute e depressione.\nPer due anni la coppia intraprese una serie di viaggi attraverso l'Europa, visitando l'Austria, la Germania e l'Inghilterra, cercando invano di migliorare la salute di Gaetano. Con l'aiuto dei suoi due aiutanti di campo, Gaetano riusc\u00ec a nascondere a sua moglie per tutto il tempo che pot\u00e9 la vera natura della sua malattia. Era un epilettico. Un giorno egli ebbe un attacco in presenza di sua moglie, che non aveva avuto il minimo sentore circa la vera natura della malattia di Gaetano. All'inizio di una gravidanza, l'infanta Isabella sub\u00ec un aborto spontaneo. La perdita del loro bambino, la perdita della corona spagnola, e la sua salute in declino contribuirono a sprofondare Gaetano in una profonda depressione ed egli tent\u00f2 il suicidio. Dopo tale avvenimento, a Gaetano non fu permesso di rimanere solo e tra Isabella e i suoi stessi aiutanti egli era costantemente monitorato. Tuttavia, il 26 novembre 1871 mentre erano ospitati in un hotel di Lucerna, in Svizzera, Gaetano riusc\u00ec a chiudersi in una stanza e si spar\u00f2 alla testa. Fu trovato ancora vivo, ma mor\u00ec poco dopo.\nGiovane vedova di appena venti anni, l'infanta Isabella, che era diventata molto legata a suo marito, pianse la sua tragica morte. Si trasfer\u00ec al palazzo di Castiglia a Parigi con la madre, l'ex-regina Isabella.\nVita successiva.\nIl 29 dicembre 1874 il fratello Alfonso, fu collocato sul trono spagnolo al posto della loro madre. Poco dopo, l'infanta Isabella fu chiamata dal governo a tornare in Spagna come prima dama della corte ed erede presunta al trono. Era ancora una volta la principessa delle Asturie come erede alla corona spagnola. Durante questo periodo si prospettarono per lei diversi progetti perch\u00e9 si risposasse. L'arciduca d'Austria Luigi Salvatore d'Asburgo-Lorena, che gi\u00e0 viveva in Spagna, fu la prima scelta del governo, ma una volta che il suo comportamento eccentrico divenne noto, questa idea fu abbandonata. Un altro candidato fu il principe Arnulf di Baviera, ma Isabella non desiderava risposarsi, e il fratello, che le era molto legato, alla fine rispett\u00f2 i suoi desideri.\nDurante i primi anni di regno del fratello, Isabella fu per lui una grande risorsa propugnatrice della causa monarchica. Dopo che la madre, la ex-regina Isabella, torn\u00f2 a vivere permanentemente in Francia, le tre sorelle pi\u00f9 giovani di Isabella furono poste sotto le sue cure ed ella forn\u00ec loro una buona educazione. Le due pi\u00f9 grandi, le infante Pilar e Paz, non crearono problemi, come invece fece la pi\u00f9 giovane, la vivace infanta Eulalia.\nIsabella funse anche da guida per la sua giovane cugina, Mercedes d'Orl\u00e9ans, che aveva sposato suo fratello nel 1880 e che l'aveva, come nuova regina, rimpiazzata come prima dama del regno. Il matrimonio di suo fratello le permise di dedicare pi\u00f9 tempo ai suoi hobby e ai viaggi. In seguito alla prematura morte della regina Mercedes, Isabella scelse l'arciduchessa Maria Cristina d'Austria come sua nuova cognata e la favor\u00ec come moglie del fratello. Maria Cristina era nipote di una buona amica di Isabella, l'arciduchessa Maria Carolina d'Asburgo-Teschen, che era stata una seconda madre per Gaetano ed i suoi fratelli e sorelle."}
{"id": "1775877", "revid": "830939", "url": "https://it.wikipedia.org/wiki?curid=1775877", "title": "Paraklays\u00edthyron", "text": ""}
{"id": "1775882", "revid": "124468937", "url": "https://it.wikipedia.org/wiki?curid=1775882", "title": "Eulalia di Borbone-Spagna", "text": "Battezzata il 14 febbraio 1864 con i nomi di Maria Eulalia Francisca de Asis Margarita Roberta Isabel Francisca de Paula Cristina Maria de la Piedad, ebbe come padrino il duca Roberto I di Parma e per madrina la sorella di questi, la principessa Margherita di Borbone-Parma.\nNel 1868 la famiglia reale dovette lasciare la Spagna per la rivoluzione, trasferendosi cos\u00ec a Parigi; pochi anni dopo, a Roma, ricevette la Prima Comunione direttamente da Papa Pio IX. Nel 1874 suo fratello, il re Alfonso XII di Spagna, torn\u00f2 al potere, al posto della loro madre abdicataria, la regina Isabella II, e tre anni dopo Eulalia torn\u00f2 in Spagna, vivendo dapprima all'Escorial con la madre, poi nell'Alc\u00e1zar di Siviglia e infine a Madrid.\nMatrimonio e figli.\nIl 6 marzo 1886, a Madrid, Eulalia spos\u00f2 il suo primo cugino, l'infante Antonio d'Orl\u00e9ans, figlio di Antonio d'Orl\u00e9ans, duca di Montpensier, e dell'infanta Luisa Ferdinanda di Borbone-Spagna, officiante il cardinale Zeferino Gonz\u00e1lez y D\u00edaz Tu\u00f1\u00f3n, arcivescovo di Siviglia; le nozze furono posticipate di molti mesi a causa della morte prematura di re Alfonso XII. Gli sposi trascorsero la luna di miele nel palazzo reale di Aranjuez.\nEulalia e Antonio ebbero due figli:\nDopo la nascita del secondogenito, Eulalia e Antonio fecero vite separate. Eulalia fu l'amante del conte George Jametel, primo marito della duchessa Maria di Meclemburgo-Strelitz.\nViaggio negli Stati Uniti.\nEulalia viaggi\u00f2 molto, dividendosi tra la Spagna e Parigi, visitando spesso l'Inghilterra e andando, nel maggio 1893, negli Stati Uniti. Raggiunse dapprima L'Avana e da qui si diresse a Washington, dove fu ricevuta dal presidente Grover Cleveland alla Casa Bianca, e infine prosegu\u00ec per New York City. Successivamente fu ammessa come membro tra le Figlie della Rivoluzione Americana in quanto discendente di Carlo III di Spagna.\nLibri.\nEulalia fu autrice di parecchie opere che crearono scalpore all'interno delle Case Reali, senza che comunque questo le precludesse l'accesso ai salotti e alle corti sia di Spagna che degli altri regni europei. Nel 1912, sotto lo pseudonimo di \"contessa d'Avila\", Eulalia pubblic\u00f2 \"Au fil de la vie\" (Parigi, Soci\u00e9t\u00e9 fran\u00e7aise d'Imprimerie et de Librarie, 1911), tradotto l'anno seguente in inglese in \"The Thread of Life\" (New York: Duffield, 1912): trattava le opinioni della principessa sull'educazione, l'indipendenza delle donne, l'uguaglianza tra le classi sociali, il socialismo, la religione, il matrimonio, i pregiudizi e le tradizioni. Suo nipote Alfonso XIII di Spagna le telegraf\u00f2 chiedendole di far sospendere la pubblicazione del libro fino a quando non lo avesse letto e non avesse rilasciato il placet: Eulalia rifiut\u00f2.\nNel mese di maggio del 1915 Eulalia scrisse un articolo su Guglielmo II di Germania per lo Strand Magazine e il mese seguente pubblic\u00f2 \"Court Life from Within\" (Londra, Cassell, 1915; New York, Dodd, Mead, 1915). Nel mese di agosto del 1925 pubblic\u00f2 \"Countries After The War\" (Londra, Hutchinson, 1925; New York, Dodd, Mead, 1925), dove descriveva la situazione politica mondiale e, in special modo, la sua opinione sull'impossibilit\u00e0 di una pace fra Francia e Germania.\nNel 1935 pubblic\u00f2 le sue memorie in francese \"M\u00e9moires de S.A.R. l'infante Eulalie, 1868-1931\" (Parigi, Plon, 1935), tradotto l'anno seguente in inglese come \"Memoirs of a Spanish Princess, H.R.H. the Infanta Eulalia\" (Londra, Hutchinson, 1936; New York: W.W. Norton, 1937)\nMorte.\nIl 9 febbraio 1958 Eulalia ebbe un infarto nella sua casa a Irun e venne sepolta nel Pantheon dei principi nell'Escorial."}
{"id": "1775885", "revid": "767487", "url": "https://it.wikipedia.org/wiki?curid=1775885", "title": "Distretto di Hathras", "text": "Hathras \u00e8 un distretto dell'India di 1.333.372 abitanti. Capoluogo del distretto \u00e8 Hathras."}
{"id": "1775886", "revid": "167080", "url": "https://it.wikipedia.org/wiki?curid=1775886", "title": "Norici", "text": ""}
{"id": "1775889", "revid": "767487", "url": "https://it.wikipedia.org/wiki?curid=1775889", "title": "Distretto di Jhansi", "text": "Jhansi \u00e8 un distretto dell'India di 1.746.715 abitanti. Capoluogo del distretto \u00e8 Jhansi."}
{"id": "1775892", "revid": "767487", "url": "https://it.wikipedia.org/wiki?curid=1775892", "title": "Distretto di Jalaun", "text": "Jalaun \u00e8 un distretto dell'India di 1.455.859 abitanti. Capoluogo del distretto \u00e8 Orai."}
{"id": "1775893", "revid": "767487", "url": "https://it.wikipedia.org/wiki?curid=1775893", "title": "Distretto di Jyotiba Phule Nagar", "text": "Jyotiba Phule Nagar \u00e8 un distretto dell'India di 1.499.193 abitanti. Capoluogo del distretto \u00e8 Amroha."}
{"id": "1775894", "revid": "188323", "url": "https://it.wikipedia.org/wiki?curid=1775894", "title": "Refresh rate", "text": ""}
{"id": "1775896", "revid": "767487", "url": "https://it.wikipedia.org/wiki?curid=1775896", "title": "Distretto di Jaunpur", "text": "Jaunpur \u00e8 un distretto dell'India di 3.911.305 abitanti. Capoluogo del distretto \u00e8 Jaunpur."}
{"id": "1775897", "revid": "729019", "url": "https://it.wikipedia.org/wiki?curid=1775897", "title": "Shad Gaspard", "text": "Carriera.\nInizi.\nShad era il terzo figlio di Benjamin Gaspard, una ex guardia di sicurezza.\nOltre alla carriera di wrestler, ha anche lavorato come guardia del corpo di numerose celebrit\u00e0, come Rapper e attori, compresi Puff Daddy, Cuba Gooding Jr. e Mike Tyson.\nShad \u00e8 stato arrestato diverse volte per aggressione in luoghi come New York, New Jersey, Florida, Kentucky, Ohio, Georgia, Illinois e California, per saccheggi e razzie in Georgia, e per traffico di droga in Atlanta.\nOhio Valley Wrestling.\nShad ha debuttato in OVW nel 2003 sotto il ring name di Da Beast. inizialmente ha lavorato come guardia del corpo di Kenny Bolin fino a quando non \u00e8 stato messo in un Tag Team con Carly Col\u00f3n in febbraio nel 2004.\nQuando Carly Col\u00f3n abbandon\u00f2 la OVW, Shad inizi\u00f2 a far coppia con Osama, Mike Mondo, Ken Doane e Ryan Wilson. Anche in coppia con JTG, con cui former\u00e0 il tag nominato Cryme Tyme vincendo in due occasioni il OVW Southern Tag Team Championship.\nPi\u00f9 tardi, entrambi sarebbero stati chiamati a far parte del roster della World Wrestling Entertainment \"RAW\", dove tentano pi\u00f9 volte, inutilmente, a conquistare il World Tag Team Championship\nSmackDown e split (2009-2010).\nI Cryme Time passarono a SmackDown con il WWE Draft Supplementare 2009. Nella puntata di Smackdown del 2 aprile 2010, Shad effettu\u00f2 un Turn Heel, attaccando JTG dopo aver perso il loro tag team match contro R-Truth e John Morrison, sancendo la fine della squadra. In quell'occasione Shad si fece schienare molto facilmente nonostante, come dimostr\u00f2 nell'attacco a JTG, fosse in ottima forma. Nella puntata di Superstars del 22\nShad Gaspard venne spedito in FCW a causa del poco spazio avuto nello show di SmackDown! e per migliorare le sue tecniche. Il 19 novembre 2010 viene licenziato dalla WWE.\nCircuito indipendente (2010-2020).\nIl 5 febbraio 2011 combatte per la Inoki Genome Federation, in tag team con Bobby Lashley. Il duo venne sconfitto dal tag team Eric Hammer e Atsushi Sawada.\nMorte.\nIl 17 maggio 2020, mentre si trovava a Venice Beach, in California, fu trasportato al largo da una forte corrente insieme al figlio di dieci anni, come da indicazioni del padre il figlio venne messo in salvo per primo dai bagnini, e da quel momento si persero le sue tracce. Il 19 maggio, le autorit\u00e0 sospesero le ricerche e nella notte tra il 19 e il 20 maggio, sulla spiaggia di Venice Beach, fu rinvenuto il suo cadavere.\nTitoli e riconoscimenti.\nOhio Valley Wrestling"}
{"id": "1775902", "revid": "1904508", "url": "https://it.wikipedia.org/wiki?curid=1775902", "title": "Luisa Ferdinanda di Borbone-Spagna", "text": "Biografia.\nInfanzia.\nLuisa Ferdinanda era la secondogenita di Ferdinando VII di Spagna, e della sua quarta moglie nonch\u00e9 sua nipote, Maria Cristina di Borbone-Due Sicilie. Fu battezzata nella cappella del Palazzo reale di Madrid il giorno dopo la sua nascita. \nII suoi nonni paterni erano Carlo IV di Spagna e Maria Luisa di Parma e quelli materni erano Francesco I delle Due Sicilie e Maria Isabella di Borbone-Spagna.\nMatrimonio.\nSorella minore di Isabella II di Spagna, fu erede presuntiva al trono dal 1833 al 1855, quando la prima figlia della Regina sopravvisse alla nascita. Dapprima fu fidanzata con il cugino di primo grado Francesco d'Assisi di Borbone-Spagna (figlio di Francesco di Paola di Borbone-Spagna, il fratello minore di Ferdinando VII), che in seguito venne fidanzato ad Isabella II. Poich\u00e9 del giovane si diceva che fosse impotente od omosessuale, Luigi Filippo di Francia, la cui moglie Maria Amalia di Borbone-Napoli era prozia della Regina e di Maria Luisa Fernanda, supponendo che il matrimonio di Isabella II sarebbe rimasto senza prole, decise di fare in modo che la corona spagnola andasse ad un suo discendente: l'unica sorella della sovrana, e sua erede, fu fidanzata con Antonio d'Orl\u00e9ans (1824-1890), duca di Montpensier, ultimogenito del monarca francese.\nLuisa Ferdinanda aveva quattordici anni e lo sposo ventidue: il 10 ottobre 1846 si ebbe una doppia cerimonia di nozze, in concomitanza con il matrimonio di Isabella II e Francesco d'Assisi. Antonio venne creato \"Infante di Spagna\" e con la moglie si trasfer\u00ec a Parigi e, in seguito alla rivoluzione del luglio 1848, a Siviglia.\nI rapporti tra i Duchi di Montpensier e la Regina erano spesso difficili. Era noto a tutti che Antonio bramava il trono di Spagna per s\u00e9 e per sua moglie, soprattutto dopo la deposizione del padre nel 1848, e si scontr\u00f2 politicamente con i vari membri della famiglia reale spagnola. Nel 1868 ebbe luogo la rivoluzione conosciuta come \" La Gloriosa \", che port\u00f2 alla deposizione di Isabella II. Tuttavia, i Duchi di Montpensier furono in grado di continuare a risiedere in Spagna e Antonio fece tutto il possibile per essere nominato Re. La sua fortuna fu interrotta quando dal dicembre al marzo del 1870 sfid\u00f2 in lutto il cugino di sua moglie, l'infante Enrico di Borbone, fratello del Re consorte, avvenuta nella scuola di tiro della Dehesa de Carabanchel, nella quale fu ucciso. A causa di ci\u00f2, il Duca ricevette solo 60 voti contro i 191 per Amedeo di Savoia, inaspettatamente Luisa Ferdinanda ricevette un voto.\nDesiderosi di impadronirsi del trono, incoraggiarono la loro figlia Mercedes quando si innamor\u00f2 e poi spos\u00f2 Alfonso XII che aveva riconquistato il trono di Spagna nel 1874 dopo l'abdicazione di sua madre. L'unione non dur\u00f2 a lungo, poich\u00e9 la giovane Mercedes mor\u00ec pochi mesi dopo il matrimonio.\nUltimi anni e morte.\nGli ultimi anni dell'Infanta furono segnati dalla morte di molti dei suoi figli. Suo marito mor\u00ec nel 1890.\nL'infanta Luisa Ferdinanda visse quasi tutta la sua vita nel Palazzo di San Telmo a Siviglia con suo marito. Nel 1893, rimasta vedova, don\u00f2 buona parte dei giardini del Palazzo alla Citt\u00e0 di Siviglia e mor\u00ec nello stesso Palazzo il 2 febbraio 1897. \nQuesti giardini sarebbero stati inaugurati nel 1914 come Parco Maria Luisa. Fu sepolta nel Pante\u00f3n de Infantes del Monastero dell'Escorial, il 20 febbraio 1897.\nDiscendenza.\nLa principessa Luisa Ferdinanda di Spagna ed il duca Antonio d'Orl\u00e9ans ebbero dieci figli:"}
{"id": "1775904", "revid": "1609279", "url": "https://it.wikipedia.org/wiki?curid=1775904", "title": "Ondata di freddo del giugno 1491", "text": "Il mese di giugno 1491 rimase famoso per una straordinaria ondata di freddo sulla pianura padana. \nFatti.\nDopo un inverno gelido, con congelamento dell'Arno e di quasi tutti i fiumi e i laghi del centro-nord Italia, ed una primavera non dissimile, all'inizio di giugno vi fu una ripresa invernale tra le maggiori ricordate per tale mese, comparabile per intensit\u00e0 solo al giugno 1793, quando successe un avvenimento simile.\nIl 1\u00ba giugno cominci\u00f2 a nevicare a Bologna, e fu un'intensa imbiancata, poich\u00e9 secondo le cronache cadde un piede (32 cm) di neve. Il successivo 5 giugno fu il turno di Ferrara, ed in generale in quei giorni e al mattino vi furono gelate e brinate. Per comprendere l'eccezionalit\u00e0 dell'evento si tenga presente che nella pianura padana gi\u00e0 la neve d'inizio maggio \u00e8 rarissima: l'ultimo episodio a Bologna fu il 5 maggio 1861 con neve che si accumul\u00f2 sui tetti e sui colli della citt\u00e0, secondo i dati dell'osservatorio."}
{"id": "1775905", "revid": "45367", "url": "https://it.wikipedia.org/wiki?curid=1775905", "title": "Gin Tonic", "text": ""}
{"id": "1775908", "revid": "167080", "url": "https://it.wikipedia.org/wiki?curid=1775908", "title": "Facies di Hallstatt", "text": ""}
{"id": "1775910", "revid": "110157", "url": "https://it.wikipedia.org/wiki?curid=1775910", "title": "Distretto di Kanpur Dehat", "text": "Kanpur Dehat \u00e8 un distretto dell'India di 1.584.037 abitanti. Capoluogo del distretto \u00e8 Akbarpur."}
{"id": "1775911", "revid": "110157", "url": "https://it.wikipedia.org/wiki?curid=1775911", "title": "Float.h", "text": "float.h \u00e8 un header file della libreria standard del C per il linguaggio di programmazione C che contiene delle macro che vengono espanse ai vari limiti e parametri dei tipi in virgola mobile (\"floating-point\") standard.\nMacro.\nLe macro, cos\u00ec come definite nello standard ISO 9899:1999 sezione 5.2.4.2.2 sono:"}
{"id": "1775912", "revid": "339392", "url": "https://it.wikipedia.org/wiki?curid=1775912", "title": "Interlacciato", "text": ""}
{"id": "1775913", "revid": "339392", "url": "https://it.wikipedia.org/wiki?curid=1775913", "title": "Tele+Digitale", "text": ""}
{"id": "1775915", "revid": "167080", "url": "https://it.wikipedia.org/wiki?curid=1775915", "title": "Antropoide", "text": ""}
{"id": "1775916", "revid": "155136", "url": "https://it.wikipedia.org/wiki?curid=1775916", "title": "Marina veneziana", "text": ""}
{"id": "1775917", "revid": "767487", "url": "https://it.wikipedia.org/wiki?curid=1775917", "title": "Distretto di Kannauj", "text": "Kannauj \u00e8 un distretto dell'India di 1.385.227 abitanti. Capoluogo del distretto \u00e8 Kannauj."}
{"id": "1775920", "revid": "114193545", "url": "https://it.wikipedia.org/wiki?curid=1775920", "title": "Il faro in capo al mondo (romanzo)", "text": "Il faro in capo al mondo \u00e8 un romanzo di Jules Verne, il primo romanzo pubblicato postumo nel 1905 dal figlio Michel, a cui \u00e8 stata in seguito attribuita buona parte della stesura (Michel Verne utilizz\u00f2 il nome del padre per pubblicare numerose altre opere).\nTrama.\nLa vicenda si svolge sull'Isola degli Stati, nell'estremo sud dell'America Latina, dove Oceano Pacifico ed Oceano Atlantico si scontrano, rendendo difficile la navigazione; per aiutare le imbarcazioni \u00e8 stato costruito il Faro di San Juan de Salvamento, inaugurato il 9 dicembre 1859 secondo il romanzo (in realt\u00e0, fu inaugurato il 25 maggio 1884); esso \u00e8 custodito da tre guardiani: Vasquez, Moris e Felipe. I tre devono passare tre mesi (dal dicembre 1859 al marzo seguente) alla guardia del faro prima di ricevere il cambio che giunger\u00e0 con la nave militare \"Santa-F\u00e9\". Dopo tre settimane essi vengono attaccati da un gruppo di dodici pirati comandati dal terribile e sanguinario Kongre, rimasti bloccati all'interno dell'isola in quanto la loro imbarcazione era andata perduta naufragando sugli scogli prima che venisse costruito il faro: Moris e Felipe vengono catturati ed uccisi, solo Vasquez riesce a salvarsi nascondendosi in alcuni anfratti delle rocce, in questa isola brulla ed inospitale. I pirati spengono il faro in modo da causare ulteriori naufragi per poter recuperare pi\u00f9 ricchezze possibile.\nUn giorno finisce per naufragare sull'isola una piccola imbarcazione, la \"Maule\", che, fortunatamente per Kongre e compagni, non subisce troppi danni e viene aggiustata. Nel frattempo Vasquez non si d\u00e0 pace per quanto accaduto e controlla tutti i movimenti dei pirati per trovare una soluzione per rallentare la loro partenza fino a dopo l'arrivo del \"Santa-F\u00e9\". Il 17 febbraio una nave statunitense, il \"Century\", naufraga davanti all'isola, lasciando un solo sopravvissuto, il secondo ufficiale John Davis, salvato da Vasquez. I due riescono a colpire l'imbarcazione dei pirati con un piccolo cannone e la danneggiano, riuscendo a ritardare ulteriormente la partenza di Kongre e compagni. Il giorno prima dell'ormai inevitabile partenza dei pirati viene avvistata la nave militare \"Santa-F\u00e9\" che per\u00f2, a causa del buio, non pu\u00f2 entrare nella baia in quanto il faro \u00e8 ancora spento. Vasquez riesce ad accendere il faro e a permettere, infine, l'arrivo della nave militare, evitando la fuga ai pirati; il 3 marzo, infatti, sbarca il \"Santa-F\u00e9\", che in due settimane riesce ad eliminare tutta la banda, compreso Kongre (suicidatosi il 10 marzo). \nIl racconto si conclude coll'insediamento dei tre nuovi guardiani e la ripartenza di Vasquez e John Davis a bordo dell'avviso, il 18 marzo 1860. "}
{"id": "1775921", "revid": "287204", "url": "https://it.wikipedia.org/wiki?curid=1775921", "title": "Hochpustertaler", "text": "Il Hochpustertaler (tradotto in italiano, formaggio alta Pusteria) \u00e8 un formaggio stagionato a pasta semicruda, che viene prodotto nella zona di Dobbiaco e Villabassa\nDescrizione.\nQuesto formaggio viene prodotto usando latte vaccino intero oppure latte parzialmente scremato.\nLa Provincia autonoma di Bolzano lo ha fatto includere dal ministero delle politiche agricole alimentari e forestali tra i prodotto agroalimentare tradizionale ed \u00e8 prodotto a Dobbiaco in Val Pusteria.\nRappresenta una produzione tipica della latteria di Dobbiaco che \u00e8 stata fondata nel 1883 ed \u00e8 quindi una delle primissime di tutto l'Alto Adige.\nIl formaggio si presenta sotto forma cilindrica, con delle facce piane di 40 cm di diametro e 10 cm di altezza, arrivando a pesare attorno ai 15 kg.\nEsso ha la pasta di color bianco, con un'occhiatura fitta, mentre al suo esterno la crosta \u00e8 di tipo dura. La sua stagionatura dura fino ad otto mesi."}
{"id": "1775924", "revid": "709565", "url": "https://it.wikipedia.org/wiki?curid=1775924", "title": "INTJ", "text": ""}
{"id": "1775925", "revid": "1005847", "url": "https://it.wikipedia.org/wiki?curid=1775925", "title": "Angelo Corsi", "text": "\u00c8 stato deputato all'Assemblea Costituente e nel Regno d'Italia.\n\u00c8 stato Sottosegretario di Stato alla Marina (Marina Mercantile) nel II Governo Bonomi, nel Governo Parri e nel I Governo De Gasperi, e Sottosegretario di Stato all'Interno nel II Governo De Gasperi.\nPer quasi venti anni, fino al 1966, \u00e8 stato presidente dell'INPS. Fu anche sindaco di Iglesias dal 1914 al 1921 e pi\u00f9 volte consigliere comunale e provinciale."}
{"id": "1775926", "revid": "729019", "url": "https://it.wikipedia.org/wiki?curid=1775926", "title": "JTG", "text": "Carriera nel wrestling.\nWorld Wrestling Entertainment.\nOhio Valley Wrestling (2006).\nPaul inizia la sua carriera da lottatore nel 2006, nella Ohio Valley Wrestling, federazione di sviluppo della World Wrestling Entertainment sotto il nome di \"The Neighborhoodie\". In coppia con Shad Gaspard riesce a vincere gli OVW Southern Tag Team Championship per due volte.\nCryme Tyme (2006\u20132007).\nNel 2006 Paul cambia il suo ring name in JTG ed esordisce il 4 settembre a Raw con Shad Gaspard battendo due membri della Spirit Squad (Johnny e Mikey). Nel novembre 2006, i Cryme Time sconfiggono a Cyber Sunday Lance Cade &amp; Trevor Murdoch, Charlie Haas &amp; Viscera e gli Highlanders in un Texas-Tornado match voluto dai fans. La gimmick dei due wrestler prevedeva inoltre il furto di oggetti ai danni di altri atleti e la vendita di questi al pubblico. Qualche mese dopo a WWE New Year's Revolution i Cryme Time sconfiggono gli Highlanders, The World's Greatest Tag Team, Cade e Murdoch e \"Hacksaw\" Jim Duggan e Super Crazy in un Tag Team Turmoil Match.\nDopo alcuni mesi nell'anonimato fanno un'apparizione nel backstage a Wrestlemania 23 e partecipano alla Tag Team Battle Royal il 2 aprile non riuscendo a vincere. Il 29 giugno 2007 in un episodio di SmackDown! perdono contro Deuce e Domino. Mentre i due festeggiano, i Cryme Time apparsi nel frattempo nel backstage rubano loro la macchina e la vendono ad un negozio d'auto vicino. Il 21 giugno 2007, i Cryme Time sconfiggono i James Boys e vincono gli OVW Southern Tag Team Championship. Il 13 agosto 2007 i due ritornano a Raw perdendo un match non titolato con gli World Tag Team Champions Cade e Murdoch per squalifica. Dopo un feud con Cade e Murdoch, JTG e Gaspard vengono entrambi rilasciati dalla WWE il 2 settembre 2007.\nRitorno in WWE.\nTag team e faida con Shad (2008\u20132010).\nPaul e Gaspard ritornano in WWE nella puntata di Raw del 31 marzo 2008 sconfiggendo Cade e Murdoch. I Cryme Tyme iniziano a lavorare con John Cena il 30 giugno quando lo aiutano a interferire nel match di John Bradshaw Layfield. La settimana successiva distruggono la limousine di JBL. Assieme a Cena, formano anche una stable chiamata Cryme Time Cenation che per\u00f2 ha breve durata. Successivamente iniziano un feud con Ted DiBiase e Cody Rhodes per i World Tag Team Championship ma perdono ad Unforgiven. JTG partecipa alla Royal Rumble 2009 ottenendo un risultato discreto: viene infatti eliminato dopo circa 12 minuti da The Undertaker. Nella puntata del 26 gennaio 2009 provano l'assalto ai World Tag Team Championship detenuti da The Miz e John Morrison ma non riescono a vincere.\nIl 15 aprile 2009, i Cryme Time vengono selezionati a SmackDown! con la draft supplementare. Sconfiggendo la Hart Dynasty nella puntata di SmackDown! del 31 luglio guadagnano una opportunit\u00e0 per l'Unified WWE Tag Team Championship detenuti da Chris Jericho e Big Show ma a Summerslam vengono sconfitti.\nIniziano male il 2010, perdendo in un Fatal Four Way Tag Team Match, a Smackdown contro CM Punk &amp; Luke Gallows, The Great Khali &amp; Matt Hardy e The Hart Dynasty. La settimana successiva sempre a Smackdown, affrontano Mike Knox e Charlie Haas, il match per\u00f2 finisce in un No contest. L'11 febbraio a Superstars affronta in un match singolo, Dolph Ziggler, perdendo. Il 19 febbraio a Smackdown, i Cryme Tyme affrontano e sconfiggono, Caylen Croft &amp; Trent Barreta. Il 5 marzo a Smackdown, affrontano L'Hart Dynasty e John Morrison &amp; R-Truth, il match per\u00f2 viene vinto da questi ultimi, mentre la settimana successiva, sempre a Smackdown affrontano, la Hart Dynasty ma il match finisce con un no contest. Il 25 marzo a Superstars, JTG affronta CM Punk, perdendo per\u00f2 il match. A WrestleMania XXVI, i Cryme Tyme partecipano alla Battle Royal che per\u00f2 viene vinta da Yoshi Tatsu. Durante la puntata di SmackDown! i Cryme Time vengono sconfitti velocemente da R-Truth e John Morrison. Dopo il match Shad Gaspard attacca JTG ponendo fine ai Cryme Time. Nella puntata del 16 aprile di Smackdown, affronta e sconfigge Caylen Croft, mentre la settimana successiva, batte Mike Knox, a fine match per\u00f2 viene attaccato da Shad. Il loro feud termina a Extreme Rules in uno strap match che viene vinto da JTG, per\u00f2 il rematch di WWE Superstars viene vinto da Shad.\nCompetizione singola (2010\u20132011).\nNella puntata del 14 maggio di Smackdown in coppia con MVP, sconfigge Caylen Croft &amp; Trent Barreta, mentre la settimana successiva, sempre a Smackdown, sconfigge Caylen Croft. Il 27 maggio a Supertars perde un match contro Cody Rhodes. Il 4 giugno a Smackdown, partecipa alla Fatal Four Way Qualifying Battle Royal, ma viene eliminato. Il 18 giugno, sempre a Smackdown, sconfigge Chavo Guerrero, mentre la settimana successiva a Superstars, sconfigge ancora, Caylen Croft. Nella puntata del 7 luglio di Smackdown, perde contro Cody Rhodes, e il 15 luglio a Superstars, perde contro, Chavo Guerrero e settimana successiva sempre a Superstars, perde di nuovo contro Chavo Guerrero. Continua a perdere il 6 agosto a Smackdown, in coppia con Chris Masters e MVP contro la Straight Edge Society. Nella puntata del 19 agosto, di Superstars, perde un tag team match insieme a MVP contro Curt Hawkins e Vance Archer. Il 27 agosto a Smackdown, subbisce una sconfitta contro CM Punk. Ritorna nella puntata di Superstars, del 23 settembre, perdendo contro Primo. Partecipa alla battle royal nell'edizione di Raw del 18 ottobre ma viene subito eliminato. Il 5 novembre a Smackdown, perde contro, Dolph Ziggler. Il 18 novembre a Superstars, perde ancora contro Chavo Guerrero. Il 9 novembre sempre a Superstars viene sconfitto da Tyler Reks, ma la settimana successiva batte Curt Hawkins, ma in quella del 6 gennaio 2011 perde nuovamente contro Tyler Reks. A WWE Superstars del 13 gennaio vince un tag team match in coppia con Chris Masters contro Curt Hawkins e Chavo Guerrero. Nella puntata di Superstars del 20 gennaio, sconfigge ad un match singolo Chavo Guerrero. Nella puntata di SmackDown! del 27 gennaio, JTG viene sconfitto da Drew McIntyre.\nPartecipa alla Royal Rumble 2011: entrato col numero 12, viene eliminato dopo poco da Michael McGillicutty. Nella puntata di WWE Superstars del 3 febbraio in coppia con Trent Baretta viene sconfitto da Tyler Reks e Curt Hawkins. Nella puntata di SmackDown! dell'11 febbraio, JTG viene sconfitto da Kane. Nella puntata di Superstars del 24 febbraio, JTG, in coppia con Trent Baretta viene sconfitto da Heath Slater e Justin Gabriel in un tag team match. Nella puntata del 4 marzo di SmackDown!, perde contro Jack Swagger mentre in quella dell'11 marzo, contro Cody Rhodes. Nella puntata di Superstars del 17 marzo, perde contro Tyler Reks. A Wrestlemania 27, partecipa al dark match battle royal a 22 uomini, dove per\u00f2 viene eliminato. Nella puntata di Superstars del 7 aprile, JTG viene battuto da Drew McIntyre. Nella puntata di SmackDown! del 15 aprile, partecipa alla battle royal per decretare lo sfidante di Alberto Del Rio a Extreme Rules nel match valido per il World Heavyweight Championship, ma viene eliminato da Big Show.\nNXT (2011\u20132012).\nNella supplemental Draft del 2011 JTG passa da SmackDown a Raw. Combatte il suo primo match da superstar di Raw il 26 aprile in un house show dove schiena Curt Hawkins e vince nuovamente a WWE NXT, un tag team match insieme al suo rookie Jacob Novak che riesce a vincere sconfiggendo la coppia formata da Conor O'Brian &amp; Vladimir Kozlov. Nella puntata di NXT del 3 maggio, JTG combatte contro William Regal perdendo per squalifica a causa dell'attacco di Jacob Novak ai danni di Regal. Nella puntata di NXT del 10 maggio effettua un Turn Heel insultando il pubblico presente nell'arena. La settimana dopo, combatte un altro match stavolta contro Vladimir Kozlov, perdendo nuovamente. Ad NXT, perde contro il rookie Conor O'Brian. Nella puntata di Superstars del 26 maggio, perde contro Curt Hawkins. Il 7 giugno, nell'edizione settimanale di NXT, perde contro Yoshi Tatsu, mentre due giorni dopo a Superstars perde contro Chris Masters.Nella puntata di Superstars del 16 giugno si presenta come nuovo manager di Tyson Kidd anche se il suo assistito non riesce a vincere. Nella puntata di NXT del 21 giugno, Darren Young, JTG e Chavo Guerrero perdono un 6-man tag team match contro Conor O'Brian, Vladimir Kozlov e Yoshi Tatsu.\nNella puntata di NXT del 28 giugno, viene sconfitto da Titus O'Neil. Nella puntata di Superstars del 30 giugno, viene sconfitto da Chris Masters. Nella puntata di NXT del 19 luglio, perde un match contro Vladimir Kozlov,La settimana dopo sempre a NXT perder\u00e0 ancora contro Vladimir Kozlov. Nella puntata di SmackDown del 5 agosto, JTG prende parte ad un 6-man tag team match insieme a David Otunga e Michael McGillicutty sconfiggendo il trio formato da Trent Baretta, Jey Uso e Jimmy Uso. Nella puntata di NXT del 16 agosto, JTG perde per sottomissione contro Tyson Kidd, perde ancora il 25 agosto nella puntata di Superstars contro Justin Gabriel. Nella puntata dell'8 settembre di Superstars perde contro Mason Ryan. Nella puntata di NXT del 13 settembre, interrompe la sua striscia di sconfitte vincendo un match di coppia assieme a Darren Young contro la coppia formata dai commentatori William Regal &amp; Matt Striker. Nella puntata di NXT del 20 settembre, fa ancora coppia con Darren Young che diventa ufficialmente il suo rookie e i due ottengono la seconda vittoria di fila contro Titus O'Neil e Percy Watson, La settimana successiva sempre a NXT viene sfidato insieme a Darren Young da Jey e Jimmy Uso che li sconfiggono, Sempre la stessa settimana a SmackDown subisce un'altra sconfitta da Zack Ryder.\nNella puntata del 4 ottobre di NXT perde ancora contro Yoshi Tatsu, dopo che lui e il suo rookie Darren Young avevano rubato il trucco al giapponese. Due giorni dopo a Superstars perde contro Alex Riley, La settimana successiva sempre a Superstars perde ancora sta volta contro Santino Marella. Nella puntata di SmackDown del 14 ottobre, partecipa ad una battle royal promossa da Theodore Long e John Laurinaitis nella quale, il vincitore, poteva sfidare un qualsiasi campione in un match titolato ma viene eliminato. Nella puntata di NXT del 18 ottobre, combatte nel main event un tag team match insieme a Derrick Bateman, perdendo contro Titus O'Neil e Percy Watson. Nella puntata successiva di NXT, affronta Percy Watson in un match, ma viene sconfitto, la stessa settimana a Superstars, fa coppia con Primo per sfidare gli Air Boom, ma vengono sconfitti. Nell'edizione del 1\u00ba novembre di NXT, JTG fa coppia con Derrick Bateman e Maxine contro Titus O'Neil, Percy Watson e AJ, perdendo per\u00f2 il match. Appare il 7 novembre a Raw, in un match contro Mason Ryan, dove viene sconfitto, Due giorni dopo, a NXT, perde un match contro Jimmy Uso. La settimana successiva a NXT, termina la sua losing streak, quando affronta in un match Yoshi Tatsu sconfiggendolo. Tuttavia, le sue vittorie sono di breve durata poich\u00e9 solo sette giorni dopo, Jimmy Uso lo batte per la seconda volta. Dopo aver perso anche il 1\u00ba dicembre a Superstars contro Santino Marella, JTG partecipa anche alla Battle Royal nello SmackDown Holiday Special che aveva come Guest Host Mick Foley ma non riesce a vincere. Nella puntata del 7 dicembre, di NXT, vince un tag team match insieme a, Darren Young contro Titus O'Neil e Percy Watson, Settimana successiva a NXT, perde contro Jey Uso. Nella puntata successiva di NXT, perde ancora sta volta contro Titus O'Neil. Il 2011 si chiude con un'altra sconfitta per JTG, che viene battuto da Alex Riley a Superstars, nella prima puntata di Superstars, del 2012, perde contro Mason Ryan. Nella puntata del 10 gennaio di NXT, continua a perdere in un tag team match insieme a Tyson Kidd contro Gli Usos. Viene ancora sconfitto il 16 gennaio a Raw, stavolta da Brodus Clay.\nUltimi match e abbandono (2012\u20132014).\nNell'edizione di Superstars del 9 febbraio, JTG fa coppia con Michael McGillicutty ma i due perdono contro Epico e Primo. Ritorna ad NXT il 25 aprile, attaccando alle spalle Derrick Bateman effettuando un Turn Tweener, poco dopo affronta Bateman, perdendo per\u00f2 il match. JTG da quando \u00e8 ritornato viene acclamato dal pubblico durante i suoi Match. Nella puntata di Raw del 30 aprile successiva ad Extreme Rules, affronta Brodus Clay, venendo sconfitto, La stessa settimana a NXT, affronta insieme a Johnny Curtis, Tyson Kidd e Alex Riley, subendo un'altra sconfitta. Nel backstage, successivamente, viene avvicinato da Alicia Fox che si propone per elaborargli un nuovo look con il quale potr\u00e0 essere un vincente. Infatti La settimana successiva, ad NXT viene accompagnato da Alicia Fox, e si presenta con un nuovo look e un nuovo attire, per poi affrontare Yoshi Tatsu, riuscendo a sconfiggerlo mettendo fine anche alla sua striscia negativa. Ad Over the Limit, partecipa ad una Battle Royal a 20 uomini, nella quale il vincitore avrebbe scelto un campione secondario da sfidare con la cintura in palio, ma viene eliminato dagli Usos. Il 24 maggio a Superstars, fa coppia con Michael McGillicutty, affrontando i campioni di coppia i Boom Jimmy, ma vengono sconfitti. Nella puntata di NXT del 30 maggio, nel main event fa coppia con Johnny Curtis e Michael McGillicutty per affrontare, Derrick Bateman, Justin Gabriel e Percy Watson ma il match viene vinto da questi ultimi. Il 6 giugno a NXT, affronta in singolo Percy Watson, ma viene sconfitto, Nonostante sia stato molto acclamato dal pubblico.\nRitorna dopo un mese di assenza, il 16 luglio a Raw affrontando Brodus Clay, tuttavia viene sconfitto. JTG intanto si lamenta su Twitter per come la WWE sta trattando, lui e altri wrestler come lui. Il 13 agosto, a Raw, Appare nel Backstage con il nuovo GM di Raw, AJ, che gli dice che disputer\u00e0 un Match. L'avversario si rivela essere Ryback che sconfigge in poco tempo JTG. Al PPV Night of Champions, JTG prende parte alla battle royal per decretare il primo sfidante per Il United States Championship di Antonio Cesaro, ma viene eliminato da Santino Marella, anche se fa buona figura rimanendo tra gli ultimi sei atleti. Il 20 settembre, a Superstars, viene sconfitto da Ted DiBiase. Nella puntata del 29 ottobre di Raw, viene nuovamente sconfitto da Ryback. Il 15 novembre perde a Superstar, nel main event contro The Great Khali. Il 29 novembre, sempre a Superstars perde contro Brodus Clay. Il 17 dicembre a Raw, perde nuovamente contro, Brodus Clay. Nel dark match di TLC: Tables, Ladders and Chairs, Combatte da Face e riesce a sconfiggere, David Otunga. Inizia il 2013 a Main Event, combattendo ancora da Face in un Gauntlet match contro Wade Barrett, ma viene sconfitto. Il 18 gennaio viene sconfitto a WWE Superstars da Zack Ryder.Partecipa alla rissa avvenuta a Raw sul ring il 28 gennaio e viene buttato fuori da Sheamus. Quattro giorni prima a WWE Superstars perde contro Kofi Kingston. Il 14 marzo a Superstars, viene sconfitto da Zack Ryder.Il 22 marzo perde in un match tag team insieme a Michael McGillicutty contro Brodus Clay e Tensai. Il 4 aprile nella puntata di Superstars che precede Wrestlemania, perde nuovamente contro, The Great Khali. Ritorna nella puntata di Superstars del 29 agosto, affrontando e perdendo contro, Kofi Kingston. Il 19 settembre, sempre a Superstars perde contro, Santino Marella.\nIl 12 giugno la WWE comunica tramite il sito ufficiale lo svincolamento di JTG.\nCircuito indipendente (2014\u2013presente).\nIl 19 giugno 2014 JTG e Shad Gaspard (compagno di tag team nella WWE come \"Cryme Tyme\"), hanno riformato il team con il nome \"Crime Time\".\nVita privata.\nPaul si \u00e8 laureato alla John Dewey High School. Nell'ottobre 2012 ha annunciato su Twitter la nascita di sua figlia di nome Madison."}
{"id": "1775930", "revid": "767487", "url": "https://it.wikipedia.org/wiki?curid=1775930", "title": "Contea di Megen", "text": "La contea di Megen era uno stato situato nel Brabante del Nord (Paesi Bassi). Si estendeva non solo attorno alla citt\u00e0 di Megen, ma copriva anche l'area dei villaggi di Haren, Mach e Teeffelen.\nStoria.\nLa citt\u00e0 di Megen viene citata per la prima volta in un documento del 721 con il nome di \"Meginum\". Un certo Alard viene citato nel 1145 come Conte di Megen. Nel 1420 giunse nei possessi di Heinrich Dicbier che l'aveva acquistata dalla prima casata di Megen. Un suo discendente, Giovanni V Dicbier vendette Megen nel 1469 a Guy di Brimeu e nel 1610 essa pass\u00f2 a Franz Heinrich von Cro\u00ff. Nel 1648 venne firmata la pace nella cattedrale cittadina dopo che la contea era stata al centro di una disputa tra Albert Franz von Cro\u00ff e gli stati generali olandesi, ma nel 1671 i Paesi Bassi dovettero riconoscere l'indipendenza della contea.\nMegen pass\u00f2 nel 1666 ad Alexander von Vehlen, nel 1697 a Giovanni Guglielmo del Palatinato e nel 1728 alla casata di Schall von Bell. Carlo Schall von Bell perse la contea nel 1794 a favore della Francia rivoluzionaria. Nel 1800 venne venduta per un milione di franchi alla Repubblica Batava. A partire dal 1810 alla citt\u00e0 di Megen venne riconosciuto lo status di comune e nel 1994, assieme ad Haren ed a Mach, venne integrata nel comune di Oss."}
{"id": "1775934", "revid": "1993636", "url": "https://it.wikipedia.org/wiki?curid=1775934", "title": "Danishmendidi", "text": "I Danishmendidi (Turco \"Dani\u015fmendli Beyli\u011fi\"; ), furono una dinastia turcomanna che regn\u00f2 nel centro-nord e nell'est dell'Anatolia nei secoli XI e XII.\nEssi si concentrarono originariamente attorno a Sebastea, Tokat e Neocaesarea in Ponto nella zona centro-nordorientale dell'Anatolia, arrivando ad ovest fino ad Ankara e, per un periodo, Kastamonu e a sud fino a Malatya, che conquistarono nel 1103.&lt;br&gt;\nAll'inizio del XII secolo i Danishmendidi erano rivali del selgiuchide Sultanato di Iconio, che controllava la maggior parte del territorio attorno alle terre danishmendidi, inoltre essi combatterono i Crociati.\nIl fondatore.\nLa dinastia fu fondata da Danishmend Ghazi, sul conto del quale le informazioni storiche sono piuttosto scarse e, generalmente, sono state scritte molto tempo dopo la sua morte.\nIl suo nome, o titolo, \"D\u0101nishmand\" (o pi\u00f9 esattamente \"D\u0101neshmand\") significa \"uomo istruito\" in persiano.\nDanishmend Gh\u00e2zi fu chiamato anche \"Danishmend Taylu\"..\nA partire dal 1134, i capi della dinastia dei Danishmendidi ebbero il titolo di \"Malik\" (re), concesso in riconoscimento dei loro successi militari dal califfo abbaside al-Mustarshid; ma anche i bey (\"emiri\") danishmendidi precedenti il 1134 possono essere retrospettivamente considerati come \"Malik\".\nStoria.\nI Danishmendidi si stabilirono in Anatolia dopo la battaglia di Manzicerta del 1071, nella quale i Selgiuchidi sconfissero l'Impero bizantino e conquistarono la maggior parte dell'Anatolia.\nDopo la morte del Sultano di Iconio S\u00fcleyman I, nel 1086, tra i Selgiuchidi ci furono delle lotte dinastiche e Gazi ne approfitt\u00f2 per installare una sua propria dinastia nell'Anatolia centrale. La capitale, probabilmente, fu stabilita inizialmente ad Amasia .\nNel 1100 Gh\u00e2zi (o forse suo figlio l'Emiro Ghazi G\u00fcm\u00fcshtegin), nella battaglia di Melitene, cattur\u00f2 Boemondo I di Antiochia, che rimase prigioniero fino al 1103.\nUn'alleanza tra Selgiuchidi e Danishmendidi rese possibile l'annientamento della Crociata del 1101.\nNel 1116 i Danishmendidi aiutarono Mas\u02bf\u016b a diventare Sultano dei Selgiuchidi.\nNel 1130 Boemondo II d'Antiochia fu ucciso in una battaglia contro Ghazi G\u00fcm\u00fcshtegin, dopo essere venuto in aiuto del Regno Armeno di Cilicia, che G\u00fcm\u00fcshtegin aveva invaso.\nQuanto G\u00fcm\u00fcshtigin mor\u00ec nel 1134 gli succedette il figlio Mehmed, che non aveva lo spirito marziale del padre e del nonno e che regn\u00f2 per un periodo relativamente breve. \u00c8 ritenuto il primo edificatore della citt\u00e0 di Kayseri.\nAlla morte di Mehmed, nel 1142, il territorio danishmendide fu diviso tra i suoi due fratelli: Yaghi Basan, che mantenne il titolo di \"Malik\" (Re), govern\u00f2 a Sivas mentre Ayn al-Din G\u00fcm\u00fcshtegin govern\u00f2 a Malatya.\nNel 1155 il Sultano selgiuchide Qilij Arslan II (1156-1192) attacc\u00f2 Malik Yaghi Basan, che chiese aiuto a N\u016br al-D\u012bn Zang\u012b (Norandino), l'emiro zengide di Maw\u1e63il.\nTuttavia, quando N\u016br al-D\u012bn mor\u00ec nel 1174, i territori di Sivas furono incorporati nel Sultanato.\nQuattro anni dopo anche i Danishmendidi di Malatya furono sconfitti, segnando la fine del dominio danishmendide."}
{"id": "1775940", "revid": "37056", "url": "https://it.wikipedia.org/wiki?curid=1775940", "title": "Kanauj", "text": ""}
{"id": "1775945", "revid": "1833487", "url": "https://it.wikipedia.org/wiki?curid=1775945", "title": "Prospiano", "text": " \nProspiano (\"Pruspi\u00e0n\" in dialetto varesotto), \u00e8 una frazione di Gorla Minore, in provincia di Varese, nella Valle Olona. \u00c8 uno dei rioni del Palio di Gorla Minore.\nStoria.\nProspiano \u00e8 un piccolo centro di antica origine; apparteneva alla Pieve di Olgiate Olona del Ducato di Milano. Abitato da 157 abitanti al censimento del 1751, nel 1786 entr\u00f2 nella neocostituita Provincia di Varese, soppressa dopo cinque anni. Qui vi ebbe terra la famiglia dei Nobili Forni di Milano nel XVIII secolo. Al censimento del 1805 si registrarono 150 abitanti. Il governo napoleonico decret\u00f2 la soppressione del comune nel 1809, aggregandolo dapprima a Olgiate Olona e poi a Gorla Minore. La politica restauratrice degli austriaci port\u00f2 nel 1816 al ristabilimento del Comune di Prospiano nel 1816, con la costituzione del Regno Lombardo-Veneto, e l'abitato cominci\u00f2 lentamente a crescere, giungendo a 265 residenti nel 1853, e 310 nel 1861. Nel 1870, con regio decreto di Vittorio Emanuele II, il comune fu nuovamente soppresso e aggregato a Gorla Minore .\nMonumenti e luoghi d'interesse.\nArchitetture religiose.\nLa chiesa principale \u00e8 dedicata ai santi Nazaro e Celso. Un'altra chiesa, di pi\u00f9 recente costruzione, \u00e8 quella progettata dall'architetto bustocco Richino Castiglioni e costruita nel 1962, dedicata ai medesimi santi. All'interno, nell'area presbiteriale, \u00e8 visibile un grande organo realizzato dalla ditta Balbiani Vegezzi Bossi di Milano.\nSempre in localit\u00e0 Prospiano, nella zona di campagne, vi \u00e8 il santuario dedicato alla Madonna dell'Albero (\"sant\u00fcari da Mad\u00f2na du Albar\" nel dialetto locale).\nInfrastrutture e trasporti.\nLa stazione di Prospiano, attivata nel 1904, era posto lungo la ferrovia di Valmorea; privata del traffico passeggeri nel 1952, fu soppressa definitivamente nel 1977 assieme all'intera linea."}
{"id": "1775948", "revid": "767487", "url": "https://it.wikipedia.org/wiki?curid=1775948", "title": "Distretto di Kanpur Nagar", "text": "Kanpur Nagar \u00e8 un distretto dell'India di 4.137.489 abitanti. Capoluogo del distretto \u00e8 Kanpur."}
{"id": "1775950", "revid": "767487", "url": "https://it.wikipedia.org/wiki?curid=1775950", "title": "Distretto di Kaushambi", "text": "Kaushambi \u00e8 un distretto dell'India di 1.294.937 abitanti. Capoluogo del distretto \u00e8 Manjhanpur."}
{"id": "1775951", "revid": "2043609", "url": "https://it.wikipedia.org/wiki?curid=1775951", "title": "Teresa Caterina Lubomirska", "text": "Biografia.\nInfanzia.\nTeresa Caterina Lubomirska era la prima figlia del Feldmaresciallo J\u00f3zef Karol Lubomirski e di sua moglie, Teofilia Ludwika Zaslawska, anch'essa proveniente da un'importante famiglia nobile polacca.\nMatrimonio.\nIl 15 dicembre 1701 spos\u00f2 a Cracovia il Principe Carlo III Filippo del Palatinato, al quale diede due figlie. \nMorte.\nLe bambine morirono entrambe ancora infanti e la stessa Caterina mor\u00ec il 6 gennaio del 1712.\nMatrimonio e discendenza.\nTeresa Caterina Lubomirska spos\u00f2 il principe ereditario del Palatinato Carlo III Filippo del Palatinato il 15 dicembre 1701 a Cracovia, in Polonia, dal loro matrimonio nacquero:"}
{"id": "1775959", "revid": "767487", "url": "https://it.wikipedia.org/wiki?curid=1775959", "title": "Distretto di Kushinagar", "text": "Kushinagar \u00e8 un distretto dell'India di 2.891.933 abitanti. Capoluogo del distretto \u00e8 Padrauna."}
{"id": "1775964", "revid": "767487", "url": "https://it.wikipedia.org/wiki?curid=1775964", "title": "Distretto di Lalitpur (India)", "text": "Lalitpur \u00e8 un distretto dell'India di 977.447 abitanti. Capoluogo del distretto \u00e8 Lalitpur."}
{"id": "1775969", "revid": "767487", "url": "https://it.wikipedia.org/wiki?curid=1775969", "title": "Distretto di Lakhimpur Kheri", "text": "Lakhimpur Kheri \u00e8 un distretto dell'India di 3.200.137 abitanti. Capoluogo del distretto \u00e8 Lakhimpur."}
{"id": "1775971", "revid": "92723", "url": "https://it.wikipedia.org/wiki?curid=1775971", "title": "Carl Vogt", "text": "Biografia.\nZoologo e chimico di rango e allievo di Liebig inizia la sua carriera come professore di zoologia a Giessen.\nNel 1845 studia alla Sorbona e a Nizza. Durante questo periodo frequenta Proudhon, Marx, Herzen e Bakunin.\nFu eletto deputato al Parlamento di Francoforte, ma avendo poi partecipato ai moti del 1848 \u00e8 costretto a lasciare la Germania e passare nella vicina Svizzera. Qui continua ad occuparsi di medicina e zoologia, ma diventa anche promotore culturale e assume cariche politiche di una certa importanza: naturalizzato ginevrino, \u00e8 eletto consigliere agli Stati e poi Consigliere nazionale.\nNel 1854 pubblica \"Superstizione e scienza\", scritto polemico contro Richard Wagner, in cui, oltre ad attaccare le derive spiritualistiche negli ultimi drammi del musicista, si scaglia anche contro tutti gli spiritualismi e in particolare contro la dottrina del fisiologo di Gottinga, suo quasi omonimo, Rudolf Wagner. Continua a scrivere articoli e libri che lo pongono in evidenza come uno dei pi\u00f9 radicali filosofi materialisti del tempo, ma anche come uno studioso di antropologia fisica di tutto rispetto. Notevoli infatti le sue ricerche di biologia marina e i suoi studi sui salmonidi, sui cefalopodi, sui sinofori e su alcuni tipi di rettili, nonch\u00e9 studi geologici e sui fossili.\nNel 1872, \u00e8 nominato professore titolare di zoologia e direttore dell'Istituto di zoologia dell'Universit\u00e0 di Ginevra, posto che occuper\u00e0 fino alla sua morte il 5 maggio 1895.\nPensiero.\nVogt vede la realt\u00e0 in maniera analoga agli altri materialisti del suo tempo, facendo suoi molti elementi dell'evoluzionismo darwiniano, di cui si fa promotore. Per\u00f2 egli radicalizza anche i termini del pensiero materialistico, in senso fortemente riduzionista e fisicalista. Per lui tutto l'essere si riduce a processi rigorosamente materiali. Egli arriva perci\u00f2 a sostenere, in maniera pi\u00f9 brutale, ci\u00f2 che gi\u00e0 aveva ipotizzato Diderot; cio\u00e8 che il pensiero \u00e8 materiale. Esso per Vogt non sarebbe altro che un \"prodotto\" dei meccanismi biologici come ogni altro. Quindi la sua affermazione (\"Superstizione e scienza\", 1854): \u00abil pensiero sta al cervello come la bile sta al fegato e l'orina ai reni\u00bb.\nCarl Vogt fece parte della Massoneria."}
{"id": "1775973", "revid": "767487", "url": "https://it.wikipedia.org/wiki?curid=1775973", "title": "Distretto di Lucknow", "text": "Lucknow \u00e8 un distretto dell'India di 3.681.416 abitanti. Capoluogo del distretto \u00e8 Lucknow."}
{"id": "1775975", "revid": "767487", "url": "https://it.wikipedia.org/wiki?curid=1775975", "title": "Distretto di Mau", "text": "Mau \u00e8 un distretto dell'India di 1.849.294 abitanti. Capoluogo del distretto \u00e8 Mau."}
{"id": "1775977", "revid": "121147792", "url": "https://it.wikipedia.org/wiki?curid=1775977", "title": "Emil Du Bois-Reymond", "text": "Fondatore della moderna elettrofisiologia, \u00e8 conosciuto per le sue ricerche sull'attivit\u00e0 dell'elettricit\u00e0 nei nervi e nelle fibre muscolari. Era fratello del matematico Paul Du Bois-Reymond.\nBiografia.\nDopo aver studiato geologia a Bonn e anatomia e fisiologia a Berlino si laurea con una tesi sulla fisiologia delle torpedini, i cosiddetti \"pesci elettrici\". Presa la libera docenza nel 1846 per un certo tempo insegna anatomia, quindi alla cattedra di fisiologia dell'universit\u00e0 di Berlino.\nLavorando presso la Humboldt Universit\u00e4t di Berlino, sotto la direzione di Johannes Peter M\u00fcller, al quale succedette come professore di fisiologia (1858), ebbe modo di effettuare esperimenti sui pesci studiando la loro capacit\u00e0 di generare correnti elettriche.\nI suoi studi concernono soprattutto l'elettrofisiologia, con la sua ipotesi che le cellule dei tessuti neuro-muscolari possiedano una \"corrente elettrica di riposo\" che con adeguata stimolazione pu\u00f2 trasformarsi in impulsi di tipo elettrico. Le sue ricerche riguardano quindi l'elettrofisiologia, nella quale si distingue come uno dei migliori esperti dell'epoca.\nDi estrema importanza fu la scoperta del fenomeno denominato \"variazione negativa\". L'impulso viaggia lungo il nervo come un'onda di negativit\u00e0 relativa.\nCollaborando con l'italiano Carlo Matteucci, dimostr\u00f2 che i muscoli possono essere indotti a contrarsi in modo involontario quando i nervi vengono stimolati elettricamente, e che il cervello stesso \u00e8 capace di generare elettricit\u00e0.\nPensiero.\nIn base ai suoi studi Du Bois-Reymond perviene a una concezione materialistica, meccanicistica e deterministica della realt\u00e0. Da questo assunto egli parte per condurre un'opposizione netta a qualsiasi forma di vitalismo, ancora molto forte nell'Ottocento anche in fisiologia, e per alcuni aspetti persino in ripresa rispetto al secolo precedente, vedendo poi verso fine secolo l'emergere del pensiero di grande successo di Bergson. Egli radicalizza invece sempre pi\u00f9 il suo pensiero in direzione meccanicistica e deterministica, rilanciando anche il determinismo ontologico di Laplace e coniando l'espressione \"Universo di Laplace\" per indicare la concezione meccanicistica e deterministica della dinamica cosmica.\nPer\u00f2 in Du Bois-Reymond emerge anche un profondo scetticismo gnoseologico circa la possibilit\u00e0 di penetrare a fondo alcuni misteri della natura e della vita, e da questo il suo noto aforisma \u00abIgnoramus et ignorabimus (Ignoriamo e ignoreremo)\u00bb, che egli applic\u00f2 a sette questioni considerate irresolubili perch\u00e9 ritenute trascendenti le capacit\u00e0 scientifiche dell'uomo."}
{"id": "1775981", "revid": "1543377", "url": "https://it.wikipedia.org/wiki?curid=1775981", "title": "I giorni senza fine", "text": "I giorni senza fine (titolo originale in lingua francese: \"Des jours sans fin\") \u00e8 un saggio a contenuto storico redatto da Christian Bernadac, giornalista e scrittore francese, sulla base di ricerche documentali in archivi di associazioni di reduci, come le \"Amicale\" di Mauthausen e di Dachau, e testimonianze di sopravvissuti dai campi di concentramento nazisti.\nDeportazione e memoria.\nBernadac ha raccolto centinaia di testimonianze, ripercorrendo i luoghi della memoria alla ricerca di informazioni sulle condizioni di vita patite dai deportati, specialmente politici, di nazionalit\u00e0 francese e spagnola reclusi nei lager dell'Alta Austria e della Germania meridionale durante la seconda guerra mondiale. Vengono cos\u00ec forniti gli stati d'animo dei reclusi impiegati in \"kommando\" di lavoro nelle lunghe giornate - e notti - scandite su turni di dodici ore giornaliere.\nScrive nella prefazione:\nSoggetto.\nAutore di una raccolta di dodici testi sul tema della deportazione, in questo libro Bernadac prende in esame la vita dei detenuti politici, secondo la voce dei sopravvissuti, deportati dai penitenziari francesi al campo di concentramento di Mauthausen-Gusen e nei vicini sottocampi, fra cui i tre di Linz () - denominati Linz I, Linz II e Linz III - sui quali il libro si sofferma maggiormente. Vengono fornite anche testimonianze sulle esperienze di deportati nei campi di Ebensee, Steyr, Neue-Brem/Saarbr\u00fccken e Wiener Neudorf. \nLinz.\nNelle parole raccolte da Bernadac da Gaston Vez\u00e8s, uno dei molti testimoni oculari, autore di un memoriale sulla sua esperienza al campo di lavoro forzato di Linz I e in quello di Linz III, gli ultimi giorni di prigionia furono per molti versi - e se possibile - i peggiori: durante i bombardamento delle forze alleate anglo-americane i deportati venivano trasferiti in aperta campagna e riportati nei campi di lavoro appena terminavano le azioni di attacco per rimuovere macerie e recuperare i macchinari ancora utilizzabili. \nCostituiti in nuclei per nazionalit\u00e0, i detenuti - reclusi per motivi politici o quali rappresentanti della Resistenza francese e della partigianeria di Spagna - potevano accentuare l'azione di sabotaggio delle strutture naziste, in attesa dell'arrivo che le truppe sovietiche o anglo-americane li venissero a liberare e a chiudere i campi di lavoro.\nRacconta Vez\u00e8s:\nIl libro si articola in undici capitoli che prendono in esame dettagliatamente le diverse fasi e i differenti luoghi del periodo detentivo della colonia francese dei deportati.\nAppendici.\nA corredo del testo vi sono due importanti appendici che costituiscono una rarit\u00e0 poich\u00e9 sono la fedele trascrizione di documenti chiave della vita nei lager nazisti, e i cui originali e copie furono nella massima parte dati alle fiamme o comunque distrutti prima che i campi venissero raggiunti dalle forze alleate: la prima di queste appendici concerne il \"Regolamento dei campi di concentramento\" cos\u00ec come \u00e8 possibile desumerlo da una copia datata Oranienburg 8 novembre 1942 rinvenuta in circostanze fortunose dal governo austriaco nel lago Toplitz. \nLa seconda riporta in maniera dettagliata il \"Rapporto di attivit\u00e0 N. 2\" del capo dell'ufficio amministrazione di Mauthausen e dei suoi \"kommando\"' in un arco di tempo che va dal 1\u00ba ottobre 1941 al 28 dicembre 1944. Una copia di tale rapporto era stata recuperata durante lo sfollamento finale da un detenuto austriaco, che svolgeva mansioni di segreteria alla Direzione amministrativa di Mauthausen e che ne aveva nascosto una copia nel doppio fondo della sua scrivania. \nIl \"Rapporto\" registra minuziosamente diversi momenti della vita del campo, dagli approvvigionamenti di derrate alimentari (con l'annotazione della \"difficolt\u00e0 di conservare le patate\", facilmente oggetto di \" segni di marciume\"), alle acquisizioni di conigliere per l'allevamento di conigli e di cloruro di calce per combattere, fin dal suo primo manifestarsi (e cio\u00e8 dai primi giorni di attivit\u00e0 dei campi) della dissenteria che colpiva i reclusi."}
{"id": "1775984", "revid": "92723", "url": "https://it.wikipedia.org/wiki?curid=1775984", "title": "Manuel Colmeiro y Penido", "text": "Biografia.\nManuel Colmeiro y Penido studi\u00f2 Filosofia e Diritto nella sua citt\u00e0 natale, Santiago di Compostela, dove ottenne la cattedra di Economia Politica e quella di Diritto Amministrativo a Madrid.\nFu un importante economista che partendo da iniziali posizioni protezionistiche approd\u00f2 al liberismo essendo tra i fondatori della \"Societ\u00e0 Libera di Economia Politica\", con Laureano Figuerola, Pastor, Rodr\u00edguez, Echegaray, Moret e altri liberali. \nFu membro della Reale Accademia di Storia e di quella di Scienze Morali e Politiche. Fu deputato liberale e senatore per la provincia di Pontevedra nella legislatura del 1871-1872 durante il breve regno costituzionale di Amedeo I di Spagna. Lo fu anche nella legislatura del 1879-1880 per la \"Real Academia de la Historia\" e infine Senatore a vita nella legislatura del 1881-1882.\nNel centenario della morte avvenuta a Madrid l'11 agosto 1894, la Giunta della Galizia (Spagna) ha istituito il premio a lui intitolato inerente ai lavori di carattere giuridico, economico o sociologico riguardanti la pubblica amministrazione della Galizia."}
{"id": "1775987", "revid": "1782831", "url": "https://it.wikipedia.org/wiki?curid=1775987", "title": "Carlos d'Alessio", "text": "Biografia.\nDa Buenos Aires a Parigi.\nIn Argentina, negli anni cinquanta del Novecento, studia architettura ma allo stesso tempo coltiva, da autodidatta, la musica. Prima ancora di laurearsi entra in una compagnia teatrale di variet\u00e0, dove pu\u00f2 dedicarsi alla composizione di operette e di canzoni per riviste. Negli anni sessanta si trasferisce a New York e successivamente, nel 1972, a Parigi. Qui entra in contatto con altri noti espatriati argentini, fra cui il disegnatore Copi. L'anno successivo si fa conoscere dal pubblico parigino componendo alcuna arie per \"Luxe\" (1973), spettacolo allestito dal proprio compatriota Alfredo Arias, una sorta di satira garbata sui music-hall e il loro mondo. Per Arias comporr\u00e0 anche la musica di \"L'\u00e9toile du Nord\", pi\u00e8ce del 1974. Si fa notare dalla scrittrice e regista Marguerite Duras, che vuole conoscerlo personalmente.\nCarlos d'Alessio e Marguerite Duras.\nMarguerite Duras \u00e8 in procinto di girare \"La femme du Gange\". Nasce fra i due un'intesa immediata e d'Alessio riceve l'incarico di comporre la musica del lungometraggio. Sar\u00e0 tuttavia nel corso dell'anno successivo che il compositore argentino coglie il suo primo, grande successo, con la musica del film \"India Song\", scritto e diretto sempre dalla Duras.\nFilm affascinante e singolare, in cui le parole e i suoni giocano un ruolo forse ancor pi\u00f9 importante delle immagini, \"India Song\" deve gran parte del proprio successo a Carlos d'Alessio e alla sua musica. La colonna sonora del compositore argentino si articola in una serie di rumbe, tanghi, valzer, charleston e blues tesi a rievocare l'ambiente coloniale dell'India del 1937 e la tragedia della moglie di un diplomatico francese sconvolta da una passione impossibile. La creazione durasiana sar\u00e0, in effetti, percepita sempre dal grande pubblico come indissociabile dalla musica languida e senza tempo di d'Alessio che la sublima esaltandone i momenti pi\u00f9 emblematici. La stessa regista metter\u00e0 in evidenza, alcuni anni pi\u00f9 tardi, il fascino esercitato su di lei dalla musica che il compositore aveva scritto per film: \u00abpour ce qui est d'India Song, la musique de Carlos d'Alessio est encore avec moi, elle m'entoure, m'habite comme \u00e0 la premi\u00e8re minute o\u00f9 j'ai entendu la musique de cet homme, musique du d\u00e9sir qui est l'essence m\u00eame du film\u00bb\nIndia Song, premiato nel 1975 a Cannes dall\"'Association fran\u00e7aise du Cin\u00e9ma d'Art et d'Essai\" si trasforma, fin dalla sua prima presentazione al pubblico, in un film di culto, e Carlos d'Alessio acquista un'improvvisa popolarit\u00e0. La nota attrice Jeanne Moreau lancer\u00e0 poco pi\u00f9 tardi, con un \"single\", uno dei temi conduttori del lungometraggio, un blues che ha lo stesso titolo del film. La Duras, nella sua creazione successiva, \"Son nom de Venise dans Calcutta d\u00e9sert\" (1976) riproporr\u00e0 la stessa musica di \"India Song\" come colonna sonora di un'altra vicenda (in realt\u00e0 si tratta di una nostalgica rivisitazione dei luoghi che erano stati testimoni della storia d'amore descritta in \"India Song\").\nIn quegli stessi anni D'Alessio comporr\u00e0 la musica dei film \"Des journ\u00e9es enti\u00e8res\" (1976), \"Baxter, Vera Baxter\" (1977) e \"Le navire night\" (1979), tutti diretti dalla Duras, che riceveranno giudizi contrastati da parte della critica e un'accoglienza molto tiepida da parte del pubblico francese. Il sodalizio artistico fra il musicista argentino e la scrittrice-regista francese si chiuder\u00e0 per\u00f2 solo nel 1984, con \"Les enfants\", lungometraggio firmato sia da Marguerite Duras che da Jean Mascolo.\nUna morte prematura.\nNegli anni settanta e ottanta Carlos d'Alessio non si limita a collaborare con la Duras, ma compone colonne sonore di alcuni noti film di produzione francese, fra cui \"Ma\u00eetresse\" (1976) diretto da Barbet Schroeder, ed \"H\u00e9cate, ma\u00eetresse de la nuit\" (1982) per la regia di Daniel Schmid. Colpito, attorno alla met\u00e0 degli anni ottanta, da una profonda depressione per una malattia incurabile diagnosticatagli, il musicista dirada la propria attivit\u00e0 di compositore (fra il 1984 e il 1988 rester\u00e0 pressoch\u00e9 inattivo) per riprenderla alla fine di quello stesso decennio in un film per la televisione, la \"B\u00eate dans la jungle\". Nel 1990 accetta di musicare \"Delicatessen\" per la regia di Marc Caro e Jean-Pierre Jeunet, presentato al pubblico francese l'anno successivo (1991). Il grande successo di critica e di pubblico ottenuto nascondono per\u00f2 una piccola delusione: fra i quattro premi C\u00e9sar che il film vincer\u00e0 nel 1992 (opera prima, sceneggiatura, montaggio e scenografia) manca quello per la musica. Il compositore si spegner\u00e0 prematuramente a Parigi tre mesi pi\u00f9 tardi."}
{"id": "1775988", "revid": "767487", "url": "https://it.wikipedia.org/wiki?curid=1775988", "title": "Distretto di Meerut", "text": "Meerut \u00e8 un distretto dell'India di 3.001.636 abitanti. Capoluogo del distretto \u00e8 Meerut."}
{"id": "1775998", "revid": "1410376", "url": "https://it.wikipedia.org/wiki?curid=1775998", "title": "Antonio Borghesi", "text": "Laureatosi nel 1972 presso l'Universit\u00e0 degli Studi di Padova \u00e8 stato professore ordinario di Economia e Gestione delle Imprese presso la facolt\u00e0 di Economia dell'Universit\u00e0 degli Studi di Verona. I temi delle sue ricerche hanno toccato in particolar modo la gestione dei rischi nelle imprese, il servizio logistico e l'organizzazione della supply chain. \u00c8 stato fondatore del LogiMaster, Master in Logistica Integrata - Supply Chain Integrated Management dell'Universit\u00e0 di Verona.\nCarriera politica.\nNel 1995 \u00e8 stato eletto, come indipendente, Presidente della provincia di Verona. Successivamente ha aderito alla Lega Nord. Nel 1998 \u00e8 uscito dalla Lega per aderire alla Liga Veneta Repubblica, partito allora marcatamente indipendentista, per il quale \u00e8 stato eletto consigliere provinciale. Alle elezioni del 2001 si \u00e8 candidato per la lista Di Pietro-Italia dei Valori al Senato senza essere eletto nel collegio di Verona citt\u00e0. \nNel 2002 \u00e8 candidato per la sola IdV a sindaco di Verona, ottenendo l'1,25% dei voti, non riuscendo a entrare in Consiglio Comunale.\n\u00c8 stato eletto deputato alle elezioni del 2006 e riconfermato nel 2008 per il partito dell'Italia dei Valori.\nIl 5 maggio 2008 \u00e8 elettoVicecapogruppo vicario dell'IdV alla Camera dei Deputati.\nNel 2010 presenta un ordine del giorno per la soppressione dei vitalizi dei deputati in carica e di quelli cessati dal mandato parlamentare. L'ordine del giorno sar\u00e0 respinto con 22 s\u00ec e 498 no.\nSecondo il sito OpenParlamento, che supervisiona le attivit\u00e0 di deputati e senatori, al 27 maggio 2011 Antonio Borghesi \u00e8 il deputato con il tasso di produttivit\u00e0 pi\u00f9 alto, pari cio\u00e8 a 896,7, avendo partecipato, tra presenze e missioni, al 78.65% delle sedute parlamentari, riportando un tasso di assenteismo pari solo al 13.92% circa.\nDall'8 novembre 2012 sostituisce il dimissionario Massimo Donadi come nuovo Capogruppo dell'Italia dei Valori alla Camera dei deputati, carica che mantiene fino al termine della Legislatura.\nAlle elezioni politiche del 2013 \u00e8 candidato al Senato con Rivoluzione Civile, ma non sar\u00e0 eletto a causa del mancato raggiungimento della soglia di sbarramento.\nCandidato alla segreteria dell'IDV dopo le dimissioni di Antonio Di Pietro, si ritirer\u00e0 due giorni prima delle primarie per sostenere il candidato Niccol\u00f2 Rinaldi.\nNel maggio 2015 annuncia pubblicamente sul proprio blog di essere affetto da un tumore, a causa del quale morir\u00e0 poi il pomeriggio del 23 febbraio 2017."}
{"id": "1776000", "revid": "1516566", "url": "https://it.wikipedia.org/wiki?curid=1776000", "title": "In ventaglio", "text": "In ventaglio \u00e8 un termine utilizzato in araldica per indicare una disposizione di figure, generalmente lunghe, delle quali una sia posta in palo, una o pi\u00f9 in banda, e una o pi\u00f9 in sbarra."}
{"id": "1776002", "revid": "1543377", "url": "https://it.wikipedia.org/wiki?curid=1776002", "title": "Hercules Graphics Card", "text": "La Hercules Graphics Card (HGC) \u00e8 stata una scheda video che, per la sua diffusione divenne uno standard video ampiamente supportato.\nCaratteristiche.\nFu molto comune sugli IBM PC compatibili connessa a monitor monocromatici (a fosfori verdi, ambra o bianchi). Supportava una delle pi\u00f9 alte risoluzioni in modalit\u00e0 testo e un'unica risoluzione grafica. Nel 1984 il suo prezzo di listino era di 499 dollari anche se spesso veniva venduta a prezzo pi\u00f9 basso di quello di listino.\nHGC, a discapito dell'assenza di colori, nella modalit\u00e0 grafica offre una risoluzione maggiore rispetto alla scheda di IBM: 720\u00d7350 pixel monocromatico contro le tre modalit\u00e0 grafiche del CGA: 160\u00d7200 a 16 colori, 320\u00d7200 a 4 colori, 640\u00d7200 monocromatico. \nInoltre HGC \u00e8 compatibile con lo standard MDA nella modalit\u00e0 testo, visualizzando 80 colonne per 25 righe.\nLa GPU viene montata su schede video prodotte da Hercules stessa, su bus ISA a 8 bit. \nLa scheda video di Hercules mantiene una longeva popolarit\u00e0 fino alla fine degli anni ottanta, soprattutto nel campo della progettazione CAD, permettendo di essere affiancata alle schede CGA e VGA come seconda scheda video e di venire, di conseguenza, utilizzata per costruire soluzioni \"doppio monitor\" per la grafica professionale.\nOrigini.\nLa Hercules Graphics Card fu sviluppata nel 1982 da Van Suwannukul, fondatore della Hercules Computer Technology. La scheda video fu creata inizialmente per permettergli di lavorare sulla sua tesi di dottorato su un IBM PC utilizzando l'alfabeto thai, la sua lingua madre.\nSpecifiche tecniche.\nLa scheda era in grado di visualizzare in modalit\u00e0 testo compatibile con MDA 80\u00d725 caratteri. Ciascun carattere veniva visualizzato in un box di 9\u00d714 pixel, di cui 7\u00d711 formavano il carattere stesso e gli alti per lo spazio fra le lettere la sottolineatura ecc. Alcuni caratteri, come la lettera \"m\", venivano invece rappresentati utilizzando 8 pixel in orizzontale.\nLa risoluzione del display era, quindi, di 720\u00d7350 pixels calcolando 9 pixel per 80 caratteri in orizzontale e 14 pixel per 25 righe in verticale.\nIn ogni modo, operando in modalit\u00e0 compatibile MDA, i singoli pixel non erano direttamente indirizzabili\nLa modalit\u00e0 grafica monocromatica della Hercules Graphics Card semplicemente rendeva indirizzabile ciascun pixel. La risoluzione non era, per\u00f2, di 720\u00d7350 ma di 720\u00d7348 pixel con una profondit\u00e0 di colore di 1 bit perch\u00e9, per motivi tecnici, l'altezza dello schermo doveva essere un multiplo di 4.\nLa scheda video Hercules Graphics Card supporta due pagine grafiche, una all'indirizzo B0000h e una all'indirizzo B8000h. La seconda pagina pu\u00f2 essere abilitata e disabilitata via software in modo da non andare in conflitto con la scheda grafica CGA o VGA. Questo ha reso possibile l'utilizzo di una modalit\u00e0 con due display affiancandola, ad esempio, ad una VGA\nAltri modelli.\nLa HGC originale fu migliorata con l'introduzione di due nuovi modelli:"}
{"id": "1776003", "revid": "104485", "url": "https://it.wikipedia.org/wiki?curid=1776003", "title": "Sindrome da alimentazione notturna", "text": "La sindrome da alimentazione notturna, \u00e8 un disturbo del comportamento alimentare, descritto per la prima volta nel 1955 da Stunkard, la cui comparsa per essere definita patologica deve essere continuativa per pi\u00f9 di un mese.\nCaratteristiche.\nTale disturbo si compone di tre fasi che si manifestano quotidianamente nella persona affetta. Inizialmente, al mattino, prova disgusto al pensiero del cibo; in seguito si evolve nella direzione opposta dell'assimilazione incontrollata di cibo (iperfagia) durante la notte per via della difficolt\u00e0 nell'addormentarsi, fino ad arrivare all'insonnia.\nSintomatologia.\nFra i sintomi e i segni clinici si evidenziano:\nEziologia.\nSi sospetta che il disturbo sia legato ad anomalie ormonali, legato quindi alla melatonina e alla leptina, ma le cause reali sono ancora sconosciute.\nTerapia.\nFarmaci antidepressivi come lo Zoloft hanno dimostrato una qualche utilit\u00e0 clinica."}
{"id": "1776009", "revid": "242434", "url": "https://it.wikipedia.org/wiki?curid=1776009", "title": "Verro (araldica)", "text": ""}
{"id": "1776011", "revid": "599013", "url": "https://it.wikipedia.org/wiki?curid=1776011", "title": "Hgc", "text": ""}
{"id": "1776013", "revid": "767487", "url": "https://it.wikipedia.org/wiki?curid=1776013", "title": "Stretto di Palk", "text": "Lo stretto di Palk \u00e8 un braccio di mare che divide la costa sud-orientale dell'India dallo Sri Lanka, nell'Oceano Indiano.\nLe sue acque sono poco profonde e nel punto pi\u00f9 stretto, emergono diverse isole, tra le quali quelle che formano il Ponte di Adamo.\nDurante le ultime glaciazioni, le sue acque si sono ritirate unendo l'isola di Ceylon con la penisola del Deccan, pertanto la flora, la fauna e le popolazioni umane dell'isola, sono affini a quelle dell'India meridionale."}
{"id": "1776014", "revid": "1480390", "url": "https://it.wikipedia.org/wiki?curid=1776014", "title": "Catasto Teresiano", "text": "Il Catasto Teresiano o Catasto \"Carlo VI\" (in tedesco \"Mail\u00e4nder Kataster\" che significa \"catasto milanese\") fu una monumentale opera di censimento di tutte le propriet\u00e0 fondiarie del Ducato di Milano svoltasi in un arco temporale di oltre quarant'anni, dal 1718 al 1760.\nStoria.\nIl nuovo sistema censuario venne ufficialmente avviato, nel 1718, da un'apposita commissione di studio nominata da Carlo VI, composta da funzionari di origine non milanese, per salvaguardare la neutralit\u00e0 e l'oggettivit\u00e0 dei dati. I rilievi furono in gran parte realizzati tra gli anni 1722 e 1723, ma il complesso lavoro di restituzione grafica e di formazione e correlazione dei registri immobiliari, oltre a successive interruzioni per cause politiche, procrastinarono l'entrata in vigore del catasto al 1760, sotto il governo dell'Imperatrice Maria Teresa.\nEsso fu ad ogni modo anche contrastato dalla nobilt\u00e0 locale la quale possedeva enormi possedimenti fondiari nell'area del milanese ed era abituata a gestire i rilievi catastali attraverso la corruzione dei funzionari. L'opera venne interrotta nel 1733 per causa dell'ostilit\u00e0 delle casate pi\u00f9 nobili tra le influenti di Milano ed a causa della Guerra di Successione austriaca, che vide ufficialmente salire al trono Maria Teresa.\nLa stesura del catasto riprese nel 1749 sotto la guida del giurista fiorentino Pompeo Neri, uno dei protagonisti delle politiche riformiste volute dagli Asburgo-Lorena nel Granducato di Toscana. Pompeo Neri, che fu chiamato direttamente da Maria Teresa, fu incaricato di presiedere la giunta censuaria (nomina approvata con dispaccio del 19 luglio 1749). Seppur entrando in conflitto con il conte Beltrame Cristiani, potente ministro plenipotenziario della Lombardia Austriaca, Pompeo Neri nell'arco di pochi anni port\u00f2 a termine la riforma amministrativa e la riforma catastale ispirata a una pi\u00f9 equa ripartizione dei carichi fiscali. Il Catasto Teresiano fu approvato con sentenza del 30 dicembre 1757, ed entr\u00f2 in vigore dal 1\u00ba gennaio 1760, due anni dopo il ritorno di Pompeo Neri a Firenze.\nGiuseppe II nel 1782, in linea con la politica del giuseppinismo, decise di abolire tutte le esenzioni dall'imposta fondiaria di cui godevano le propriet\u00e0 ecclesiastiche e il catasto si rivel\u00f2 una vera e propria manna per rimpinguare le casse dello stato austriaco.\nCaratteristiche.\nEsso viene definito ad oggi un \"catasto geometrico particellare a base peritale\", fatto che per l'epoca costitu\u00ec una vera e propria innovazione. Attente misurazioni furono eseguite anche nelle pi\u00f9 piccole propriet\u00e0, che venivano rappresentate in ogni loro minima parte e con un'estrema cura per i dettagli: per ognuna di esse veniva indicato il proprietario, l'estensione, la destinazione d'uso e la stima. Sulla base di queste valutazioni, veniva stabilito l'imponibile per ogni contribuente. Tra le piante messe a coltura, particolare attenzione fu posta alla catalogazione di tutte le piante di gelso (o \"morone\"), che rivestiva una grande importanza in quanto unico alimento del baco da seta.\nLe misurazioni furono affidate a degli agrimensori delle Province Unite (da cui l'aggettivo \"peritale\"), diretti dall'udinese Giovanni Giacomo Marinoni, che si avvalsero di innovativi strumenti di rilevazione, quale la tavoletta pretoriana. Per evitare contenziosi sull'estensione effettiva degli appezzamenti, come misura standard della superficie delle varie particelle fu imposta la pertica milanese, denominata anche \"pertica censuaria\" (1 pertica = 654,5179 m2), che soppiant\u00f2 le varie unit\u00e0 di misura provinciali precedentemente in uso.\nCollegamenti esterni.\nAtlante dei Catasti Storici e delle carte topografiche della Lombardia dell'Archivio di Stato di Milano contiene le mappe originali di primo rilievo, le mappe di attivazione e la copia del XIX secolo del catasto teresiano."}
{"id": "1776015", "revid": "628767", "url": "https://it.wikipedia.org/wiki?curid=1776015", "title": "Storia delle chiese di Vilnius", "text": "La Storia delle chiese di Vilnius \u00e8 profondamente intrecciata con la storia della citt\u00e0 e della Chiesa cattolica in Lituania.\nL'arcidiocesi di Vilnius possiede splendide chiese e venerabili santuari. Delle prime le maggiori e le pi\u00f9 belle sono a Vilnius, sebbene molte, sottratte ai cattolici con la violenza, siano state adibite al culto russo ortodosso. La cattedrale di Vilnius, dedicata alla Santissima Trinit\u00e0, a santo Stanislao e a san Ladislao, fu eretta sull'area di un santuario pagano demolito in virt\u00f9 della bolla pontificia del 12 marzo 1387. Distrutta da un incendio nel 1399, fu ricostruita in stile gotico nel 1399 dal granduca Vitoldo; distrutta ancora nel 1531 e nel 1662, fu restaurata a partire dal 1769 fino al 1801. All'interno vanta splendide cappelle, specialmente quelle di san Casimiro e dell'Immacolata Concezione.\nAltre chiese notevoli sono quelle della Santa Croce, secondo la tradizione fondata nel XIV secolo nel punto in cui secondo la leggendaria Cronaca di Bychowiec, quattordici francescani furono martirizzati dai pagani nel 1366; la chiesa di san Martino, eretta da Jogaila nel 1380, sulle rovine di un tempio pagano; sant'Anna, fondata per i tedeschi da Anna di Smolensk, consorte di Vitoldo, nel 1392; san Giovanni Evangelista, costruita nel 1386 e privilegiata da papa Leone X; la chiesa del Corpus Domini, fondata dall'arciconfraternita del Santissimo Sacramento nel 1573; e la chiesa degli Angeli Custodi.\nA queste occorre aggiungere le numerose chiese degli ordini religiosi che fiorirono in Lituania, ma di cui rimangono flebili tracce. I domenicani, che nel XV secolo avevano una chiesa dedicata allo Spirito Santo, costruirono fra il 1679 e il 1688 un'altra chiesa, che nel 1844 fu ceduta e trasformata in chiesa parrocchiale. I cistercensi intrapresero a Vilnius, nel 1469, la costruzione di una chiesa in legno, ricostruita in pietra nel 1500; fu distrutta da un incendio nel 1794 e restaurata nel 1900; quest'ordine fu costretto a lasciare la diocesi nel 1864. La chiesa dei santi Pietro e Paolo fu affidata ai Canonici lateranensi nel 1638; che la lasciarono nel 1864. San Casimiro, con l'annesso collegio dei gesuiti, fondata nel 1604, fu trasformata in una chiesa ortodossa nel 1832. Sant'Ignazio di Loyola, fondata dai gesuiti nel 1622, fu trasformata nel circolo degli ufficiali. La chiesa dei carmelitani, santa Teresa, possiede un'immagine della Madonna ritenuta miracolosa.\nDopo la Rivolta di Gennaio (1863), la diocesi vide tutti i suoi religiosi espulsi con la forza. I monasteri furono trasformati in caserme, le chiese date agli ortodossi o al clero secolare, le biblioteche disperse, i beni degli ordini religiosi confiscati. Nel 1910 erano rimasti solo un monastero di suore benedettine (presso la chiesa di santa Caterina a Vilnius) con sei suore settuagenarie, un convento delle suore cistercensi a Slonim con quattro suore pure settuagenarie, un monastero francescano a Grodno con un solo frate e nella stessa citt\u00e0 un convento di suore brigittine con due religiose."}
{"id": "1776019", "revid": "1516566", "url": "https://it.wikipedia.org/wiki?curid=1776019", "title": "Verghetta", "text": "In araldica verghetta \u00e8 un palo la cui larghezza \u00e8 ridotta a un terzo. Si trova anche la forma palo ristretto.\nIl termine pu\u00f2 indicare anche quattro o pi\u00f9 pali presenti su uno stesso scudo."}
{"id": "1776020", "revid": "122361278", "url": "https://it.wikipedia.org/wiki?curid=1776020", "title": "Ponte di Adamo", "text": "Il ponte di Adamo \u00e8 una particolare conformazione geografica che si trova nello stretto di Palk, oceano Indiano.\nSi tratta di una sottile striscia di terra che unisce l'India meridionale con lo Sri Lanka. Essa in alcuni punti emerge dall'acqua, formando piccole isole, o banchi sabbia, in altri invece, si trova appena al di sotto della superficie marina. Il Ponte di Adamo costituisce l'estremit\u00e0 nordorientale del mar delle Laccadive.\nIn virt\u00f9 di tale conformazione \u00e8, ed \u00e8 stato facile in passato, il transito dal continente indiano verso l'isola di Sri Lanka, anche con mezzi marini di modesta dimensione. Fino al 1480 esso era un vero ponte di terra emerso, che connetteva l'isola di Sri Lanka al subcontinente indiano; fu distrutto in quell'anno da un grande ciclone (Garg, Ganga Ram (1992). \"Adam's Bridge\". \"Encyclopaedia of the Hindu World\" A\u2013Aj. New Delhi: South Asia Books. p. 142. ).\nPer la mobilit\u00e0 dei banchi sabbiosi, soggetti alla modellazione delle maree, ed i bassi fondali, la striscia non \u00e8 attraversabile da navi di ampio tonnellaggio e i tentativi di dragare un canale di attraversamento sono falliti."}
{"id": "1776021", "revid": "137928", "url": "https://it.wikipedia.org/wiki?curid=1776021", "title": "Acceleratore hardware", "text": ""}
{"id": "1776027", "revid": "287204", "url": "https://it.wikipedia.org/wiki?curid=1776027", "title": "Super League 2007-2008", "text": "La Super League 2007-2008, edizione 2007-2008 del campionato di calcio svizzero di massima serie (\"Super League\"), si \u00e8 conclusa con la vittoria finale del , che conquista il titolo di campione di svizzera.\nL', vincitore della serie cadetta \u00e8 promosso in Super League e prende il posto dell'FC Thun che retrocede come ultima squadra classificata.\nStatistiche e record.\nMedia spettatori.\nMedia spettatori dell'Axpo Super League 2007-08: 10.916"}
{"id": "1776029", "revid": "767487", "url": "https://it.wikipedia.org/wiki?curid=1776029", "title": "Distretto di Maharajganj", "text": "Maharajganj \u00e8 un distretto dell'India di 2.167.041 abitanti. Capoluogo del distretto \u00e8 Mahrajganj."}
{"id": "1776030", "revid": "36426", "url": "https://it.wikipedia.org/wiki?curid=1776030", "title": "Torre di Legno (Magonza)", "text": ""}
{"id": "1776032", "revid": "110157", "url": "https://it.wikipedia.org/wiki?curid=1776032", "title": "Museo d'arte dello Splendore", "text": "Il Museo d'Arte dello Splendore (MAS) \u00e8 un museo di Giulianova, situato all'interno del complesso del Santuario della Madonna dello Splendore, che raccoglie opere d'arte dal XIII secolo fino all'et\u00e0 contemporanea. Inoltre ospita mostre temporanee ed eventi di carattere culturale, come concerti, presentazioni di libri, performance teatrali, conferenze e convegni.\nStoria.\nIl Museo d'arte dello Splendore \u00e8 stato inaugurato il 27 luglio 1997 per volont\u00e0 del frate cappuccino Padre Serafino Colangeli, nella struttura che, dal 1938 al 1965, ospitava uno studentato. Dal 2002 \u00e8 divenuto una fondazione pubblico-privata, attualmente costituita dalla fondazione \"Piccola Opera Charitas\" e dal Comune di Giulianova.\nLa Regione Abruzzo lo ha riconosciuto come museo di prima categoria.\nIl museo.\nIl museo si estende su tre piani, per un totale di circa 1200 m\u00b2 e i suoi contenuti sono cos\u00ec organizzati:\nIl primo piano, che non fa parte del Museo, \u00e8 sede del Convento dei Frati Cappuccini.\nArtisti.\nLa \"Collezione d'arte dei Frati Cappuccini d'Abruzzo\", ospita opere di Giulio Cesare Bedeschini e seguaci, di artisti della scuola di Pompeo Cesura e della scuola di Giacinto Brandi, di Bernardino Ciferri, di Carl Ruthart, Padre Alfonso da Torino di Sangro e Jusepe de Ribera.\nIl museo possiede una collezione permanente che include pitture, sculture e grafiche di artisti contemporanei, tra i quali Mimmo Paladino, Francesco Messina, Aligi Sassu, Georges Rouault, Simon Benetton.\nMostre temporanee.\nIl museo, fin dalla sua fondazione, ospita mostre di artisti contemporanei."}
{"id": "1776040", "revid": "767487", "url": "https://it.wikipedia.org/wiki?curid=1776040", "title": "Distretto di Mahoba", "text": "Mahoba \u00e8 un distretto dell'India di 708.831 abitanti. Capoluogo del distretto \u00e8 Mahoba."}
{"id": "1776043", "revid": "767487", "url": "https://it.wikipedia.org/wiki?curid=1776043", "title": "Distretto di Mirzapur", "text": "Mirzapur \u00e8 un distretto dell'India di 2.114.852 abitanti. Capoluogo del distretto \u00e8 Mirzapur."}
{"id": "1776046", "revid": "167080", "url": "https://it.wikipedia.org/wiki?curid=1776046", "title": "Symmachia", "text": ""}
{"id": "1776047", "revid": "767487", "url": "https://it.wikipedia.org/wiki?curid=1776047", "title": "Distretto di Moradabad", "text": "Moradabad \u00e8 un distretto dell'India di 3.749.630 abitanti. Capoluogo del distretto \u00e8 Moradabad."}
{"id": "1776048", "revid": "36426", "url": "https://it.wikipedia.org/wiki?curid=1776048", "title": "Palazzo Stiozzi-Ridolfi", "text": ""}
{"id": "1776049", "revid": "36426", "url": "https://it.wikipedia.org/wiki?curid=1776049", "title": "Palazzo degli Ilarioni", "text": ""}
{"id": "1776050", "revid": "767487", "url": "https://it.wikipedia.org/wiki?curid=1776050", "title": "Distretto di Mainpuri", "text": "Mainpuri \u00e8 un distretto dell'India di 1.592.875 abitanti. Capoluogo del distretto \u00e8 Mainpuri."}
{"id": "1776053", "revid": "125865734", "url": "https://it.wikipedia.org/wiki?curid=1776053", "title": "Bajaj Chetak", "text": "La Chetak \u00e8 un modello di scooter prodotto dalla casa motociclistica indiana Bajaj Auto.\nNel 1961 la Piaggio strinse un accordo con la Bajaj e inizi\u00f2 la produzione in India della Vespa, modelli VNB,VBB e successivamente Sprint. La collaborazione si concluder\u00e0 nel 1971 e da allora la Bajaj continu\u00f2 a commercializzare gli scooter prodotti a nome proprio come Chetak, fino al dicembre 2005 quando termin\u00f2 la produzione.\nTecnica.\nLa Chetak \u00e8 rimasta sostanzialmente invariata per diversi anni, beneficiando di poche modifiche mirate. Fra queste, l'implementazione nel 1980 dell'accensione elettronica CDI e la conversione dell'impianto elettrico, da 6 a 12 volt, sulla nuova versione \"Electronic 12V\". Successivamente furono aggiunti anche gli indicatori di direzione, di forma tonda, montati a sbalzo sulla carrozzeria. Continuava, tuttavia, la produzione di una versione pi\u00f9 spartana, la \"Super\" (notare l'analogia con l'omonimo modello Vespa), dotata ancora di accensione a punte platinate, di ruote da 8 pollici e di impianto elettrico a 6V.\nEvoluzione e modelli derivati.\nNel corso degli anni novanta, alla Chetak \"normale\", denominata poi \"Chetak Classic\" (la quale conservava un aspetto molto simile a quello delle Vespa degli anni settanta) fu affiancata una nuova versione, denominata \"Chetak Electronic\". Le novit\u00e0 del nuovo veicolo consistevano nell'estetica rivisitata (che si avvaleva di maschere in plastica integranti gli indicatori di direzione e riportate sulla lamiera della scocca) e nella nuova sella (molto lunga).\nVerso la fine degli anni novanta, la Chetak fu di nuovo sottoposta ad un intervento di restyling. Nacque cos\u00ec la \"Classic SL\", sempre provvista delle maschere in plastica, ora dal profilo meno squadrato, che avevano contraddistinto il modello precedente. Alcuni lamierati, quali i cofani laterali ed il parafango anteriore, furono ridisegnati. Nuove anche la forma della sella e le geometrie della sospensione anteriore, ora definita \"Anti Dive\", in virt\u00f9 della presenza di una bielletta funzionale al contenimento del tanto conosciuto quanto fastidioso problema di affondamento dell'avantreno, comune alla Vespa. La \"Classic SL\" fu inoltre equipaggiata con una strumentazione di nuovo disegno, che in alcuni casi comprendeva l'indicatore del livello carburante e, sui modelli provvisti di miscelatore, anche la spia di riserva dell'olio motore. Oltre al gi\u00e0 citato miscelatore automatico, fra gli optional disponibili vi era anche l'avviamento elettrico.\nContemporaneamente alla \"Classic SL\", Bajaj appront\u00f2 un'altra versione della Chetak, la \"4S\" (\"four stroke\"), dotata di un semplice quanto innovativo monocilindrico a quattro tempi con cubatura di 146cc. Per questa versione il telaio fu ridisegnato, abbandonando cos\u00ec gli stampi di derivazione Piaggio, ma non la soluzione, tipicamente vespistica, del motore posizionato lateralmente. Questo modello \u00e8 stato molto apprezzato negli Stati Uniti, dove \u00e8 stato venduto in svariate unit\u00e0. Dalla Chetak \"4S\" deriv\u00f2 la Legend, contraddistinta da un manubrio di nuovo disegno, dotato di faro rettangolare, e da altre piccole differenze. Invariato, tuttavia, il blocco motore.\nOrigine del nome.\nIl nome Chetak era ripreso dal leggendario cavallo del guerriero Indiano Rana Pratap Singh."}
{"id": "1776054", "revid": "1426510", "url": "https://it.wikipedia.org/wiki?curid=1776054", "title": "Su (Unix)", "text": "su (abbreviazione dalla lingua inglese di \"substitute user\", \"sostituisci utente\") \u00e8 un comando dei sistemi operativi Unix, Unix-like e Linux che permette di avviare una \"shell testuale\" assumendo l'identit\u00e0 di un altro utente del sistema. La \"shell\" avviata \u00e8 quella predefinita per l'utente di cui si assume l'identit\u00e0, ed \u00e8 possibile passarle parametri per farle ad esempio eseguire direttamente un comando, che a questo punto sar\u00e0 eseguito con la nuova identit\u00e0.\nsu viene tipicamente usato da utenti non privilegiati per avviare una \"shell\" nei panni di root, e da \"root\" per avviare una \"shell\" nei panni di utenti ordinari.\nNormalmente su richiede di effettuare un'autenticazione con le credenziali dell'utente di cui si vuole assumere l'identit\u00e0. Ci\u00f2 non \u00e8 richiesto quando su viene eseguito dall'utente \"root\".\nSu alcuni sistemi (non GNU/Linux, anche se tecnicamente possibile) solo gli utenti che appartengono al gruppo speciale \"wheel\" possono assumere l'identit\u00e0 di \"root\" tramite il comando su.\nIn systemd il comando su \u00e8 stato sostituito da machinectl shell.\nSintassi.\nLa sintassi tipica di su \u00e8 la seguente:\n su [\"utente\" [\"arg1\" \u2026] ] [-]\nIl parametro facoltativo \"utente\" specifica il nome dell'utente di cui si desidera assumere l'identit\u00e0. Se non specificato si assume sia \"root\".\nSpecificando un trattino \"-\" si indica di avviare una \"shell di login\", che offre un ambiente sostanzialmente identico a quello che si otterrebbe effettuando la procedura di \"login\" testuale nei panni dell'utente di cui si assume l'identit\u00e0 (ad esempio la directory corrente viene impostata alla home directory dell'utente di cui si assume l'identit\u00e0). Non specificandolo si ottiene invece un ambiente che in parte deriva da quello corrente.\nI parametri facoltativi \"arg\" sono passati direttamente come parametri alla \"shell\" avviata con l'identit\u00e0 del nuovo utente; molte \"shell\" (come Bash o la Korn shell) supportano l'opzione \"-c \"riga_di_comando\"\", con la quale \u00e8 possibile specificare loro un comando da eseguire, di fatto permettendo l'avvio diretto di altri programmi. Ad esempio \"su alice -c 'ls -l'\" avvia una nuova \"shell\" con l'identit\u00e0 dell'utente alice, e le passa i parametri \"-c 'ls -l'\", che tipicamente fanno s\u00ec che la \"shell\" esegua il comando \"ls -l\".\nEsempi.\nUn utente non privilegiato pu\u00f2 avviare una \"shell\" come \"root\":\n su -\nUn utente non privilegiato pu\u00f2 specificare un comando da far eseguire alla \"shell\" come utente \"root\":\n su root -c \"mkdir /opt/esempio\"\nL'utente \"root\" avvia una \"shell\" nei panni dell'utente non privilegiato \"alice\":\n su - alice\nL'utente \"root\" assume l'identit\u00e0 dell'utente non privilegiato \"alice\":\n su alice"}
{"id": "1776055", "revid": "86631517", "url": "https://it.wikipedia.org/wiki?curid=1776055", "title": "Comitato di Loreto", "text": "Il Comitato di Loreto fu un feudo aleramico, che Bonifacio del Vasto lasci\u00f2 in eredit\u00e0 al figlio Ottone dopo il 1125. Questi, per\u00f2, cedette parte del feudo al comune di Asti. Con la sua scomparsa senza prole, la propriet\u00e0 del feudo, divisa in sedicesimi, fu ripartita fra i suoi fratelli, dando origine a lunghe contese. Nel 1255 il castello di Loreto fu completamente distrutto dagli astigiani e gli abitanti furono costretti a trasferirsi a Costigliole.\nSecondo il Settia l'estensione del cosiddetto \u201ccomitato\u201d di Loreto coincideva con il territorio della pieve di Ponte, oggi scomparsa.\nEra questa: \u00abun'antica pieve che stava nel territorio di Costigliole nella regione del Cioccaro o di S. Agnese, ancora detta nel 1307 Plebs de Ponte, e della cui chiesa si vedevano i ruderi ancor pochi anni or sono\u00bb . Scrive Settia:\n\u00absappiamo che la chiesa pievana di Ponte (... ) si trovava nell'odierno territorio di Costigliole d'Asti, in posizione quindi da poter comprendere nella sua giurisdizione tutto il territorio circoscritto dai quattro corsi d'acqua (...) che la separavano dalle adiacenti diocesi di Asti, Alba e Acqui\u00bb. Fra i principali castelli del comitato di Loreto si segnalano anche Calosso, Agliano, Castelnuovo Calcea, Castagnole delle Lanze e Vinchio.\nSecondo Gian Secondo de Canis Vinchio sarebbe il luogo, in cui circa nel 935 Aleramo avrebbe sconfitto i terribili \"saraceni\" di Frassineto. Nel contiguo comune di Mombercelli si trova, inoltre, la localit\u00e0 \"Ronchi\", probabilmente coincidente con la \"villa di Ronchi\", donata ad Aleramo proprio nel 935 da Ugo di Provenza e Lotario II d'Italia, re d'Italia. Da Agliano prese nome Bianca Lancia d'Agliano, dei marchesi di Busca, amante e forse moglie \"in articulo mortis\" di Federico II di Svevia. "}
{"id": "1776056", "revid": "767487", "url": "https://it.wikipedia.org/wiki?curid=1776056", "title": "Distretto di Mathura", "text": "Mathura \u00e8 un distretto dell'India di 2.069.578 abitanti. Capoluogo del distretto \u00e8 Mathura."}
{"id": "1776058", "revid": "72811", "url": "https://it.wikipedia.org/wiki?curid=1776058", "title": "Scienze della formazione primaria", "text": ""}
{"id": "1776060", "revid": "767487", "url": "https://it.wikipedia.org/wiki?curid=1776060", "title": "Distretto di Muzaffarnagar", "text": "Muzaffarnagar \u00e8 un distretto dell'India di 3.541.952 abitanti. Capoluogo del distretto \u00e8 Muzaffarnagar."}
{"id": "1776063", "revid": "276327", "url": "https://it.wikipedia.org/wiki?curid=1776063", "title": "Colonie greche", "text": ""}
{"id": "1776066", "revid": "1632387", "url": "https://it.wikipedia.org/wiki?curid=1776066", "title": "Fascio di circonferenze", "text": "In matematica, in particolare geometria euclidea, un fascio di circonferenze \u00e8 un insieme di infinite circonferenze i cui centri giacciono su una retta (detta \"retta dei centri\" o \"asse centrale\"), o anche un insieme di infinite circonferenze aventi il medesimo centro. Il fascio \u00e8 ottenuto utilizzando due circonferenze (dette \"circonferenze base\" o \"generatrici\") le cui equazioni, opportunamente parametrizzate, generano l'equazione dell'intero fascio, cio\u00e8 dalle due generatrici \u00e8 possibile ottenere le equazioni di tutte le altre circonferenze del fascio.\nEquazione del fascio di circonferenze.\nL'equazione del fascio di circonferenze si ottiene tramite la combinazione lineare di due equazioni canoniche della circonferenza:\nCiascuna circonferenza del fascio \u00e8 identificata dalla coppia di parametri reali formula_2; le equazioni di partenza si ottengono annullando uno dei due parametri e le circonferenze associate ad esse sono dette \"circonferenze base\" (o \"generatrici\") del fascio. La scelta delle generatrici per un dato fascio \u00e8 comunque arbitraria, e qualunque coppia di circonferenze (distinte) del fascio pu\u00f2 essere utilizzata come generatrice. Non \u00e8 invece possibile annullare entrambi i parametri perch\u00e9 in questo caso l'equazione si trasformerebbe nell'identit\u00e0 formula_3.\nSe a uno dei parametri viene imposta la condizione di non annullarsi, \u00e8 possibile ricondurre il fascio ad una equazione con un unico parametro; ad esempio, imponendo formula_4 e formula_5 si ha:\nIl fascio cos\u00ec ottenuto non \u00e8 per\u00f2 completo perch\u00e9 manca della circonferenza ottenuta con formula_7. Le propriet\u00e0 descritte possono essere riassunte dicendo che formula_2 \u00e8 un parametro proiettivo. Utilizzando il linguaggio della geometria proiettiva, quando si scrive l'equazione del fascio dipendente da un solo parametro formula_9, l'altra generatrice corrisponde al valore formula_10, cio\u00e8 corrisponde al punto all'infinito.\nRiduzione dell'equazione e casi particolari.\nPoich\u00e9 i coefficienti quadratici della circonferenza valgono 1, \u00e8 possibile ridurre l'equazione del fascio a una combinazione lineare tra le equazioni di una circonferenza e di una retta (detta anche circonferenza degenere):\nQuesta riduzione \u00e8 sempre possibile se non vale la relazione formula_12; in quest'ultimo caso il fascio \u00e8 composto di circonferenze concentriche e pu\u00f2 essere riscritto come dipendente da un unico parametro:\nLa riduzione non \u00e8 possibile anche nel caso in cui formula_14 (o equivalentemente formula_15); in questo caso il fascio originario degenera in una retta.\nAsse centrale, asse radicale e punti base.\nNel caso di fascio di circonferenze non concentriche, i centri di tutte le circonferenze del fascio giacciono sulla medesima retta chiamata asse centrale.\nI punti comuni a tutte le circonferenze del fascio (anche quelle degeneri) sono detti punti base del fascio. Un fascio di circonferenze pu\u00f2 avere due, uno o nessun punto base. Le coordinate dei punti base si trovano mettendo a sistema le equazioni delle due circonferenze generatrici (o di due qualunque circonferenze distinte del fascio).\nL'asse radicale \u00e8 la retta la cui equazione si ottiene dalla sottrazione membro a membro delle due equazioni delle circonferenze generatrici (o di qualunque due circonferenze distinte del fascio). L'asse radicale risulta sempre perpendicolare all'asse centrale e passa per i punti base, nel caso essi siano presenti. Nel caso di circonferenze concentriche l'asse radicale non esiste. Esprimendo il fascio come combinazione lineare di una retta e una circonferenza, la retta generatrice risulta essere l'asse radicale del fascio, mentre l'asse centrale \u00e8 la retta perpendicolare alla retta generatrice e passante per il centro della circonferenza generatrice.\nClassificazione dei fasci di circonferenze.\nI fasci di circonferenze possono essere classificati usando i centri e i punti base. Ci sono quattro tipologie di fascio:\nPer classificare un fascio \u00e8 sufficiente quindi studiare la posizione reciproca di due qualunque circonferenze distinte del fascio, ad esempio la posizione reciproca delle generatrici."}
{"id": "1776067", "revid": "767487", "url": "https://it.wikipedia.org/wiki?curid=1776067", "title": "Ben Gibbard", "text": "Biografia.\nCantante dei due gruppi Death Cab for Cutie e The Postal Service, \u00e8 anche conosciuto per l'altro suo progetto, \u00a1All-Time Quarterback!. Vanta inoltre alcuni lavori da solista. Agli albori la sua musica \u00e8 influenzata dai Nirvana (sebbene abbia in seguito dichiarato \"'Grunge was never for me'\"), dagli Stone Roses, dai Superchunk, dai Built to Spill, dai Teenage Fanclub, dai Pixies e dagli Ultra Vivid Scene. Ha inoltre dichiarato che la sua maggiore influenza \u00e8 Jack Kerouac.\nHa studiato ingegneria presso Western Washington University. Lui e la sua band Death Cab for Cutie sono inoltre conosciuti per l'appoggio alle battaglie per la difesa dei diritti degli animali e per la promozione al vegetarismo.\nIl 29 dicembre 2008 Gibbard si fidanza con l'attrice cantante Zooey Deschanel e il 19 settembre 2009 i due convolano a nozze.\nLa coppia il 1\u00ba novembre 2011, dopo due anni di matrimonio, annuncia la sua separazione consensuale; il divorzio diviene effettivo il 12 dicembre 2012."}
{"id": "1776069", "revid": "28406", "url": "https://it.wikipedia.org/wiki?curid=1776069", "title": "Teodoro d'Epiro", "text": ""}
{"id": "1776071", "revid": "124744012", "url": "https://it.wikipedia.org/wiki?curid=1776071", "title": "Buridi", "text": "I Buridi furono una dinastia che govern\u00f2 Damasco nella prima met\u00e0 del XII secolo, dal 1104 fino al 1154, quando essa fu conquistata dall'atabeg zengide di Aleppo, Nur al-Din.\nStoria.\nIl fondatore della dinastia fu Toghtigin, ex mamelucco e atabeg del re di Damasco, Duq\u0101q (ultimo rappresentante della breve dinastia dei Selgiuchidi siriani).\nDopo la morte di Duq\u0101q nel 1104, egli prese il controllo della citt\u00e0, essendo morto prematuramente in quello stesso anno l'infante Tutush II, figlio ed erede di Duq\u0101q, e il fratello di questi, Irt\u0101sh.\nL'atabeg assunse allora in prima persona il governo della citt\u00e0, fondando un emirato che riusc\u00ec a fronteggiare Aleppo (governata dal fratello del defunto Duq\u0101q, Ri\u1e0dw\u0101n, e i crociati, installati dall'inizio del XII secolo sulla costa siro-palestinese.\nDopo una vittoria sul re Baldovino di Gerusalemme, il califfo di Baghdad al-Mustazhir nomin\u00f2 Toghtigin muj\u0101hid (499/1105-06), legittimandone la posizione e sperando di farne la punta di diamante della lotta contro i crociati.\nMa il regno di Damasco punt\u00f2 a costituire piuttosto una politica estera pragmatica, fatta di tregue e negoziati con il regno latino di Gerusalemme.\nCi\u00f2 non signific\u00f2 naturalmente una pace stabile, tant'\u00e8 vero che i Buridi sconfissero ad esempio i Crociati nella battaglia di Marj al-Suffar del 1126\nIl figlio e successore di Toghtigin, T\u0101j al-Mul\u016bk B\u016br\u012b (521-525/1128-1132), diede il nome alla dinastia.\nLe successive due generazioni - Ab\u016b l-Fa\u1e0dl Ism\u0101\u02bf\u012bl, detto Shams al-Mul\u016bk, figlio di B\u016br\u012b, e Shih\u0101b al-D\u012bn Mahm\u016bd, fratello di Ab\u016b l-Fa\u1e0dl Ism\u0101\u02bf\u012bl - continuarono nel difficile gioco di bilanciamento politico tra cristiani della costa e potere selgiuchide, col terzo protagonista nella persona di Norandino, signore di Aleppo.\nMa la spinta militare dei crociati, come pure quella zengide, divenne sempre pi\u00f9 pressante e le lotte fra fazioni rivali damascene si inasprirono sotto il regno di Shih\u0101b al-D\u012bn, che fu il periodo politicamente e militarmente pi\u00f9 agitato della dinastia.\nLa dinastia fin\u00ec quando N\u016br al-D\u012bn prese Damasco il 10 safar 549/26 aprile 1154."}
{"id": "1776074", "revid": "1318658", "url": "https://it.wikipedia.org/wiki?curid=1776074", "title": "Bangiophyceae", "text": "Le Bangiophyceae sono una classe di alghe rosse unicellulari, coloniali o pluricellulari.\nDescrizione.\nPossiedono un tallo filamentoso uniseriato o multiseriato non ramificato, talvolta fogliaceo ad accrescimento intercalare. Le cellule sono di norma uninucleate e possiedono un plastidio stellato con pirenoide.La riproduzione sessuata si compie mediante oogameti privi di flagelli (spermazi e oosfere). Gli spermazi hanno origine negli anteridi; l'oosfera \u00e8 contenuta nel carpogonio, dotato di un'appendice (tricogino) destinata al contatto con i gameti maschili. Dalla fecondazione dello zigote originano quasi subito le carpospore, spore diploidi che germinando producono un tallo detto monosporofito. Il monosporofito presenta sporangi che per meiosi producono monospore, spore aploidi, dalla cui germinazione ha origine il gametofito.Il ciclo biologico di queste alghe \u00e8 aplodiplonte. Hanno una dimensione non visibile ad occhio nudo."}
{"id": "1776075", "revid": "1318658", "url": "https://it.wikipedia.org/wiki?curid=1776075", "title": "Motore molecolare", "text": " \nSi definisce motore molecolare una macromolecola (solitamente proteica) in grado di convertire energia chimica (normalmente presente in forma di ATP) in forza meccanica e movimento.\nMolti organismi viventi hanno diversi tipi di motori molecolari specializzati per diversi scopi, come ad esempio la divisione cellulare (in cui \u00e8 coinvolta l'actina), il movimento cellulare (i componenti del flagello) o il movimento di organelli interni (la chinesina)."}
{"id": "1776082", "revid": "1699816", "url": "https://it.wikipedia.org/wiki?curid=1776082", "title": "Regolamento dei campi di concentramento nazisti", "text": "I campi di concentramento della Germania nazista durante la seconda guerra mondiale erano dotati di un regolamento comportamentale a cui i deportati dovevano rigorosamente attenersi.\nPrima che le forze alleate anglo-americane e le truppe dell'esercito sovietico stringessero definitivamente d'assedio ci\u00f2 che restava del Terzo Reich, i lager furono in gran parte abbandonati dalle SS che, prima della fuga, distrussero gran parte della documentazione contenuta nei campi di prigion\u00eca, incluso questa sorta di \"memorandum\".\nIl contenuto del regolamento dei campi di concentramento nazisti \u00e8 tuttavia desumibile da una copia datata dal campo di Sachsenhausen-Oranienburg () 8 novembre 1942, rinvenuta in circostanze fortunose dal governo austriaco nel lago Toplitz e il cui testo \u00e8 stato incluso come appendice dallo scrittore Christian Bernadac - studioso della deportazione nei campi di lavoro dell'Alta Austria e della Germania meridionale - nel libro \"I giorni senza fine\", pubblicato in Francia negli anni settanta per le \u00c9ditions France-Empire (da Edizioni Ferni, Ginevra, per la versione in lingua italiana).\nIl regolamento.\nIl regolamento che scandiva gli obblighi cui erano sottoposti i reclusi detenuti di varie nazionalit\u00e0 accusati di reati politici, reati comuni, o imprigionati per avversione al nazismo e al fascismo, fra cui esponenti della Resistenza dei vari paesi occupati dal Reich - non sempre, secondo l'autore del saggio, veniva tenuto in considerazione da parte dei responsabili dei campi di lavoro. In taluni casi, quelli che sembravano essere privilegi concessi per rendere meno pesante la vita del deportato, costituivano per i prigionieri, con la loro vanificazione, un motivo aggiuntivo di sgomento e frustrazione.\nRispetto a quello trascritto nel suo libro, Bernadac scrive di avere ragione di ritenere che di tale manuale vi fosse copia omologa nell'ufficio del comandante di campo di concentramento di Mauthausen-Gusen, cui facevano capo diversi sottocampi satellite situati specialmente in prossimit\u00e0 di Linz.\nIl documento regolava in diciassette punti il comportamento dei detenuti all'interno del lager e si concludeva con le seguenti parole:\nPer sommi capi, e nella sostanza delle disposizioni, il testo \u00e8 cos\u00ec riassumibile:"}
{"id": "1776083", "revid": "28406", "url": "https://it.wikipedia.org/wiki?curid=1776083", "title": "Teodoro I Comneno Ducas", "text": ""}
{"id": "1776088", "revid": "108840720", "url": "https://it.wikipedia.org/wiki?curid=1776088", "title": "Spirito Santo nel Nuovo Testamento", "text": "Sebbene la piena rivelazione dello Spirito Santo si ha successivamente alla Resurrezione di Cristo, esso \u00e8 presente anche nell'Antico Testamento.\nDifferenze tra i Vangeli sinottici e quello di Giovanni.\nNei Vangeli sinottici la figura dello Spirito Santo sembra rimanere sullo sfondo della figura di Cristo. Probabilmente gli evangelisti dovettero elaborare un primo concetto teologico di Spirito Santo a seguito dell'esperienza della Resurrezione, ma nell'elaborare i Vangeli si volle evitare che la figura di Cristo potesse essere in qualche modo confusa con i profeti ispirati dell'Antico Testamento. In modo differente \u00e8 configurata la figura del Cristo post-pasquale, descritta come \u00ab\"Signore dello Spirito Santo\"\u00bb.\nNel Vangelo di Giovanni lo Spirito \u00e8 presentato pi\u00f9 chiaramente come persona distinta, una sorta di \u00ab\"consolatore\"\u00bb che Cristo stesso promette ai suoi discepoli dopo la sua Ascensione al Cielo in attesa del suo ritorno alla fine dei tempi.\nConcepimento di Ges\u00f9.\nNei racconti dell'Annunciazione dell'angelo a Maria riportati nei vangeli, il concepimento di Ges\u00f9 \u00e8 descritto come opera dello Spirito Santo (Matteo e Luca ).\nPer mezzo dello Spirito Santo, la cugina Elisabetta (Luca ) e Simeone (Luca ) riconoscono in Ges\u00f9 il Messia.\nBattesimo di Ges\u00f9.\nAll'inizio del ministero di Ges\u00f9, egli viene battezzato nel fiume Giordano da Giovanni Battista.\nIn tutti e quattro i vangeli viene riportato che in tale occasione lo Spirito Santo appare sotto forma di colomba (Matteo , Marco , Luca e Giovanni).\nNella predicazione di Ges\u00f9.\nNel Vangelo secondo Luca viene riportata una delle prime predicazioni di Ges\u00f9 nella sinagoga di Nazaret. Egli d\u00e0 spiegazione di un passo del profeta Isaia sullo Spirito Santo attribuendo tale profezia a s\u00e9 stesso:\nNelle azioni di Ges\u00f9.\nSecondo i vangeli di Matteo e di Marco, lo Spirito Santo si manifesta in Ges\u00f9 mediante le guarigioni e le liberazioni da possessioni diaboliche. Ad esempio: (Matteo , Matteo , Marco ).\nPromessa dello Spirito.\nNel Vangelo di Giovanni \u00e8 riportata la promessa fatta da Ges\u00f9 ai suoi discepoli del dono dello Spirito Santo (Vangelo di Giovanni ).\nTale promessa fu fatta durante il rito dell'acqua durante la festa ebraica delle capanne. Il rito dell'acqua ricorda lo zampillo d'acqua uscito dalla roccia per intercessione di Mos\u00e8. L'evangelista spiega che la nuova acqua \u00e8 lo Spirito che Ges\u00f9 doner\u00e0 quando avverr\u00e0 la sua resurrezione.\nDurante il lungo discorso di addio riportato dal Vangelo di Giovanni (Gv ) Ges\u00f9 promette nuovamente di mandare lo Spirito Santo e ne spiega i doni che i discepoli ne otterranno (Gv , Gv , Gv e Gv ).\nAnche Luca riporta la promessa di Ges\u00f9 di mandare lo Spirito Santo dopo la sua resurrezione (Lc ).\nMorte di Ges\u00f9.\nLa morte di Ges\u00f9 \u00e8 descritta in tutti e quattro i vangeli come \"spirare\", \"consegnare lo spirito\" (Matteo , Marco , Luca e Giovanni ). Queste espressioni non erano comuni nel linguaggio del tempo. Gli esegeti mettono in parallelo questo fatto con il soffio con cui Dio cre\u00f2 Adamo (Genesi ), interpretando cos\u00ec la morte di Ges\u00f9 come una nuova creazione dell'umanit\u00e0.\nPentecoste.\nNegli Atti degli Apostoli si ha la narrazione della piena manifestazione dello Spirito Santo nell'episodio della Pentecoste. Gli apostoli e Maria erano riuniti, quando lo Spirito Santo appare come \"lingue di fuoco che si dividevano e si posarono su ciascuno di loro\". Gli apostoli poterono quindi predicare il vangelo in lingue che non conoscevano.\nNegli Atti degli Apostoli sono raccontati inoltre gli avvenimenti secondo i quali i discepoli di Ges\u00f9 avrebbero ricevuto lo Spirito e attraverso esso avrebbero compiuto gesti, pronunciato parole ed operato miracoli in nome di Cristo."}
{"id": "1776090", "revid": "68105", "url": "https://it.wikipedia.org/wiki?curid=1776090", "title": "Fabio Rizzo", "text": ""}
{"id": "1776091", "revid": "61051", "url": "https://it.wikipedia.org/wiki?curid=1776091", "title": "Reale aeronautica militare canadese", "text": ""}
{"id": "1776093", "revid": "121373178", "url": "https://it.wikipedia.org/wiki?curid=1776093", "title": "Picciotto", "text": "Il termine picciottu (italianizzato in picciotto), in lingua siciliana corrisponde all'italiano \"ragazzo\". Nel tempo l'uso \u00e8 variato e viene oggi usato comunemente anche per indicare il livello pi\u00f9 basso di affiliazione di alcune organizzazioni criminali italiane di tipo mafioso.\nNelle provincie di Catania, Messina e Caltanissetta per indicare il \"ragazzo\" viene utilizzato il termine \"caruso\".\nNel Risorgimento.\nFurono denominati cos\u00ec quei giovani, e meno giovani, che costituirono le bande siciliane che si unirono nel 1860 a Giuseppe Garibaldi nell'Esercito meridionale, i cosiddetti \"picciotti siciliani\", per combattare contro i borbonici.\nNella criminalit\u00e0.\nMafia.\nA partire dal '900 viene usato per indicare un appartenente ai gradini pi\u00f9 bassi all'interno dell'organizzazione criminale cosa nostra. \nCamorra.\nNella seconda met\u00e0 dell'Ottocento, i camorristi napoletani, che definivano la loro organizzazione come \"Onorata Societ\u00e0\" o \"Bella Societ\u00e0 Riformata\", chiamavano \"Picciotto\" o \"Picciotto d'onore\" colui che ricopriva il grado gerarchico pi\u00f9 basso della struttura. Seguiva dopo un anno di attivit\u00e0 criminose il passaggio a \"Picciotto di sgarro\". Si accedeva al grado di Picciotto dal precedente \"Tamurro\". Per diventare picciotto l'aspirante doveva subire la prova della tirata, cio\u00e8 un duello a primo sangue sul braccio con coltello. Il grado successivo al picciotto era il camorrista \n'Ndrangheta.\nNella 'Ndrangheta il \"Picciottu\" o \"Picciotto liscio\" \u00e8 la prima dote (valore di merito che ti conferisce il passaggio di grado nell'organizzazione) che si riceve quando si \u00e8 contrasti onorati, cio\u00e8 tutte quelle persone che potrebbero diventare affiliate.\nSi diventa picciotto tramite un rito detto di Battesimo dai 14 anni in su.\nDurante il rito viene presentato da 7 persone di cui una garantisce per lui.\nIl santo protettore dei picciotti \u00e8 Santa Liberata.\nLa dote successiva \u00e8 quella di camorrista.\nLa sopradoti sono: \"picciotto di giornata\" che esegue semplici compiti e il \"picciotto di sgarro\" se si \u00e8 particolarmente distinto.\nLa seguente \u00e8 una formula-tipo pronunciata durante l'iniziazione:\nSacra Corona Unita.\nNella Sacra Corona Unita il \"Picciotto\" o \"Picciotto d'onore\" \u00e8 il grado gerarchico pi\u00f9 basso della struttura.\nIl grado successivo al picciotto \u00e8 il \"camorrista\"."}
{"id": "1776095", "revid": "36426", "url": "https://it.wikipedia.org/wiki?curid=1776095", "title": "Torre dei Rondinelli", "text": ""}
{"id": "1776096", "revid": "36426", "url": "https://it.wikipedia.org/wiki?curid=1776096", "title": "Secchia rapita", "text": ""}
{"id": "1776097", "revid": "92723", "url": "https://it.wikipedia.org/wiki?curid=1776097", "title": "Pietro IV Calchi Novati", "text": ""}
{"id": "1776098", "revid": "547992", "url": "https://it.wikipedia.org/wiki?curid=1776098", "title": "Luca Altomare", "text": "Carriera.\nGiocatore.\nHa esordito in Serie A il 7 febbraio 1993 in Napoli-Foggia (2-0). Svolge la sua carriera nel ruolo di centrocampista, ma negli anni successivi viene adottato in quello di difensore. Ha giocato prevalentemente nel Napoli, restandovi per dieci anni (dal 1989 al 1999), con in mezzo due esperienze in Serie B con le maglie di e . Nella stagione 1999-2000 viene acquistato dal , la squadra della sua citt\u00e0. Con i rossobl\u00f9 gioca in Serie B per tre campionati consecutivi. Nel 2002-2003 gioca in Serie C1 vestendo la maglia della SPAL, mentre nel 2003-2004 scende in Serie D per vestire nuovamente la maglia del Cosenza (cancellato in estate da tutti i campionati professionistici e ripartito con una nuova societ\u00e0). L'anno dopo passa in Serie C2 restandovi per tre stagioni. Indossa per un anno la maglia della Vigor Lamezia e per due quella del Rende dove con i biancorossi sfiora la promozione in Serie C1 persa nella finale play-off contro il (2005-2006). Nel 2007-2008 torna a giocare in Serie D, ancora con il , dove ottiene una promozione. \u00c8 l'ultima esperienza da calciatore.\nHa all'attivo quattro reti in Serie A, tutti realizzati con la maglia del Napoli: il 26 settembre 1993, sesta giornata della stagione 1993-1994, in Napoli-Udinese (2-1), il 16 marzo 1997, 24\u00aa giornata della stagione 1996-1997 in Bologna-Napoli (2-1), il 5 ottobre 1997, quinta giornata della stagione 1997-1998 in Roma-Napoli (6-2) ed il 22 marzo 1998, ventiseiesima giornata sempre nella stagione 1997-1998 in Napoli-Lecce (2-4). Era inoltre in campo nelle finali della Coppa Italia della stagione 1996-1997, in entrambe le occasioni entrando come riserva.\nDopo il ritiro.\nCon il Cosenza continuer\u00e0 a lavorare: nel 2008-2009 svolge il ruolo di Team Manager; l'esperienza \u00e8 breve poich\u00e9 dopo qualche mese lascia l'incarico, mentre nella stagione successiva ritorna nella societ\u00e0 silana col ruolo di collaboratore tecnico di Domenico Toscano. \nNella stagione 2012-2013 entra a far parte dello staff tecnico della , come collaboratore di Mimmo Toscano.\nNella stagione 2014-2015 \u00e8 stato allenatore del Comprensorio Montalto Uffugo, squadra militante in Serie D girone I.\nTorna in Serie B ancora come collaboratore tecnico di Domenico Toscano, nuovo tecnico dell' nella stagione 2016-2017."}
{"id": "1776101", "revid": "287204", "url": "https://it.wikipedia.org/wiki?curid=1776101", "title": "Florideophyceae", "text": "Le Florideophyceae sono una classe di alghe rosse pluricellulari, con tallo ramificato ad accrescimento apicale.\nDescrizione.\nPosseggono plastidi in numero variabile da uno a molti, privi di pirenoide.\nLa riproduzione sessuata si compie mediante oogameti prodotti dal tallo gametofitico. Gli organi sessuali maschili (anteridi) si sviluppano su rami anteridiali, isolatamente o raggruppati in ciuffi, producendo spermazi privi di flagello. Gli organi sessuali femminili (carpogoni) si trovano su rami carpogoniali e sono differenziati in una cellula basale sterile e una apicale fertile. Nella cellula fertile, l'oosfera giace inferiormente ed \u00e8 presente un'estroflessione (tricogino) con cui lo spermazio prende contatto. Avvenuto ci\u00f2 si ha la lisi della parete, il nucleo maschile penetra nel tricogino e si avvia verso l'oosfera; giunto in prossimit\u00e0 di essa, si divide in due e un solo nucleo derivato attua la fecondazione. Il nucleo zigotico si sposta in una cellula ausiliaria che germina; si forma cos\u00ec sul tallo del gametofito una struttura diploide (gonimoblasto) corrispondente alla fase di carposporofito. Alla formazione possono prendere parte anche cellule del tallo, formando il cistocarpo. Le cellule del gonimoblasto, una volta messe in libert\u00e0, si comportano funzionalmente come spore diploidi (carpospore) da cui hanno origine i talli diploidi (tetrasporofiti). Su questi si attua il ciclo asessuato; entro cisti crociate, tetraedriche o zonate si originano per meiosi tetraspore aploidi che formano i gametofiti. Il ciclo biologico \u00e8 aplodiplonte."}
{"id": "1776103", "revid": "1886943", "url": "https://it.wikipedia.org/wiki?curid=1776103", "title": "Media agency", "text": "Con il termine media agency si possono indicare le societ\u00e0 che aiutano privati, aziende e pubbliche amministrazioni a scegliere i canali e dosare i mezzi per comunicare con clienti e cittadini, gestire le relazioni interpersonali tra di essi e a ricercare, attraverso campagne di comunicazione od ottimizzazione, nuova clientela potenziale\nIn Italia, il termine \"media agency\" viene spesso confuso con agenzia di pubblicit\u00e0, web agency, servizi di marketing in generale, ma alcune sfumature fanno s\u00ec che un\"'agenzia di comunicazione\" (potrebbe, questa, essere una traduzione del termine inglese) assuma in s\u00e9 parzialmente o integralmente le funzioni delle suddette altre agenzie di promozione.\nCaratteristiche.\nUn'agenzia di comunicazione non si limita a studiare le strategie per il posizionamento di un servizio o prodotto o a promuovere in maniera pi\u00f9 o meno corretta societ\u00e0, enti o eventi: il lavoro di un'agenzia di comunicazione risiede nel pi\u00f9 ampio e complesso studio di un messaggio, della sua canalizzazione, e della sua corretta interpretazione ad un target pi\u00f9 o meno omogeneo, al fine di massimizzare gli investimenti di promozione (aziendali o pubblici) e rendere comprensibile ed efficace una campagna di comunicazione.\nUna media agency analizza molteplici aspetti che vanno dalle abitudini dei consumatori alle caratteristiche dei messaggi da proporre al proprio target di riferimento, fino alla realizzazione di una campagna di comunicazione integrata, che faccia uso dei pi\u00f9 specifici mezzi di comunicazione di massa (media) al fine da rendere ottimale il rapporto investimento / conversione da parte delle aziende committenti.\nIl lavoro di pianificazione e realizzazione di una campagna di comunicazione deve essere, infine, valutato in termini statistici e di analisi metodologica, empiricamente verificabili attraverso ricerche di mercato, interviste ermeneutiche, interpretazione dei dati, al fine di rendere evidente (o meno) la reale risposta del target al messaggio veicolato durante la campagna stessa.\nCaratteristiche dei media.\nI principali media su cui opera una media agency vanno dagli strumenti di comunicazione \"classici\", quali ad esempio la stampa, la radio o la televisione e toccano sempre pi\u00f9 da vicino le realt\u00e0 comunicative della \"modernit\u00e0 telematica\" quali ad esempio Internet, i social network, le community, ecc.\nUn bravo \"pianificatore di comunicazione\" conosce gli aspetti e le potenzialit\u00e0 dei singoli mezzi di comunicazione, e ne usufruisce per massimizzare la qualit\u00e0 della comunicazione, riducendo i costi e migliorando il ritorno economico per i propri clienti. Ovviamente queste competenze a 360 gradi non sono comuni a tutte le agenzie di comunicazione, ed ecco che nascono collaborazioni e network collaborativi, con specifiche mansioni e competenze."}
{"id": "1776108", "revid": "330019", "url": "https://it.wikipedia.org/wiki?curid=1776108", "title": "Claudio di Besan\u00e7on", "text": "Biografia.\nNativo della Franca Contea, Claudio fu ordinato sacerdote a Besan\u00e7on e successivamente monaco. La storia della sua vita fu al centro di numerose controversie, tanto che lo storico Henry Wace scrisse che a proposito di questo santo gli inventori di leggende si sbizzarrirono ampiamente.\nNonostante tutto, le fonti concordano sul fatto che Claudio proveniva da una famiglia nobile. Secondo una tradizione di lunga data, Claudio nacque nel castello di Bracon, nei pressi di Salins-les-Bains, da una famiglia gallo-romana dal cognomen \"Claudia\". Questa famiglia aveva gi\u00e0 dato i natali ad un altro San Claudio nel VI secolo.\nUno dei suoi biografi, Lorenzo Surio, scrive che in giovane et\u00e0 Claudio fu affidato a degli istitutori, sotto la cui guida si interess\u00f2 alle materie accademiche, ma trascorrendo anche una parte considerevole del suo tempo nello studio di argomenti sacri, come le vite dei santi.\nFino all'et\u00e0 di vent'anni prest\u00f2 servizio come guardia di confine, dopodich\u00e9 nel 627 fu creato canonico da Donato, vescovo di Besan\u00e7on. Claudio divenne famoso per la sua assiduit\u00e0 nel seguire la regola dei canonici, e per il suo ascetismo, che lo portava a consumare un solo pasto al giorno, e per di pi\u00f9 frugale.\nDopo un periodo trascorso a prestare il suo ministero sacerdotale a Besan\u00e7on, Claudio entr\u00f2 a far parte dell'abbazia di Condat, a Saint-Claude (intitolata poi a suo nome dopo la sua morte), nella regione del Giura. Qui fu scelto per diventare il dodicesimo abate, all'et\u00e0 di 34 anni, nel 641 o nel 642, durante il pontificato di papa Giovanni IV, e introdusse nell'abbazia la regola mista di San Colombano e di San Benedetto. In veste di abate ottenne aiuti e sovvenzioni dal re Clodoveo II, anche grazie all'intercessione della regina Batilde, tanto che in quel periodo l'abbazia prosper\u00f2 notevolmente.\nAlla morte di Gervasio, vescovo di Besan\u00e7on, il clero della citt\u00e0 scelse Claudio come nuovo vescovo nel 685. Claudio accett\u00f2 la nomina, seppur con riluttanza, diventando il 29\u00ba vescovo della citt\u00e0. Successivamente, avendo avuto notizia che a Condat era subentrato un certo rilassamento nel seguire la regola benedettina, prefer\u00ec lasciare il ministero episcopale per tornare a guidare la sua vecchia abbazia.\nMor\u00ec nel 696, o nel 699.\nCulto.\nDopo la sua morte, Claudio divenne uno dei santi pi\u00f9 venerati di Francia.\nNel IX secolo Rabano Mauro ricorda Claudio nel suo \"Martyrologium\" come intercessore. Delle sue spoglie, di cui si diceva essere rimaste incorrotte, si persero le tracce durante le incursioni arabe, ma furono ritrovate nel 1160, e vennero visitate nel 1172 da Pietro di Tarantasia, che fu successivamente papa col nome di Innocenzo V. Le reliquie vennero solennemente trasportate attraverso la Borgogna perch\u00e9 fossero oggetto di venerazione, dopodich\u00e9 furono riportate a Condat.\nIl paese di Saint-Claude aveva originariamente il nome di \"Saint-Oyand\" o \"Saint-Oyend\" in onore di Sant'Eugendo, gi\u00e0 abate di Condat. Tuttavia dopo la morte di Claudio il numero di pellegrini in visita alla sua tomba divenne sempre maggiore, tanto che a partire dal XIII secolo il nome \"Saint-Claude\" divenne di uso comune andando a sostituire il nome originario della localit\u00e0.\nLe reliquie di San Claudio vennero arse nel marzo 1794, durante la Rivoluzione francese.\nLa sua Memoria liturgica cade il 6 giugno."}
{"id": "1776109", "revid": "68105", "url": "https://it.wikipedia.org/wiki?curid=1776109", "title": "I racconti del tubetto", "text": ""}
{"id": "1776115", "revid": "1186766", "url": "https://it.wikipedia.org/wiki?curid=1776115", "title": "Offuscamento", "text": "In medicina si ha offuscamento quando di un oggetto si ha una percezione visiva errata, non completa o non nitida.\nManifestazioni.\nNel campo oculistico, ottico o optometrico, si fa riferimento all'offuscamento, quando vi \u00e8 un mal funzionamento dell'organo della vista, o quando ci si trova in presenza di una errata graduazione diottrica. L'offuscamento impedisce una percezione nitida e limpida del mondo esterno. Tale errore pu\u00f2 aversi anche a causa di una errata elaborazione a livello cerebrale degli impulsi provenienti dalla retina.\nTipologia.\nPossiamo quindi distinguere:"}
{"id": "1776121", "revid": "1873017", "url": "https://it.wikipedia.org/wiki?curid=1776121", "title": "Derby calcistici in Puglia", "text": "I derby calcistici in Puglia sono incontri di calcio che si tengono dal 1927 tra le varie societ\u00e0 pugliesi.\nIl primo in ordine di tempo fu -, tenutosi nel capoluogo dauno nell'ottobre 1927. Tali derby, nel corso della storia, si sono disputati anche al massimo livello del campionato, stante la contemporaneit\u00e0 in Serie A, in una o pi\u00f9 occasioni, di almeno due tra le tre compagini pugliesi che hanno militato in massima divisione: il , il citato Foggia e il . In particolare, il primo derby pugliese in assoluto in massima divisione si tenne a Bari il 27 ottobre 1985, ottava giornata del campionato di Serie A 1985-86, e vide la squadra di casa battere per 2-0 il , all'epoca esordiente in tale categoria.\nAltre societ\u00e0 hanno disputato al pi\u00f9 il campionato di Serie B: , , , . Di conseguenza, la storia dei derby pugliesi vanta numerosi incontri cui sono legate anche rivalit\u00e0 campanilistiche.\nDerby giocati in Serie A.\nBari-Lecce.\nIl \"derby di Puglia\" \u00e8 l'incontro tra e , le due societ\u00e0 pugliesi che si sono affrontate pi\u00f9 volte nella massima divisione calcistica italiana. \u00c8 un importante evento sportivo della Puglia, molto sentito per la storica rivalit\u00e0 fra le due tifoserie.\nIl primo incontro tra le due squadre si tenne l'8 dicembre 1929 in Serie B a Lecce, dove la squadra di casa si impose sul Bari per 1-0. Negli anni seguenti il derby si gioc\u00f2 per varie volte anche in Serie C e Coppa Italia, ma soprattutto in Serie A, categoria nella quale il primo derby tra le due compagini pugliesi si tenne il 27 ottobre 1985 a Bari e si chiuse con la vittoria per 2-0 della squadra di casa. A titolo statistico, entrambe le squadre disputavano quel campionato da neopromosse, ma mentre per il si trattava di un ritorno in massima serie dopo 15 anni, per il Lecce era l'esordio assoluto nel campionato di vertice.\nNel campionato di Serie A 2010-2011, dopo dieci anni di assenza, il derby torn\u00f2 in massima divisione. L'ultimo risale al 15 maggio 2011: il Lecce se lo aggiudic\u00f2 vincendo a Bari per 0-2, ma la partita subito dopo venne messa sotto inchiesta giudiziaria per l'autogol del difensore barese Andrea Masiello.\nBari-Foggia.\nIl \"derby d'Apulia\" \u00e8 l'incontro tra il Bari e il , ed \u00e8 chiamato cos\u00ec per la locazione delle due citt\u00e0 nella cosiddetta Apulia, ovvero la Puglia continentale, chiamata cos\u00ec dalle popolazioni preromane.\nIl primo vero confronto tra le due compagini si gioc\u00f2 il 19 novembre 1933 in Serie B e fin\u00ec con una vittoria per il Bari per 1-0. Non di rado il derby venne disputato in altre competizioni, come in Serie C, in IV Serie, ma soprattutto in Serie A, con il Bari vittorioso in Mitropa Cup e il \"Foggia dei miracoli\" di Zden\u011bk Zeman. Il derby fu disputato varie volte anche in Coppa Italia. L'ultimo derby \u00e8 stato disputato in casa del Bari il 19 maggio 2021 e ha visto la vittoria dei galletti per 3-1.\nFoggia-Lecce.\nIl primo confronto si gioc\u00f2 a Foggia il 9 giugno 1929 in occasione del girone A delle semifinali del Campionato Meridionale 1928-1929 e fin\u00ec in pareggio per 1-1. Il derby venne disputato due volte in Serie A, la prima delle quali a Lecce l'8 settembre 1993, dove vinse il Foggia dei miracoli di Zeman. L'ultimo derby \u00e8 stato giocato in Lega Pro Girone C il 19 aprile 2015 al \"Via del Mare\" di Lecce ed \u00e8 stato conquistato dalla compagine giallorossa grazie ad un gol al 93' siglato da Abdou Doumbia. Nell'annata 2015-2016, il Foggia incontra quattro volte il Lecce, di cui tre vittorie rossonere e solo una vittoria per il Lecce.\nDerby giocati almeno in Serie B.\nBari-Taranto.\nPer storia e rivalit\u00e0 tra le tifoserie \u00e8 considerato da molti il vero \"derby di Puglia,\" ma non si \u00e8 mai giocato nella massima divisione. Chiamato anche \"il derby delle Murge,\" \u00e8 l'incontro tra le squadre delle due citt\u00e0 pugliesi pi\u00f9 popolose. Il primo confronto si gioc\u00f2 a Bari il 4 novembre 1951 in Serie C e fin\u00ec con una vittoria per il Bari per 4-2. Il derby venne disputato anche in serie cadetta varie volte, la prima delle quali sempre a Bari il 25 settembre 1955, dove vinsero per 4-2 i rossoblu. A causa delle diverse fortune delle due squadre, il derby non si \u00e8 pi\u00f9 svolto a livello ufficiale da diversi anni. L'ultima sfida in assoluto \u00e8 avvenuta in Serie C a Bari il 12 dicembre 2021, ed \u00e8 terminata col punteggio di 3-1, partita tornata a giocarsi dopo 28 anni e mezzo d'assenza.\nFidelis Andria-Foggia.\nIl primo confronto tra le due compagini si gioc\u00f2 il 2 gennaio 1955 in IV Serie e fin\u00ec con una vittoria per il Foggia per 3-0. I derby pi\u00f9 recenti sono stati disputati in Lega Pro Prima Divisione 2010-2011, e sono finiti con due vittorie del Foggia, la prima interna per 2-1 e la seconda esterna per 1-0. L'ultimo precedente assoluto \u00e8 l\u20191-1 del 22/12/2016 valevole per il campionato Lega Pro 2016-2017.\nFidelis Andria-Lecce.\nIl primo derby calcistico tra la Fidelis Andria ed il fu disputato nel 1955 in IV serie. Il primo derby rilevante fu disputato in Serie B nella stagione 1992-1993. All'andata, alla quinta giornata di campionato, il si impose con il risultato di 3 a 2 al Degli Ulivi mentre al ritorno furono i federiciani della Fidelis ad espugnare il Via del Mare per 1 a 0 con gol del leccese di nascita Gianluca Petrachi. Nella stagione 1994-1995 la Fidelis Andria vince ancora fuori casa per 1 a 0 mentre ad Andria finisce 0 a 0. Nella stagione 1998-1999, all'andata ad Andria finisce in parit\u00e0 sullo 0 a 0, a Lecce invece i padroni di casa vincono sul finale per 1 rete a 0, in pieno recupero al 97\u00ba minuto di gioco grazie al gol di Bellucci. Degna di nota \u00e8 la vittoria della Fidelis Andria nella prima giornata di campionato della stagione di Lega Pro 2015-2016 al Via del Mare per 3 reti a 1.\nFidelis Andria-Taranto.\nIl primo derby calcistisco tra la Fidelis Andria ed il Taranto fu disputato nel 1989.\nBari-Barletta.\nSi tratta di uno dei \"derby del Barese\", in ragione del fatto che Barletta faceva parte della provincia di Bari. Il primo confronto tra le due compagini si gioc\u00f2 in serie C il 27 novembre 1966 a Barletta, e ci fu uno 0-0. Da l\u00ec i due club si sfidarono anche in Serie B e in Coppa Italia. L'ultimo derby fu giocato in Serie B il 2 aprile 1989 a Barletta, e come il primo, fin\u00ec 0-0.\nBari-Brindisi.\nIl primo confronto tra le due squadre si tenne in serie C il 7 ottobre 1951 a Bari, e il Bari vinse per 3-0. I due club si sfidarono 4 volte in serie B, serie C e serie D. L'ultimo derby fu giocato in Serie C il 24 aprile 1977 a Bari, e come il primo, vinse il Bari, ma 1-0.\nBari-Fidelis Andria.\nAltro \"derby del Barese\", si tenne per la prima volta in Coppa Italia Semiprofessionisti il 25 agosto 1976 ad Andria e termin\u00f2 1-1. I due club si sfidarono anche in Serie B. L'ultimo precedente risale al 21 agosto 2021, in una gara valida per il Primo Turno di Coppa Italia Serie C, in cui la Fidelis Andria ottiene la prima storica vittoria ai danni dei biancorossi espugnando il San Nicola col risultato di 0-1.\nBarletta-Lecce.\nIl primo confronto si gioc\u00f2 in Serie C a Lecce l'8 novembre 1942, e fin\u00ec 2-1. La maggior parte dei derby venne disputato in serie C, tuttavia in due occasioni il derby \u00e8 stato giocato anche in serie B, nella stagione 1987-1988 con l'andata a Lecce giocata il 27 settembre 1987 che fin\u00ec 2-1 e il ritorno a Barletta fin\u00ec 3-2..\nSi sono poi disputati anche due derby in Coppa Italia. Il primo in 1958-1959, con la vittoria in casa del Lecce per 2-1, mentre il secondo fu disputato a Barletta nel 1972-1973 con la vittoria del Lecce per 1-4. Le due squadre si sono rincontrate nella stagione di Lega Pro prima divisione 2013-2014, con il pareggio a reti inviolate nell'andata al Via del Mare, mentre nel ritorno disputatosi a Barletta la spunta il con il risultato di 1-2.\nBrindisi-Foggia.\nIl primo confronto si gioc\u00f2 in Prima Divisione a Brindisi il 28 settembre 1930 e fin\u00ec 2-7 per il Foggia. La maggior parte dei derby \u00e8 stata disputata in Serie C, tuttavia nell'immediato dopoguerra e negli anni '70 del XX secolo il derby \u00e8 stato disputato anche in Serie B. Un derby si gioc\u00f2 anche in Coppa Italia, il 3 settembre 1939, e fin\u00ec 5-1 per il Brindisi. L'ultimo derby \u00e8 stato giocato in Serie D a Foggia il 16 febbraio 2020 e si \u00e8 concluso con il risultato di 1-0 in favore dei foggiani.\nBrindisi-Lecce.\nTra i \"derby del Salento\", quello tra Lecce e Brindisi fu giocato per la prima volta in Serie C a Brindisi l'11 dicembre 1938, e fin\u00ec 1-1. La maggior parte dei derby venne disputato in serie C, tuttavia nell'immediato dopoguerra, il derby venne disputato anche in serie B, e non raramente anche in Coppa Italia. L'ultimo derby \u00e8 stato giocato in Coppa Italia a Lecce il 24 agosto 2003: il Brindisi vinse per 3-0 a tavolino, non essendosi il Lecce presentato in campo per protesta contro l'allargamento della serie B a 24 squadre.\nBrindisi-Taranto.\nIl primo confronto tra le due compagini si gioc\u00f2 in Prima Divisione a Brindisi nel 1930 e termin\u00f2 in parit\u00e0 (1-1). L'ultimo derby si \u00e8 disputato a Taranto, in Serie D, il 2 settembre 2019 e si \u00e8 concluso con il risultato di 0 a 1.\nFoggia-Taranto.\nIl derby Foggia-Taranto, detto anche \"derby dauno-ionico\", \u00e8 uno dei pi\u00f9 sentiti della regione, nonch\u00e9 il pi\u00f9 disputato. Prima della fondazione dell'Associazione Sportiva Taranto, il Foggia disputava derby con le formazioni dell'Audace Taranto, dell'Enotria e della Pro Italia. Il primo confronto tra le due compagini si gioc\u00f2 in prima divisione il 16 ottobre 1927 a Foggia, e vide i rossoneri vincere sul Taranto per 1-0. Da l\u00ec i due club si sfidarono anche in Serie B, Serie C, Serie C1 e Serie C2.\nQuesto incontro, da qualche anno viene giocato senza la tifoseria ospite, a causa di molti problemi con i tifosi, ed addirittura il 26 maggio 1991, in serie B, la partita fu disputata sul neutro di Benevento. Il Taranto, nel 1950-1951 e nel 1951-1952 disput\u00f2 quattro derby sotto il nome di \"ArsenalTaranto\".\nLecce-Gallipoli.\nLe due squadre vantano solo due incontri, entrambi vinti dal stagione di serie B 2009-10, ed entrambi tenutisi al Via Del Mare di Lecce, che in quel campionato serv\u00ec anche come impianto interno del . Il 24 ottobre 2009 la squadra del capoluogo si impose per 3-0. e, il 27 marzo 2010, per 1-0.\nLecce-Taranto.\nAltro \"derby del Salento\", si disputa dal 4 ottobre 1928, quando le due squadre si affrontarono nel campionato meridionale per la prima volta, col risultato di 1-1. Il derby venne disputato anche in serie cadetta varie volte, ma la maggior parte delle volte il derby venne disputato in serie C, ed anche alcune volte in Coppa Italia. L'ultimo derby venne giocato in Lega Pro a Lecce il 9 aprile 2017, e la partita termin\u00f2 sul risultato di 3-0.\nTaranto - Arsenale Taranto.\nStracittadina di Taranto, disputatasi solo nella stagione di Serie B 1946-47 tra il Taranto e l'Arsenale Taranto. A fine stagione le due squadre si fusero ponendo fine a questa sfida. Questo derby \u00e8 l'unica stracittadina al di fuori delle cinque maggiori (Milano, Roma, Torino, Genova, Verona) ad essersi disputata in un campionato di serie B. Il primo derby fin\u00ec 2-2, mentre il secondo fu vinto dall'Arsenale per 1-0.\nAltri derby rilevanti.\nCasarano-Lecce.\nLa rivalit\u00e0 nacque nel 1985, in uno dei numerosi incontri tra il Taranto, i cui tifosi erano gemellati con il Lecce ma in pessimi rapporti con il Casarano, e i rossoazzurri. In quell'occasione, i leccesi preferirono dare il loro supporto agli jonici, generando cos\u00ec, in un Capozza gremito e incredulo, il primo coro anti-leccese. Poco dopo la scena si sposta al Via del Mare, dove si gioca Lecce-Juve: in uno stadio quasi interamente bianconero, l'unico striscione, tra i tanti a sostegno della vecchia Signora, che fu sottratto e fatto a pezzi, fu quello di Casarano.\nLa rivalit\u00e0 raggiunse il culmine nell'estate del 1991, quando Casarano e Lecce si affrontarono in Coppa Italia. Le due tifoserie vennero a contatto e ci furono duri scontri nei pressi dello stadio Capozza. Casarano e Lecce si raffrontarono nella stagione 1995-1996 in Serie C1 e Coppa Italia Serie C. Particolarmente significativo fu il derby di campionato giocato a Casarano l'8 ottobre 1995, segnato da imponenti misure di sicurezza e da un patto di non aggressione tra le due tifoserie siglato alla vigilia. In uno stadio colmo sino all'inverosimile, il Casarano riusc\u00ec a pareggiare al 96\u00ba grazie all'autogol del capitano del Lecce, Zanoncelli.\nLecce-Maglie.\nLecce e si sono affrontate nei campionati di Serie C e IV serie. Il primo confronto tra le due compagini si tenne allo Stadio Carlo Pranzo di Lecce il 3 dicembre 1950 e termin\u00f2 in parit\u00e0. L'ultimo derby fu disputato a Maglie il 19 febbraio 1956 e si concluse con il risultato di 2-1 per il Maglie.\nMaglie-Molfetta.\nLe due formazioni si sono affrontate nei campionati di Serie C, di IV Serie e nei campionati di Eccellenza. Il primo confronto tra le due compagini si gioc\u00f2 a Molfetta, in Promozione Lega Interregionale Sud, il 12 dicembre 1948 e termin\u00f2 con il risultato di 3 a 1 per il Maglie. L'ultimo derby fu disputato a Maglie, nel Campionato Nazionale Dilettanti, il 23 dicembre 1995 e si concluse con il risultato di 5 a 0 per il Maglie.\nTaranto-Maglie.\nGli incontri tra tali due squadre si sono tenuti nei campionati di Serie C e IV serie. Il primo confronto tra le due compagini si gioc\u00f2 a Maglie il 26 novembre 1950 e termin\u00f2 con il risultato di 3 a 2 per il Maglie. L'ultimo derby fu disputato a Maglie il 13 dicembre 2000 e si concluse con il risultato di 2 a 1 per il .\nBrindisi-Maglie.\nBrindisi e Maglie si sono affrontate nei campionati di Serie C e IV Serie. Il primo confronto tra le due compagini si gioc\u00f2 in Serie C a Brindisi il 12 novembre 1950 e termin\u00f2 in parit\u00e0 (0-0). L'ultimo derby fu disputato a Brindisi, in IV Serie, il 20 febbraio 1994 e si concluse con il risultato di 2-2.\nBrindisi-Monopoli.\nIl primo confronto tra le due compagini si gioc\u00f2 in Promozione a Brindisi il 4 dicembre 1955 e termin\u00f2 con la vittoria del per 3-1.\nTale incontro prese, pi\u00f9 recentemente, il nome di \"derby dei record\" poich\u00e9 al termine del campionato di Eccellenza Puglia 2004-05 il vinse il torneo con 102 punti, all'epoca record di qualsiasi campionato italiano (eguagliato in serie A 2013-14 dalla ), seguita dal a 98, miglior punteggio di sempre di una squadra italiana seconda classificata. In detta stagione il derby che si tenne a Monopoli, terminato 2-2, vide circa spettatori interni e circa provenienti da Brindisi.\nIl bilancio complessivo \u00e8 favorevole al , che in 57 incontri al 2015-16 ne ha vinti 24, persi 19 e pareggiati 14; il bilancio delle reti segnate \u00e8 leggermente favorevole al , 61 contro 60.\nBari-Monopoli.\nAd eccezione di alcune amichevoli e altri confronti tra il biancoverdi e le formazioni della citt\u00e0 di Bari, il primo confronto ufficiale \u00e8 avvenuto durante il campionato di Serie C 2019-2020 al San Nicola ed \u00e8 terminato con il risultato di 1-1. L'ultimo confronto ha visto il Bari prevalere per 1-0 nel sesto turno di ritorno del Campionato di serie C 2020-2021.\nVirtus Francavilla-Monopoli.\nAd eccezione delle sfide disputate in campionati di carattere regionale (Eccellenza, Promozione) le due formazioni non si erano mai incontrate prima della stagione 2016-2017 (Serie C, allora denominata Lega Pro). La sfida pi\u00f9 recente \u00e8 finita in pareggio 0 a 0, in casa per il Monopoli nel girone di ritorno 2021-2022.\nVirtus Francavilla-Lecce.\nGli incontri tra tali due squadre si sono tenuti esclusivamente nei campionati di Serie C e nella Coppa Italia di Serie C. Il primo confronto tra le due compagini si \u00e8 disputato a Lecce il 16 ottobre 2016 ed \u00e8 terminato con il risultato di 3-0 per il Lecce. Nonostante la storia calcistica molto differente e le diverse ambizioni stagionali, il 5 marzo 2017 la Virtus Francavilla riusc\u00ec a battere il Lecce per 2-1 sul proprio campo con gol decisivo siglato dall'ex di turno Giuseppe Abruzzese.\nVirtus Francavilla-Taranto.\nGli incontri tra tali due squadre si sono tenuti nei campionati di Lega Pro (ora Serie C) e di serie D. Il primo confronto tra le due compagini si \u00e8 disputato a Taranto il 20 settembre 2015 terminando con il risultato di 1-1 (campionato di serie D). Ultima sfida nel girone di ritorno della serie C 2021-2022 (finito in pareggio 0-0). Nonostante la tradizione calcistica molto differente, ad oggi, il Taranto non \u00e8 ancora riuscito a battere la Virtus Francavilla negli incontri disputati.\nVirtus Francavilla-Bisceglie.\nGli incontri tra Virtus Francavilla Calcio e Associazione Sportiva Bisceglie si sono tenuti in Serie C e in Coppa Italia Serie C. Il primo confronto tra le due compagini si \u00e8 disputato a Bisceglie il 2 settembre 2017 terminando con il risultato di 2-1 per la squadra di casa. Nella stagione di Serie C 2019-2020 non si \u00e8 disputata la partita di ritorno a causa della pandemia di COVID-19. L'ultimo incontro \u00e8 avvenuto l'11 aprile 2021 con la vittoria in casa 1-0 del Bisceglie. L'unico incontro in Coppa Italia Serie C \u00e8 avvenuto il 17 ottobre 2017, con vittoria per 2-0 del Bisceglie."}
{"id": "1776136", "revid": "1833487", "url": "https://it.wikipedia.org/wiki?curid=1776136", "title": "Camorrista", "text": "Camorrista \u00e8 un termine generico con cui si definisce un affiliato alla camorra napoletana. e della 'Ndrangheta calabrese.\n'Ndrangheta.\nLa dote (valore di merito) di camorrista \u00e8 la seconda dote dopo quella di picciotto e giovane d'onore.\nUn giovane d'onore, cio\u00e8 chi \u00e8 figlio di 'ndranghetisti pu\u00f2 diventare direttamente camorrista e viene definito \"camorrista in corona\".\nLa santa protettrice di chi possiede questa dote \u00e8 Santa Nunzia.\nRito.\nIl rito di passaggio a camorrista avviene prima elencando da parte di un affiliato le sue qualit\u00e0 positive e da un altro affiliato le qualit\u00e0 negative, questa operazione \u00e8 definita \"Contraddittorio\".\nDopo avviene la \"Pungitina\" cio\u00e8 il giuramento di sangue.\nSi punge l'indice della mano destra del picciotto dimodoch\u00e9 delle gocce di sangue cadano sulla figura di Santa Annunziata e poi le si d\u00e0 fuoco.\nAlla funzione \u00e8 presente anche il contabile dell'organizzazione (chi gestisce la parte economica di un locale).\nLe sopra doti.\nLa dote di camorrista ha diverse sopra doti:"}
{"id": "1776139", "revid": "124550971", "url": "https://it.wikipedia.org/wiki?curid=1776139", "title": "Abruzzi e Molise", "text": "Abruzzi e Molise (o, impropriamente, Abruzzo e Molise) fu una delle regioni previste dall'articolo 131 della Costituzione italiana nella sua stesura originale. La regione, che si estendeva per circa 15.191\u00a0km\u00b2, comprendendo gli attuali Abruzzo e Molise, rest\u00f2 inattuata poich\u00e9 con l'articolo 1 della legge costituzionale n. 3 del 27 dicembre 1963 il testo costituzionale fu modificato prevedendo la separazione dei territori di Abruzzo e Molise in due distinte regioni.\nStoria.\nIn et\u00e0 normanna e poi sveva l'Abruzzo costitu\u00ec un unico giustizierato. In epoca angioina, la provincia fu ripartita in due distinte circoscrizioni, l'Abruzzo Ulteriore (\"Ultra flumine Piscaria\") e l'Abruzzo Citeriore (\"Citra flumine Piscaria\"), stabilendo come limite tra esse il confine naturale segnato dal corso del fiume Aterno-Pescara. La bipartizione in due province perdur\u00f2 per oltre cinque secoli e fu proprio l'esistenza di due diverse circoscrizioni abruzzesi a far s\u00ec che il toponimo Abruzzo venisse declinato al plurale, indicandosi, quindi, con Abruzzi, il territorio di ambedue le province. Con le riforme napoleoniche e murattiane del XIX secolo, l'Abruzzo Ulteriore fu a sua volta diviso in due circoscrizioni, l'Abruzzo Ulteriore I, con capoluogo Teramo e l'Abruzzo Ulteriore II, con capoluogo Aquila, portando a tre il numero delle province abruzzesi.\nIl territorio molisano, invece, gi\u00e0 durante il regno di Federico II, costitu\u00ec un'unica provincia assieme alla Terra di Lavoro, andando a formare, per l'appunto, il giustizierato di \"Terra di Lavoro e Contado di Molise\". Con la scissione del Regno di Sicilia in due distinte entit\u00e0 statuali, Regno di Trinacria e Regno di Napoli, il Molise cominci\u00f2 a essere considerato come un territorio a s\u00e9 stante, sebbene esso continuasse a non possedere autonomia amministrativa. Fino al 1538, infatti, il Molise continu\u00f2 a essere amministrato congiuntamente alla Terra di Lavoro; successivamente, fu aggregato alla Capitanata, rimanendovi legato sino al 1806, quando, la Provincia di Molise, il cui capoluogo fu fissato in Campobasso, ottenne l'autonomia amministrativa.\nLa confinazione tra le quattro province seguiva anche criteri di natura geografica: gli Abruzzi Ultra I, Citra e il Molise erano separati dai corsi dei fiumi Aterno-Pescara e Trigno, mentre l'Abruzzo Ultra II era diviso dalle restanti province tramite le alte vette dell'Appennino abruzzese, dal Terminillo fino ai Monti della Meta, passando per Monti della Laga, il Gran Sasso e la Majella.\nVariazioni territoriali.\nGli Abruzzi e il Molise hanno sub\u00ecto, nel corso dei secoli, diverse variazioni territoriali, anche importanti, che portarono alla definizione delle quattro province - Abruzzo Ulteriore I, Abruzzo Ulteriore II, Abruzzo Citeriore e Molise - esistite durante il \"decennio francese\" e durante il Regno delle Due Sicilie. Nel 1806, in particolare, la struttura periferica dello Stato napoletano fu oggetto di una riforma amministrativa, che port\u00f2 all'introduzione di un sistema di enti locali di tipo moderno e organizzato su quattro livelli. In seguito alla riforma, il Molise, otteneva l'autonomia amministrativa, ma la definizione dei confini provinciali comport\u00f2 rilevanti mutamenti territoriali.\nLa provincia acquis\u00ec, dalla Capitanata, la parte occidentale del distretto di Larino e un lembo del distretto di Foggia, mentre dall'Abruzzo citeriore acquis\u00ec diversi comuni e casali del distretto di Vasto. Nel 1852, per effetto del Trattato del 15 aprile, stipulato tra il Regno delle Due Sicilie e lo Stato Pontificio e sottoscritto dal sovrano Ferdinando II e da Papa Pio IX, vi fu uno scambio di territori tra i due stati che interess\u00f2 due province abruzzesi. L'Abruzzo Ulteriore I, acquis\u00ec il comune di Ancarano e i villaggi di Villafranca, Vignatico, Valloni, Collegrato, Pietralta, Morrice e Casenuove, mentre cedette i villaggi di Vosci, Forcella e Casa Bianchini. L'Abruzzo Ulteriore II, ottenne i villaggi di Trimezzo, Offeio e San Martino, mentre perse i villaggi di Tufo, Capodacqua e Casette.\nAlla formazione del Regno d'Italia, il Molise fu oggetto di altre variazioni territoriali, annettendo il territorio di Venafro - gi\u00e0 appartenuto alla provincia di Terra di Lavoro - e cedendo svariati comuni alla neocostituita provincia di Benevento, tra cui Pontelandolfo e Casalduni, comuni in cui, nell'agosto del 1861, avvenne una sanguinosa rappresaglia da parte del Regio Esercito.\nNel 1927, contestualmente alla soppressione dei circondari, l'Abruzzo fu interessato da importanti modifiche territoriali. La provincia di Aquila degli Abruzzi perse una larga fetta del suo territorio - 1362 km\u00b2 e 70.000 abitanti - corrispondente all'ex circondario di Cittaducale, ceduto all'istituenda Provincia di Rieti. Sempre nel 1927, il regime fascista istitu\u00ec la provincia di Pescara, scorporando porzioni di territorio sia dalla provincia di Aquila degli Abruzzi, ad ovest, sia da quelle di Teramo e Chieti, rispettivamente a nord e sud. Nella nuova circoscrizione pescarese, infatti, confluirono i due importanti centri aquilani di Bussi sul Tirino e Popoli, alcuni comuni del chietino e tutti i comuni dell'ex circondario di Penne, fatta eccezione per i comuni appartenuti all'ex mandamento di Bisenti, che rimasero alla provincia teramana.\nMancata attuazione della regione.\nGi\u00e0 in Assemblea Costituente fu prefigurata l'istituzione di due distinte regioni, l'Abruzzo e il Molise, tant'\u00e8 che le due regioni furono costituite in circoscrizioni distinte per le elezioni del Senato nel 1948. La decisione finale, per\u00f2, fu poi procrastinata a data da destinarsi.\nNel 1963, con la modifica dell'art. 131 della Costituzione, vengono istituite le due distinte regioni Abruzzo e Molise, quest'ultima rappresentata dalla sola provincia di Campobasso comprensiva della futura provincia di Isernia (istituita nel 1970). \u00c8 l'unico caso nella storia della Repubblica Italiana di formazione di due nuove regioni per distacco da un'unica regione originaria, ma si colloca temporalmente prima dell'entrata in funzione delle regioni a statuto ordinario (1970)."}
{"id": "1776140", "revid": "1610933", "url": "https://it.wikipedia.org/wiki?curid=1776140", "title": "Sgarrista", "text": "Lo \"sgarro\" \u00e8 la dote dello sgarrista nella 'ndrangheta calabrese.\nNel rito dell'albero della Scienza e il Giardinetto coincide con il fusto. La santa protettrice \u00e8 Santa Elisabetta. Gli sgarristi tradizionalmente hanno come riferimento i cavalieri \"Minofrio\", \"Mismizzu\" e \"Misgarru\".\nLo sgarrista prima dell'introduzione della Santa era il grado pi\u00f9 alto in seno all'onorata societ\u00e0 col quale si poteva assumere il comando di una locale.\nRito.\nCon la riunione della societ\u00e0 di sgarro si fa passare di dote un camorrista.\nI presenti sono tutti sgarristi e senza armi eccetto per i latitanti definiti \"cavalieri erranti\".\nLa sentinella d'omert\u00e0 controlla l'esterno e perquisisce i partecipanti. Per questa operazione si dice che si \"\u00e8 abbassato di grado\". Il \"mastru i jurnata (mastro di giornata)\" insieme alle sentinelle di omert\u00e0 richiede le armi: \"Saggi compagni siete invitati a consegnarmi le armature\". A Rosarno furono ritrovare le precise formule da recitare.\nForma di perquisizione:\nFormazione della societ\u00e0:\nPromozione a sgarrista:\nSi procede poi al taglio della testa della figura di San Michele Arcangelo e poi la si brucia e si fa una croce col coltello sul pollice del camorrista.\nFormula di battesimo finale:\nSuccessivamente si conclude anche la riunione della societ\u00e0 di sgarro con le formule di rito.\nLo sgarrista giura di essere fedele alla societ\u00e0 di sgarro e di non riconoscere pi\u00f9 la societ\u00e0 di camorra e di essere pronto a sacrificarsi per gli altri sgarristi.\nSopra dote.\nHa due sopra dote: \"sgarrista di sangue\" e \"sgarrista definitivo\".\nLa prima \u00e8 per chi ha commesso almeno un omicidio la seconda \u00e8 il pi\u00f9 alto grado della .\nSmazzolatina.\nLa smazzolatina \u00e8 una particolare disposizione di 17 carte napoletane o siciliane che lo sgarrista \u00e8 tenuto a conoscere.\nI Re rappresentano Minofrio, Mismizzu e Misgarro; il cavallo di spade rappresenta il conte Ugolino, il cavallo di denari Fiorel di Russia e il cavallo di bastoni i cavalieri di Spagna (Osso, Mastrosso e Carcagnosso), la donna di spade la sorella Elisabetta, la donna di denari la sorella d'omert\u00e0, la donna di bastoni sorella Annunziata; il sette di denari rappresenta 7 'ndrine distaccate, il cinque di denari la societ\u00e0 di sangue, il tre di denari la societ\u00e0 di sgarro, il quattro di denari un tavolino di noce fino e finissimo coperto di un fazzoletto rosso che rappresenta la societ\u00e0 di sgarro.\nIl sei di denari rappresenta la bastarda della societ\u00e0 e quindi va buttato; l'asso di denari rappresenta l'onore dello sgarro mentre l'asso di coppe la tomba dello sgarrista.\nIndagini.\nIl 22 ottobre 2019 lo Squadrone eliportato carabinieri cacciatori \"Calabria\" e i Carabinieri del Nucleo Investigativo del Comando Provinciale di Vibo Valentia scoprono in un edificio a Vibo Valentia un arsenale di armi riconducibile al clan dei Piscopisani. Su un muro dell'abitazione era scritto: \"Minofrio, Mismizzu e Misgarro\", i tre cavalieri che si usano nel rito per il conferimento della dote di sgarro."}
{"id": "1776143", "revid": "1243", "url": "https://it.wikipedia.org/wiki?curid=1776143", "title": "Fermata di Teglio Veneto", "text": ""}
{"id": "1776150", "revid": "729019", "url": "https://it.wikipedia.org/wiki?curid=1776150", "title": "Enterorragia", "text": "Il termine enterorragia (dal greco \u1f14\u03bd\u03c4\u03b5\u03c1\u03bf\u03bd, \"intestino\", e -(\u03c1)\u03c1\u03b1\u03b3\u03af\u03b1, derivato di un tema affine a \u1fe5\u03ae\u03b3\u03bd\u03c5\u03bc\u03b9, \"rompere\", inteso come rottura di vasi sanguigni) identifica, nella semeiotica medica classica, l'emissione di sangue frammisto a feci e proveniente dal tratto gastroenterico inferiore, definito come la porzione di intestino compreso tra il legamento del Treitz ed il retto.\nL'enterrorragia si differenzia \"classicamente\" dalla melena (emorragie del tratto gastroenterico superiore - esofago, stomaco e duodeno) per la presenza di sangue solo parzialmente digerito e macroscopicamente visibile nelle feci; tuttavia, emorragie intestinali minori o intermittenti possono essere comunque difficilmente individuate senza ricorrere a metodiche di laboratorio come la ricerca del sangue occulto nelle feci.\nIl sangue pu\u00f2 essere ben visibile o frammisto a feci, accompagnato a muco, rosso rutilante o pi\u00f9 scuro.\nL'emissione di sangue rosso vivo con l'atto della defecazione \u00e8 pi\u00f9 specificatamente definito ematochezia.\nEziologia.\nL'enterorragia \u00e8 dovuta alla perdita di sangue nel tratto digestivo inferiore. Tra le cause pi\u00f9 frequenti di enterorragia si riconoscono:\nProfilo diagnostico.\nL'emissione di sangue macroscopicamente riconoscibile nelle feci deve essere indagato in primo luogo con un'accurata anamnesi ed esame obiettivo ricercando segni sistemici di gravit\u00e0 quali dimagrimento, anoressia, astenia ingravescente e/o anemizzazione. Altres\u00ec, \u00e8 opportuno indagare modificazioni qualitative o quantitative dell'alvo (presenza di muco o diarrea).\nSuccessivamente \u00e8 necessario effettuare un'accurata esplorazione rettale completata da anoscopia al fine di individuare emorroidi sanguinanti o ragadi.\nIl primo esame di laboratorio da effettuare \u00e8 la ricerca del sangue occulto nelle feci al fine di confermare l'effettiva presenza di sangue.\nLa positivit\u00e0 del sangue occulto fecale richiede necessariamente l'approfondimento diagnostico con colonscopia (associata o meno ad esofagogastroduodenoscopia se si sospetta un sanguinamento gastrointestinale alto) ed esami del sangue quali emocromo, funzionalit\u00e0 epatica e calprotectina fecale.\nTale approccio pu\u00f2 essere completato con:"}
{"id": "1776154", "revid": "1573940", "url": "https://it.wikipedia.org/wiki?curid=1776154", "title": "Rynchops albicollis", "text": "Il becco a cesoie indiano (Rynchops albicollis ) \u00e8 un uccello della famiglia Laridae.\nTassonomia.\n\"Rynchops albicollis\" non ha sottospecie, \u00e8 monotipico.\nDistribuzione e habitat.\nQuesto uccello vive in Asia. \u00c8 presente in Pakistan, India, Bangladesh, Myanmar, Vietnam e Nepal. \u00c8 saltuario in Iran e Thailandia, mentre \u00e8 da considerare estinto in Cina, Laos e Cambogia."}
{"id": "1776156", "revid": "287204", "url": "https://it.wikipedia.org/wiki?curid=1776156", "title": "Ehretismo", "text": ""}
{"id": "1776168", "revid": "1305772", "url": "https://it.wikipedia.org/wiki?curid=1776168", "title": "Dala", "text": ""}
{"id": "1776169", "revid": "599013", "url": "https://it.wikipedia.org/wiki?curid=1776169", "title": "Gaetano Baldacci", "text": "\u00c8 stato il primo direttore del quotidiano milanese \"Il Giorno\".\nBiografia.\nFiglio di un giornalista (il padre era stato corrispondente del \u00abGiornale d'Italia\u00bb), studia Medicina alla Sapienza - Universit\u00e0 di Roma, laureandosi nel 1935, poi si trasferisce a Milano.\nDurante la seconda guerra mondiale \u00e8 assistente di Fisiologia all'Universit\u00e0 degli Studi di Padova e poi di Clinica medica a Milano. Nella citt\u00e0 lombarda fonda, nel luglio 1944 una casa editrice, \u00abGentile\u00bb (Gentile era il cognome della madre), che pubblica un mensile di analisi politica e sociale, \"Lo Stato Moderno\" (1944-1949), di cui \u00e8 direttore insieme con l'avvocato e deputato Mario Paggi (1902-1964). Il 25 aprile \u00e8 nella redazione del \"Corriere della Sera\": contribuisce a scrivere il giornale nella sua prima uscita dopo la caduta della Repubblica Sociale Italiana.\nNel 1945, dopo 10 anni, abbandona la professione di medico e sceglie di diventare giornalista. Entra al \"Corriere della Sera\". Lavora per qualche tempo come redattore, poi diventa uno degli inviati speciali di punta del quotidiano milanese. Nel 1956 viene chiamato dall'editore Cino Del Duca a dirigere il neonato quotidiano \"Il Giorno\".\nNel 1959 si rende protagonista di un attacco all'allora presidente della Fiat Vittorio Valletta ed al capo del Governo Segni. L'attacco a Segni gli costa il licenziamento da parte di Enrico Mattei, allora editore del quotidiano. Con i soldi della liquidazione, nel 1960 fonda il settimanale \u00abABC\u00bb che, come si legge nel primo numero dell'11 giugno, aspira ad essere un \"giornale della domenica\" aperto alle notizie di tutto il mondo e non semplicemente un settimanale. \u00abABC\u00bb diverr\u00e0 un'importante rivista di politica e costume in voga negli anni sessanta.\nNel 1967 viene inquisito per lo scandalo del Banco di Sicilia con l'accusa di peculato. Riparato in Libano, fu arrestato a Beirut dall'Interpol e rinchiuso nel carcere dei \"Sablons\". Tradotto l'anno successivo in Italia, Baldacci deve attendere l'esito del processo in carcere, a Regina Coeli. Riceve una condanna a tre anni e sei mesi di reclusione. Il 28 dicembre del 1970 \u00e8 per\u00f2 assolto con formula piena da tutte le accuse. Tuttavia la terribile esperienza vissuta nelle carceri libanesi e tre anni di processi compromettono irreversibilmente la sua salute. \nColpito da un male incurabile, si spegne in una clinica di Pavia il 5 aprile del 1971, a sessant'anni.\nOpere.\nTelevisione.\nGaetano Baldacci fu autore per la RAI. Scrisse il commento - e fu voce fuori campo - de \"Gli argini\", documentario su Polesine di Mario Baffico. Fu trasmesso in prima visione il 3 gennaio 1955, nel Programma nazionale."}
{"id": "1776170", "revid": "1048993", "url": "https://it.wikipedia.org/wiki?curid=1776170", "title": "Luisa Della Noce", "text": "Biografia.\nSecondo una fonte Luisa Canciani nacque nel 1917 e spos\u00f2 il colonnello Camillo della Noce, da cui si separ\u00f2. A Roma lavor\u00f2 come indossatrice.\nLa sua carriera inizi\u00f2 nel 1952 con \"L'ultima sentenza\" di Mario Bonnard. Nel 1956 ottenne il ruolo che la consacr\u00f2 nell'empireo dei grandi attori italiani: la moglie di Pietro Germi, attore e regista de \"Il ferroviere\".\nSempre per questo film, nel 1956 vinse il premio per la migliore attrice al Festival Internazionale del Cinema di San Sebasti\u00e1n."}
{"id": "1776171", "revid": "729019", "url": "https://it.wikipedia.org/wiki?curid=1776171", "title": "Daniel Boone", "text": "Biografia.\nBoone fece parte della milizia come\nufficiale durante la Guerra d'indipendenza americana (1775-1783).\nEbbe due figli, Israel e Jemina, dalla moglie Rebecca.\nSi spense nel 1820 e venne sepolto nel cimitero di Frankfort, Kentucky.\nTelevisione.\nNegli anni 1960 fu prodotta la serie tv Daniel Boone. Dedicata alle gesta di Boone, il ruolo del pioniere fu affidato a Fess Parker, famoso per aver interpretato un altro personaggio storico statunitense, Davy Crockett.\nVersioni cinematografiche.\nLa storia di Daniel Boone \u00e8 stata portata sullo schermo numerose volte sin dal 1907. Il personaggio del famoso esploratore \u00e8 presente anche in molti western:"}
{"id": "1776175", "revid": "149485", "url": "https://it.wikipedia.org/wiki?curid=1776175", "title": "Luca Baldini", "text": "Carriera.\nNel 1997 entra nelle fiamme gialle e debutta ai campionati europei di Siviglia dove ha vinto la medaglia di bronzo nei 5\u00a0km e ha contribuito alla vittoria dell'Italia nella classifica a squadre di fondo. Nello stesso anno ha partecipato alle Universiadi di Sicilia. Nel 1998 partecipa ai suoi primi campionati mondiali, a Perth, e nella citt\u00e0 australiana arrivano le sue prime medaglie mondiali: terzo nella 5\u00a0km individuale e in quella a squadre. Quell'anno ha vinto anche i suoi primi campionati italiani assoluti: i 5000 metri in vasca e i 5\u00a0km di fondo.\n\u00c8 tornato sul podio dei campionati italiani nel 2000, primo nei 5\u00a0km di fondo; agli europei di luglio ad Helsinki arriva la sua prima madaglia d'oro, vinta battendo Fabio Venturini nei 5\u00a0km. Ma i successi non sono ancora finiti per quell'anno: a fine ottobre si svolgono i primi campionati del mondo dedicati solo alle gare di fondo ad Honolulu, nelle isole Hawaii. Nella 5\u00a0km Luca \u00e8 terzo perdendo lo sprint all'arrivo con David Meca, ma nella classifica a squadre vince il suo primo titolo mondiale con Viola Valli e Venturini.\nHa partecipato a luglio 2001 alle universiadi di Pechino nelle gare in vasca vincendo l'argento nei 1500 m stile libero e vinto per la prima volta il titolo italiano di fondo nei 10\u00a0km, per\u00f2 l'evento pi\u00f9 importante quell'anno sono i mondiali di Fukuoka: nella sua gara preferita precede Evgeni Bezruchenko di quasi un minuto e vince la sua prima medaglia d'oro individuale ai mondiali. L'anno dopo ci sono ancora gli europei a fine luglio e i mondiali di fondo a settembre; per Luca \u00e8 stato un anno di grandi successi, a Berlino vince ancora l'oro nei 5\u00a0km distanziando Thomas Lurz di 49 secondi e anche il bronzo nella 10\u00a0km. Ai mondiali di Sharm el Sheikh vince ancora la gara dei 5\u00a0km individuale battendo Stefano Rubaudo e la gara a squadre con Rubaudo e Viola Valli.\nNel giugno del 2003 la sua carriera \u00e8 stata interrotta a causa di problemi cardiaci che gli hanno impedito di partecipare ai mondiali di Barcellona. Oggi \u00e8 allenatore della sezione giovanile di nuoto delle Fiamme Gialle.\nPalmar\u00e8s.\nAi risultati elencati nel palmar\u00e8s se ne possono aggiungere tre: ai mondiali del 2000, ad Honolulu, la classifica maschile a punti \u00e8 stata vinta dalla squadra russa con 80 punti, davanti alla Spagna (50) ed all'Italia (46); ai Campionati mondiali di nuoto 2001, a Fukuoka, in Giappone, la classifica a punti (unificata per maschi e femmine) \u00e8 stata: Russia prima con 115 punti, Italia (113) seconda e Germania (86) terza.\nInfine ai mondiali del 2002, a Sharm el Sheikh, in Egitto, l'Italia ha vinto di nuovo la classifica con 116 punti davanti a Germania (114) e Russia (105); tutti risultati ottenuti grazie anche ai risultati di Luca.\nCampionati italiani.\n7 titoli individuali, cos\u00ec ripartiti:\n\"nd = non disputati\""}
{"id": "1776177", "revid": "399", "url": "https://it.wikipedia.org/wiki?curid=1776177", "title": "Amalia di Oldenburg", "text": "In quanto figlia del duca Paolo Federico Augusto di Oldenburg (in seguito granduca di Oldenburg come Augusto I), fu insignita alla nascita del titolo di duchessa di Oldenburg (titolo in seguito mai utilizzato in Grecia).\nArrivata in Grecia nel 1837, conquist\u00f2 inizialmente il cuore dei greci con la sua piacevole bellezza. Dopo che la regina divenne pi\u00f9 coinvolta politicamente, tuttavia, divent\u00f2 il bersaglio di duri attacchi, e la sua immagine fu offuscata ulteriormente quando si rivel\u00f2 non in grado di dare alla luce un erede. Dopo una rivolta, la regina Amalia e suo marito furono espulsi dalla Grecia nel 1862. Trascorse il resto dei suoi anni in esilio in Baviera.\nBiografia.\nInfanzia.\nLa duchessa Amalia nacque a Oldenburg, capitale del Ducato di Oldenburg, il 21 dicembre 1818. Era la primogenita del duca Paolo Federico Augusto di Oldenburg, dal 1829 granduca di Oldenburg come Augusto I, e della sua prima moglie, la principessa Adelaide di Anhalt-Bernburg-Schaumburg-Hoym.\nMatrimonio.\nIl 22 dicembre 1836, la duchessa Amalia spos\u00f2 Ottone di Grecia a Oldenburg. Secondo figlio maschio di re Luigi I di Baviera, il principe Ottone di Baviera era stato nominato re del neonato Regno di Grecia nel 1833.\nRegina consorte di Grecia.\nDurante i primi anni della nuova monarchia, la regina Amalia con la sua vivacit\u00e0 port\u00f2 con s\u00e9 uno spirito di modernit\u00e0 e progresso nel paese impoverito: lavor\u00f2 attivamente per il miglioramento sociale e la creazione di giardini pubblici ad Atene, e in un primo momento conquist\u00f2 il cuore dei Greci con la sua bellezza spontanea. La citt\u00e0 di Amaliada nell'Elea, ed il villaggio di Amaliapolis nella Magnesia, furono cos\u00ec chiamate in onore della regina. Introdusse per prima l'albero di Natale in Grecia.\nAttivit\u00e0 politica.\nQuando re Ottone e i suoi consiglieri bavaresi divennero pi\u00f9 invischiati nelle lotte politiche contro le forze politiche greche, anche la regina divent\u00f2 pi\u00f9 politicamente coinvolta. Divent\u00f2 il bersaglio di duri attacchi e la sua immagine fu offuscata ulteriormente quando cominci\u00f2 ad essere palese che non avrebbe mai potuto dare al paese un erede al trono. Inoltre, durante tutto il regno di suo marito, rimase protestante in un paese quasi universalmente ortodosso.\nInfluenza nell'abbigliamento.\nQuando arriv\u00f2 in Grecia come regina consorte nel 1837, ebbe un impatto immediato sulla vita sociale e nella moda. Si rese conto che il suo abbigliamento doveva emulare quello del suo nuovo popolo, e cos\u00ec cre\u00f2 un abito romantico di corte dal gusto pi\u00f9 rustico, che divenne il costume nazionale greco ancora noto come \"\u03c6\u03bf\u03c1\u03b5\u03c3\u03b9\u03ac \u0391\u03bc\u03b1\u03bb\u03af\u03b1\" (\"foresi\u00e1 Amal\u00eda \"). Quest'abito seguiva i dettami dello stile Biedermeier, con una camicia non aderente di cotone bianco o in seta, spesso decorata con del pizzo al collo e attorno alle mani, sopra cui era indossata una giacca o gilet riccamente ricamati, di solito di colore blu scuro o di velluto bordeaux. La gonna era lunga alla caviglia, di seta plissettata non pressata, di colore di solito azzurro. Era completato con un cappuccio morbido o un fez con una sola nappa lunga di seta dorata, tradizionalmente indossato dalle donne sposate, o con il \"kalpaki\" (un toque) per le donne nubili, e qualche volta con un velo nero per la chiesa. Questo abito divenne l'abbigliamento abituale di tutte le donne cristiane di citt\u00e0 sia nelle terre occupate dell'Impero ottomano che nelle terre balcaniche liberate a nord fino a Belgrado.\nTentativo di assassinio.\nNel settembre 1861, uno studente universitario di nome Aristeidis Dosios (figlio del politico Konstantinos Dosios) tent\u00f2 di assassinare senza successo la regina. Fu condannato a morte, ma la regina intervenne, e cos\u00ec fu graziato e condannato al carcere a vita. Fu salutato come un eroe per il suo tentativo da parte di alcune fazioni, ma l'attentato provoc\u00f2 anche, tra la gente, sentimenti spontanei di simpatia verso la coppia reale.\nEspulsione.\nPoco pi\u00f9 di un anno dopo, mentre la coppia reale era in visita nel Peloponneso, avvenne una rivolta ad Atene. Le grandi potenze europee che avevano sostenuto Ottone li esortarono a non resistere ed il regno giunse al termine. Lasciarono la Grecia a bordo di una nave da guerra britannica, con le insegne reali greche che avevano portato con s\u00e9.\n\u00c8 stato ipotizzato che se Amalia avesse partorito un erede, il re non sarebbe stato rovesciato, poich\u00e9 la successione, al momento della rivolta, era anche una delle maggiori questioni irrisolte. \u00c8 anche vero, per\u00f2, che la Costituzione del 1843 prevedeva che, in caso di mancata discendenza, a succedergli fossero i suoi due fratelli minori e i loro discendenti.\nEsilio.\nRe Ottone e la regina Amalia trascorsero il resto dei loro anni in esilio in Baviera. Decisero di parlare greco ogni giorno tra le 6 e le 8 per ricordare il loro periodo in Grecia.\nMorte.\nRe Ottone mor\u00ec nel 1867. La regina Amalia sopravvisse a suo marito per quasi otto anni e mor\u00ec a Bamberga il 20 maggio 1875. Fu sepolta nella Theatinerkirche a Monaco di Baviera, accanto al re.\nDopo la morte, l'autopsia rivel\u00f2 che aveva sofferto della sindrome di Rokitansky, una malformazione congenita nelle donne caratterizzata da un alterato sviluppo dei dotti di M\u00fcller, cui consegue l'assenza dell'utero e delle tube di Falloppio."}
{"id": "1776179", "revid": "78273", "url": "https://it.wikipedia.org/wiki?curid=1776179", "title": "Galassia Nana dell'Orsa Maggiore", "text": ""}
{"id": "1776182", "revid": "16953", "url": "https://it.wikipedia.org/wiki?curid=1776182", "title": "Geografia di Capo Verde", "text": "L'arcipelago di Capo Verde si trova nell'Oceano Atlantico, al largo della costa occidentale dell'Africa, continente di cui fa parte. Si contano dieci isole maggiori e cinque minori, suddivise in due gruppi: le Ilhas do Barlavento (\"isole sopravvento\") a nord e le Ilhas do Sotavento (\"isole sottovento\") a sud. A queste si aggiungono un certo numero di isolotti di piccole dimensioni.\nIl gruppo delle Barlavento \u00e8 composto di sei isole: quattro a ovest, pi\u00f9 fertili (Santo Ant\u00e3o, S\u00e3o Vicente, Santa Luzia e S\u00e3o Nicolau) e due a est, desertiche (Sal e Boa Vista). Le Sotavento sono Maio, Santiago, Fogo e Brava. Sempre alle Sotavento appartiene un arcipelago di isolotti chiamato Ilh\u00e9us Secos.\nL'unica isola disabitata \u00e8 Santa Luzia. Tre delle isole \u2013 Sal, Boa Vista e Maio\u00a0\u2013 sono pianeggianti e prive di qualsiasi altura. Mancano inoltre di fonti naturali di acqua potabile. Sulle isole Santiago, Fogo, Santo Ant\u00e3o e S\u00e3o Nicolau si incontrano rilievi con cime da 1.280\u00a0m, sino al punto pi\u00f9 alto dell'arcipelago, il vulcano Fogo, situato sull'isola omonima (2829\u00a0m).\nLa pioggia \u00e8 erratica e i periodi di siccit\u00e0, anche prolungata, piuttosto frequenti. A Praia, la capitale, la precipitazione media annua si attesta sui 240\u00a0mm. I forti venti che portano sabbia dal Sahel e dal Sahara, insieme alle precipitazioni limitate, impediscono la crescita di una vegetazione folta, e al contempo causano l'erosione di rocce e terreno. Di conseguenza, si trova vegetazione solo nelle zone pi\u00f9 protette delle valli.\nL'arcipelago si trova all'interno dell'area dove si formano i cicloni tropicali che nello spostarsi verso ovest possono diventare molto violenti."}
{"id": "1776186", "revid": "287204", "url": "https://it.wikipedia.org/wiki?curid=1776186", "title": "Galassia Nana Ursa Major II", "text": "La Galassia Nana Ursa Major II \u00e8 una galassia nana satellite della nostra Via Lattea; fu scoperta da C. B. Zucker ed altri collaboratori nel 2006.\nSi tratta di una piccola galassia nana con dimensione di 250formula_1125 parsec; la sua magnitudine assoluta dell'oggetto \u00e8 di appena -3,8, ossia meno luminosa di alcune stelle molto brillanti della naostra Galassia, come Canopo. La sua magnitudine complessiva \u00e8 paragonabile a quella assoluta della stella Bellatrix, nella costellazione di Orione. Si trova a circa 97.800 anni luce dalla Terra. Un anno prima, nel 2005, \u00e8 stata scoperta la Galassia Nana dell'Orsa Maggiore I."}
{"id": "1776187", "revid": "183483", "url": "https://it.wikipedia.org/wiki?curid=1776187", "title": "Galassia Nana dell'Orsa Maggiore I", "text": ""}
{"id": "1776189", "revid": "1428919", "url": "https://it.wikipedia.org/wiki?curid=1776189", "title": "Hendrik Laurenszoon Spiegel", "text": "Cattolico fervente, nel 1578, al passaggio del potere ai riformati, si dimise da comandante della guarnigione di Amsterdam e nel 1589 rifiut\u00f2 un posto all'ammiragliato.\nLa sua opera principale \u00e8 \"Lo specchio del cuore\", dove in uno stile contorto e a volte oscuro, Spieghel palesa una sorta di saggezza stoica in netto contrasto con la sua professata fede cattolica. Il manuale costituisce un parallelo perfetto de \"L'arte del vivere bene\", scritta nel 1586 dal suo amico e concittadino Dirck Volckertszoon Coornhert (1522-1590).\nDi Spiegel si ricorda inoltre la \"Conversazione sulla lingua neerlandese\", del 1584, prima grammatica della lingua olandese e fiamminga."}
{"id": "1776190", "revid": "183483", "url": "https://it.wikipedia.org/wiki?curid=1776190", "title": "Galassia Nana dell'Orsa Maggiore II", "text": ""}
{"id": "1776192", "revid": "729019", "url": "https://it.wikipedia.org/wiki?curid=1776192", "title": "Battaglia di Hamel", "text": "La battaglia di Hamel (4 luglio 1918) fu un attacco pianificato lanciato dall'Australian Corps del Australian Imperial Force contro le posizioni tedesche nella citt\u00e0 di Hamel, nella Francia settentrionale, durante la Prima guerra mondiale.\nI piani di battaglia furono elaborati dal generale John Monash. La battaglia ebbe un'importanza significativa non tanto per il suo valore prettamente strategico, ma poich\u00e9 le tattiche utilizzate differirono notevolmente da quelle che costituivano la prassi dell'epoca, che tipicamente facevano largo uso di massicci assalti frontali. La battaglia fu un successo per gli alleati; il raggiungimento degli obbiettivi prefissati richiese solamente 92 minuti (a confronto di battaglie che spesso duravano molti mesi senza cambiare sostanzialmente gli equilibri tra gli schieramenti). Le truppe australiane subirono perdite per 1.062 uomini (tra cui 800 morti), mentre gli americani persero 176 uomini (tra cui 100 morti).\nI tedeschi persero circa 2000 soldati; altri 1600 vennero fatti prigionieri, oltre alla perdita di una notevole quantit\u00e0 di equipaggiamenti.\nLa precisa pianificazione della battaglia da parte di Monash, cos\u00ec come la conoscenza da parte di tutte le truppe dei loro obiettivi furono elementi cruciali per la vittoria. Va inoltre ricordato l'uso innovativo di molte tattiche tra cui il rifornimento aereo (lanci con paracadute) ed il coordinamento avanzato tra fanteria e mezzi corazzati. Ad esempio, i carri armati furono usati anche per spezzare il blocco dell'artiglieria, dove gli sbarramenti d'artiglieria bloccavano l'avanzata delle truppe, o ancora, per trasportare cibo, armi e medicine alle truppe avanzate. Monash era convinto che la fanteria non andasse sacrificata in un'avanzata non protetta, da qui la sua cura di assicurare un'adeguata copertura.\nNonostante fosse una battaglia secondaria, ha avuto ampie conseguenze sulla guerra di trincea, fornendo una dimostrazione pratica di come la fase di stallo poteva essere spezzata. La strategia ebbe un successo su scala molto pi\u00f9 ampia nella battaglia di Amiens, e fu uno dei principali fattori dei successi alleati nel prosieguo della guerra. Il feld-maresciallo Bernard Law Montgomery, famoso comandante dell'esercito inglese durante la seconda guerra mondiale, riconobbe John Monash quale miglior generale della prima guerra mondiale sul fronte occidentale in Europa.\nUn contingente di 2000 soldati americani del 131st e 132nd reggimento parteciparono alla battaglia sotto la supervisione dei veterani australiani. Fu una delle prime volte che gli americani parteciparono ad un attacco pianificato durante il primo conflitto mondiale."}
{"id": "1776193", "revid": "110783358", "url": "https://it.wikipedia.org/wiki?curid=1776193", "title": "Riserva naturale Valsolda", "text": "La riserva naturale Valsolda \u00e8 un'area naturale protetta che si trova in Lombardia, nel territorio del comune di Valsolda, al confine con la Svizzera.\nSi tratta di una riserva naturale regionale che occupa un territorio di 318 ettari ed \u00e8 ripartita in due zone:\nLa riserva \u00e8 gestita da ERSAF ed in passato era una foresta demaniale.\nIl territorio si trova ad un livello che si sviluppa dall'alta collina alla montagna, mediamente fra i 650 metri s.l.m. e i 1800 metri circa della Cima di Fiorina."}
{"id": "1776197", "revid": "785863", "url": "https://it.wikipedia.org/wiki?curid=1776197", "title": "Romano Malaspina", "text": "Ha lavorato sia per il cinema che per la televisione. Molto attivo nel doppiaggio degli anime, ha doppiato personaggi importanti in \"UFO Robot Goldrake\" nel ruolo di Actarus, in \"Jeeg robot d'acciaio\" nel ruolo di Hiroshi Shiba, in \"Getter Robot\" nel ruolo di Ryoma Nagare, in \"Gaiking, il robot guerriero\" nel ruolo di Sanshiro Tsuwabuki, in \"Ranma \u00bd\" nel ruolo di Soun Tendo, in \"Babar\" nel ruolo del protagonista omonimo, e in \"Thundercats\" nel ruolo di Tygra.\nBiografia.\nMalaspina, membro dell'omonimo nobile casato tosco emiliano, passa l'infanzia nelle propriet\u00e0 di famiglia in Lunigiana. \u00c8 a Siena che avviene il primo incontro con il teatro.\nDotato di una bella voce, entra giovanissimo all'Accademia nazionale d'arte drammatica, dove ha tra i suoi insegnanti anche Sergio Tofano.\nLavora nel mondo del doppiaggio prima per la A.R.S., poi alla CDC, alla CVD ed infine doppiatore libero. Furio Colombo lo sente fare un breve doppiaggio e lo sceglie come voce narrante per i suoi reportage della serie \"Dentro l'America\". Grazie ad essi, diviene molto richiesto come speaker, lavorando in numerosi programmi radiofonici della Rai.\nDel 1972 il doppiaggio del primo cartone animato, \"Biancaneve e i sette nani\": Malaspina \u00e8 il Principe, nell'edizione di quell'anno. A seguito di attriti con la cooperativa, l'abbandona. Da allora, Malaspina lavorer\u00e0 quasi sempre come doppiatore indipendente.\nNel 1978 \"Ufo Robot Goldrake\" viene affidato da una funzionaria Rai ad un appaltatore indipendente. Quest'ultimo si mette subito in cerca di voci adatte, in un periodo in cui i doppiatori indipendenti erano ancora pochi.\nIn un'intervista pubblicata sulla rivista Mangazine N.31 (Gennaio 1994), Malaspina spieg\u00f2 di essere stato scelto anche per il suo aspetto esteriore: a quei tempi guidava una motocicletta di grossa cilindrata, con casco e stivaloni, e chi avesse avuto modo di vederlo avrebbe notato una certa somiglianza con Actarus, il protagonista di \"Goldrake\".\nLa tecnica, Malaspina stesso dice di doverla nei primi rudimenti a Rosalinda Galli, collega nella serie (interpretava Venusia).\nMalaspina ha prestato la sua voce in oltre 50 serie animate.\nMalaspina ha dato voce a molti attori in sceneggiati televisivi come \"Il ritorno di Sandokan\" (a Fabio Testi), e innumerevoli film. \u00c8 stato la voce narrante nello sceneggiato del 1978 \"Storie della camorra\".\nHa doppiato attori come Roger Moore e Ben Cross e ha doppiato nuovamente Tyrone Power e Humphrey Bogart. Ha prestato la voce al personaggio di Sherlock Holmes, interpretato dall'attore inglese Jeremy Brett nella serie televisiva \"Le avventure di Sherlock Holmes\" andata in onda a cavallo tra gli anni ottanta e novanta. \u00c8 inoltre la voce di Jeff Goldblum protagonista de \"La mosca\" (1986) di David Cronenberg e dell'attore britannico Alan Rickman in \"Robin Hood - Principe dei ladri\" (1991), nel ruolo dello sceriffo di Nottingham.\nTra il 1998 e il 2009 il doppiatore torna a prestare la voce al mondo del giallo, nel personaggio dell'ispettore Tom Barnaby, simpatico e tenace capo detective della celebre serie televisiva britannica \"L'ispettore Barnaby\"."}
{"id": "1776208", "revid": "729019", "url": "https://it.wikipedia.org/wiki?curid=1776208", "title": "Stazione di Corniglia", "text": "La stazione di Corniglia \u00e8 la terza stazione delle Cinque Terre; \u00e8 al servizio di Corniglia, una frazione del comune di Vernazza.\nStoria.\nLa stazione fu inaugurata il 24 ottobre 1874, contestualmente alla tratta ferroviaria Sestri Levante-La Spezia, mentre la sopraelevazione del fabbricato viaggiatori risale al 1931.\nNell'ambito dei lavori di raddoppio e potenziamento della linea la stazione venne completamente ricostruita, portando la distanza fra le punte estreme degli scambi a 800\u00a0m e la lunghezza utile per gli incroci a 567\u00a0m. In tale occasione, per evitare imponenti sbancamenti di terreno, fu rialzato di 7 metri il piano del ferro e vennero contestualmente realizzate opere di regimazione dei rivi interessati. Il nuovo fabbricato viaggiatori fu completato nel 1959. Presso l'imbocco della galleria Guvano venne inoltre edificato un fabbricato adibito ad alloggio del personale.\nIl 15 gennaio 1962 venne inaugurato il raddoppio di binario fra Monterosso e Corniglia, comprendente la fermata di Vernazza.\nNei mesi di giugno e luglio 2011 la stazione fu servita anche dai \"Treni del Mare\" gestiti dall'impresa privata Arenaways, fallita di l\u00ec a poco.\nStrutture e impianti.\nLa stazione conta di tre binari; il primo \u00e8 usato prevalentemente dai treni verso La Spezia, il terzo da quelli verso Genova, mentre il secondo, in deviata, consente di realizzare precedenze.\nServizi.\nLa fermata dispone dei seguenti servizi:\nMovimento.\nLa stazione \u00e8 servita dalle relazioni regionali Trenitalia svolte nell'ambito del contratto di servizio con la Regione Liguria."}
{"id": "1776214", "revid": "174925", "url": "https://it.wikipedia.org/wiki?curid=1776214", "title": "Chiesa di Santa Maria Gloriosa dei Frari", "text": ""}
{"id": "1776232", "revid": "1543377", "url": "https://it.wikipedia.org/wiki?curid=1776232", "title": "OMC-1", "text": "OMC-1 (sigla di \"Orion Molecular Cloud 1\") \u00e8 una nube molecolare interna alla Nebulosa di Orione.\nCaratteristiche.\nLa nube \u00e8 centrata circa un grado a nord-ovest del brillante ammasso del Trapezio e rimane invisibile nella banda della luce visibile; il Telescopio Spaziale Hubble ha ripreso all'infrarosso l'area, mostrando sotto uno strato di nubi intense un notevole numero di protostelle circondate da strutture nebulose. Il processo di formazione stellare \u00e8 qui molto intenso: il gas \u00e8 in rapido movimento vorticoso, contribuendo alla formazione di stelle di grande massa; all'interno di questo grande complesso molecolare sono presenti due strutture connesse: l\"'Oggetto di Becklin-Neugebauer\" e la \"Nebulosa di Kleinmann-Low\".\nL'Oggetto di Becklin-Neugebauer.\nSi tratta di una sorgente di radiazione infrarossa molto intensa associata con una nube di polvere interstellare che circonda stelle di nuova formazione; si tratta dell'oggetto pi\u00f9 grande del cielo (dopo il Sole) osservabile alla lunghezza d'onda di 10 micron.\nLe sue dimensioni sono paragonabili a quelle dell'intero sistema solare ed ha una temperatura superficiale di soli 700 kelvin; al suo interno si trova una stella luminosa con una massa paragonabile a quella di 15 masse solari e una temperatura di almeno 26\u00a0000 K. Il suo processo di formazione circonda anche le stelle del Trapezio, la cui radiazione esercita una pressione sulla nebulosa che le circonda. In direzione del nostro sistema solare, le polveri sono state gi\u00e0 disperse, mentre dalla parte opposta a noi la pressione esercitata dal vento solare delle stelle del Trapezio continua a comprimere il gas, favorendo la formazione stellare e creando la struttura dell'oggetto di Becklin-Neugebauer che noi osserviamo.\nLa Nebulosa di Kleinmann-Low.\nSi tratta di una sorgente di radiazione infrarossa molto intensa ed estesa, ma con una superficie relativamente fredda, di circa 600 K; \u00e8 la parte pi\u00f9 attiva della Nebulosa di Orione. Si trova a circa 1' a nord-ovest dell'ammasso del Trapezio e circa 12\" a sud dell'Oggetto di Becklin-Neugebauer. La nebulosa consiste in un gruppo di stelle in formazione circondato da una nube di polvere molecolare. Invisibile nella banda della luce visibile, si evidenzia molto bene all'infrarosso, alla lunghezza d'onda di 20 micron; il vento solare caldo, originato dalle stelle giovani pi\u00f9 massive, permea e riscalda il gas circostante, causando delle strutture allungate. Vicino al centro della nebulosa brilla una stella particolarmente attiva, nota come IRc2, con una massa di circa 30 masse solari. Tra le molecole rilevate all'interno della nube vi \u00e8 anche il monossido di carbonio (CO)."}
{"id": "1776240", "revid": "71433", "url": "https://it.wikipedia.org/wiki?curid=1776240", "title": "Home of the Brave (film 2006)", "text": ""}
{"id": "1776243", "revid": "110157", "url": "https://it.wikipedia.org/wiki?curid=1776243", "title": "OMC-2", "text": "OMC-2 (sigla di \"Orion Molecolar Cloud 2\") \u00e8 una nube molecolare interna alla Nebulosa di Orione.\nSi estende circa 12' a nord-est dell'ammasso del Trapezio e contiene al suo interno un ammasso di stelle in formazione che emettono radiazione infrarossa; \u00e8 una delle regioni di formazione stellare pi\u00f9 attive della Nebulosa di Orione."}
{"id": "1776245", "revid": "1921292", "url": "https://it.wikipedia.org/wiki?curid=1776245", "title": "Gianni Fontana", "text": "Biografia.\nEsponente della Democrazia Cristiana, \u00e8 stato pi\u00f9 volte parlamentare (deputato e senatore) e sottosegretario nonch\u00e9, per un mandato, ministro della Repubblica. Si \u00e8 laureato in giurisprudenza all'Universit\u00e0 di Modena e Reggio Emilia.\nEletto per la prima volta in Parlamento nel 1972 (VI Legislatura), a soli 28 anni, con la Democrazia Cristiana; cominci\u00f2 a ricoprire uffici di governo gi\u00e0 dalla successiva Legislatura. Infatti viene nominato sottosegretario ai Lavori Pubblici e, in seguito, ai Trasporti, anche nella VIII Legislatura \u00e8 nominato sottosegretario ai Lavori Pubblici e al Ministero dell'Industria e dell'Artigianato. Fa parte della Camera dei Deputati fino al 1987. In tale anno viene eletto dal Senato della Repubblica.\nIl 28 giugno 1992 \u00e8 nominato, (in quota DC), Ministro dell'agricoltura e delle foreste nel primo governo Amato, si dimette per\u00f2 il 21 marzo del 1993 lasciando il posto ad Alfredo Diana. Conclude poi il suo mandato parlamentare nel 1994.\nIl 30 marzo 2012, il Consiglio Nazionale della Democrazia Cristiana, autoconvocatosi per iniziativa di Clelio Darida e di altri 48 consiglieri nazionali che ricoprivano tale ruolo nel 1994 (anno in cui fu deliberata la nascita del Partito Popolare Italiano), elegge Giovanni Angelo Fontana alla carica di Segretario nazionale. Era dal 1994 che la Democrazia Cristiana era priva di un Segretario (l'ultimo fu Mino Martinazzoli, transitato al Partito Popolare) e non svolgeva attivit\u00e0 politica. L'elezione di Fontana viene poi ratificata dal Congresso Nazionale della DC nel novembre dello stesso anno."}
{"id": "1776247", "revid": "110157", "url": "https://it.wikipedia.org/wiki?curid=1776247", "title": "Centro Ocidental Rio-Grandense", "text": "Centro Ocidental Rio-Grandense \u00e8 una mesoregione del Rio Grande do Sul in Brasile.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nMicroregioni.\n\u00c8 suddivisa in 3 microregioni per un totale di 31 comuni:"}
{"id": "1776250", "revid": "986213", "url": "https://it.wikipedia.org/wiki?curid=1776250", "title": "Maria Anna di Baviera (1574-1616)", "text": "Biografia.\nIl 23 aprile 1600 spos\u00f2 l'arciduca Ferdinando d'Austria, futuro re di Boemia e di Ungheria e imperatore del Sacro Romano Impero.\nDiscendenza.\nDal matrimonio nacquero i seguenti figli:"}
{"id": "1776253", "revid": "859666", "url": "https://it.wikipedia.org/wiki?curid=1776253", "title": "Sasuke Sarugakure", "text": ""}
{"id": "1776255", "revid": "599013", "url": "https://it.wikipedia.org/wiki?curid=1776255", "title": "Jeff Sheppard", "text": "Carriera.\nGuardia di 191 centimetri, dotata di un buon tiro da tre, Sheppard dopo aver iniziato a giocare nelle high school disputa il Campionato universitario con l'Universit\u00e0 del Kentucky, che ha frequentato dal 1993 al 1998. Proprio con Kentucky ha vinto il titolo NCAA nel 1996 e nel 1998. Sempre nel 1998 \u00e8 stato eletto NCAA Basketball Tournament Most Outstanding Player di quell'anno.\nNella stagione 1998-99 milit\u00f2 per breve tempo in NBA con gli Atlanta Hawks, mettendo a referto 2,2 punti e 1,2 rimbalzi di media in 18 partite. In seguito ha giocato con la Benetton Treviso (1999-2000) vincendo la Coppa Italia, con Roseto (2000-2001) e con la Virtus Roma (2001). A lui \u00e8 legata la vicenda del \"Lodo Sheppard\", un contenzioso tra la Lega Basket e Roseto per impiegarlo come terzo extracomunitario in campo.\nSi \u00e8 ritirato dal basket giocato nel 2001. In un'intervista ha dichiarato che tra i fattori che lo hanno indotto a smettere ci sono anche gli attacchi dell'11 settembre, avvenuti mentre Sheppard si trovava a Roma lontano dalla famiglia.\nSheppard \u00e8 sposato dal 1998 con Stacey Reed, anch'essa ex cestista a Kentucky, dalla quale ha avuto due bambini."}
{"id": "1776256", "revid": "110157", "url": "https://it.wikipedia.org/wiki?curid=1776256", "title": "Centro Oriental Rio-Grandense", "text": "Centro Oriental Rio-Grandense \u00e8 una mesoregione del Rio Grande do Sul in Brasile.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nMicroregioni.\n\u00c8 suddivisa in 3 microregioni per un totale di 54 comuni:"}
{"id": "1776258", "revid": "110157", "url": "https://it.wikipedia.org/wiki?curid=1776258", "title": "Metropolitana de Porto Alegre", "text": "Metropolitana de Porto Alegre \u00e8 una mesoregione del Rio Grande do Sul in Brasile.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nMicroregioni.\n\u00c8 suddivisa in 6 microregioni per un totale di 98 comuni:"}
{"id": "1776262", "revid": "74801", "url": "https://it.wikipedia.org/wiki?curid=1776262", "title": "Nordeste Rio-Grandense", "text": "Nordeste Rio-Grandense \u00e8 una mesoregione del Rio Grande do Sul in Brasile.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nMicroregioni.\n\u00c8 suddivisa in 3 microregioni per un totale di 53 comuni:"}
{"id": "1776265", "revid": "3831", "url": "https://it.wikipedia.org/wiki?curid=1776265", "title": "Museo d'Arte dello Splendore", "text": ""}
{"id": "1776266", "revid": "74801", "url": "https://it.wikipedia.org/wiki?curid=1776266", "title": "Noroeste Rio-Grandense", "text": "Noroeste Rio-Grandense \u00e8 una mesoregione del Rio Grande do Sul in Brasile.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nMicroregioni.\n\u00c8 suddivisa in 13 microregioni per un totale di 216 comuni:"}
{"id": "1776271", "revid": "110157", "url": "https://it.wikipedia.org/wiki?curid=1776271", "title": "Sudeste Rio-Grandense", "text": "Sudeste Rio-Grandense \u00e8 una mesoregione del Rio Grande do Sul in Brasile.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nMicroregioni.\n\u00c8 suddivisa in 4 microregioni per un totale di 25 comuni:"}
{"id": "1776275", "revid": "16123305", "url": "https://it.wikipedia.org/wiki?curid=1776275", "title": "Diadochia", "text": ""}
{"id": "1776276", "revid": "74801", "url": "https://it.wikipedia.org/wiki?curid=1776276", "title": "Sudoeste Rio-Grandense", "text": "Sudoeste Rio-Grandense \u00e8 una mesoregione del Rio Grande do Sul in Brasile.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nMicroregioni.\n\u00c8 suddivisa in 3 microregioni per un totale di 19 comuni:"}
{"id": "1776277", "revid": "110902858", "url": "https://it.wikipedia.org/wiki?curid=1776277", "title": "Riserva naturale Bosco di Barco", "text": "La riserva naturale Bosco di Barco \u00e8 un'area naturale protetta situata sulla sponda sinistra orografica dell'Oglio, nei comuni di Orzinuovi e Soncino, tra le province di Brescia e Cremona, istituita con decreto del Consiglio regionale n\u00b0 1804 del 20 dicembre 1989.\nDescrizione.\nPur estendendosi sulla sponda sinistra del fiume, l'area ricade nei territori dei comuni di Orzinuovi e Soncino. La riserva mira a proteggere un bosco che si trova lungo la vallecola primaria dell'Oglio ed alcuni solchi relitti del medesimo. All'interno sorge una lanca con acqua perenne.\nInteresse ambientale.\nL'importanza dell'area \u00e8 prevalentemente botanica. Emergono in particolare gli alberi d'alto fusto quali il pioppo nero, la farnia, l'olmo."}
{"id": "1776278", "revid": "110157", "url": "https://it.wikipedia.org/wiki?curid=1776278", "title": "Microregione di Cachoeira do Sul", "text": "Cachoeira do Sul \u00e8 una microregione del Rio Grande do Sul in Brasile, appartenente alla mesoregione di Centro Oriental Rio-Grandense.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\n\u00c8 suddivisa in 7 comuni:"}
{"id": "1776289", "revid": "287204", "url": "https://it.wikipedia.org/wiki?curid=1776289", "title": "Indoor lacrosse", "text": "L'indoor lacrosse (o box lacrosse) \u00e8 una variante del gioco del lacrosse praticata diffusamente soprattutto in Nord America e Repubblica Ceca. Si gioca d'estate in palazzetti per l'hockey su ghiaccio, dopo aver rimosso il ghiaccio. Questo sport \u00e8 stato inventato negli anni trenta.\nLa diffusione di questo gioco \u00e8 minore del lacrosse tradizionale, ma \u00e8 lo sport nazionale in Canada dal 1994.\nAl contrario dell'outdoor lacrosse, il box lacrosse non si pratica all'aperto, ma nei campi da hockey, pi\u00f9 piccoli, su superfici sintetiche o di cemento. Ogni squadra ha sei giocatori, tra cui un portiere, e un numero variabile di sostituti in panchina (tra i 16 e i 24). Come nell'hockey, il portiere pu\u00f2 essere sostituito da un giocatore di movimento, cosa che pu\u00f2 accadere tipicamente alla fine di una partita in situazioni di recupero.\nLa porta \u00e8 pi\u00f9 piccola (1,2 m \u00d7 1,4\u00a0m) e la squadra in attacco ha un tempo limitato (30 secondi) per andare al tiro. Una partita \u00e8 fatta da tre periodi di venti minuti ciascuno e prevede i tempi supplementari in caso di parit\u00e0.\nNegli Stati Uniti d'America e Canada, lo sport \u00e8 regolato dalla National Lacrosse League, che adopera piccole variazioni di regolamento, soprattutto relative ai materiali e al tempo di gioco.\nI primi campionati mondiali di indoor lacrosse si sono tenuti nel 2003. A parteciparvi furono le squadre nazionali di Australia, Canada, Repubblica Ceca, Irochesi, Scozia e Stati Uniti d'America e sono stati vinti dal Canada."}
{"id": "1776290", "revid": "44627", "url": "https://it.wikipedia.org/wiki?curid=1776290", "title": "Box lacrosse", "text": ""}
{"id": "1776297", "revid": "1305772", "url": "https://it.wikipedia.org/wiki?curid=1776297", "title": "Cerro Branco", "text": "Cerro Branco \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Cachoeira do Sul."}
{"id": "1776299", "revid": "1272592", "url": "https://it.wikipedia.org/wiki?curid=1776299", "title": "Il dono", "text": ""}
{"id": "1776302", "revid": "110157", "url": "https://it.wikipedia.org/wiki?curid=1776302", "title": "Novo Cabrais", "text": "Novo Cabrais \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Cachoeira do Sul."}
{"id": "1776304", "revid": "110157", "url": "https://it.wikipedia.org/wiki?curid=1776304", "title": "Pantano Grande", "text": "Pantano Grande \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Cachoeira do Sul."}
{"id": "1776310", "revid": "767487", "url": "https://it.wikipedia.org/wiki?curid=1776310", "title": "Para\u00edso do Sul", "text": "Para\u00edso do Sul \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Cachoeira do Sul."}
{"id": "1776314", "revid": "1833487", "url": "https://it.wikipedia.org/wiki?curid=1776314", "title": "Passo do Sobrado", "text": "Passo do Sobrado \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Cachoeira do Sul.\nLa popolazione era di 6011 persone al censimento 2010. Copre un'area di 265.108 km\u00b2."}
{"id": "1776319", "revid": "110157", "url": "https://it.wikipedia.org/wiki?curid=1776319", "title": "Rio Pardo", "text": "Rio Pardo \u00e8 un comune del Brasile nello Stato del Rio Grande do Sul, parte della mesoregione Centro Oriental Rio-Grandense e della microregione di Cachoeira do Sul."}
{"id": "1776324", "revid": "1437331", "url": "https://it.wikipedia.org/wiki?curid=1776324", "title": "Stereoisomero", "text": "Gli stereoisomeri sono particolari isomeri che hanno la stessa connettivit\u00e0, ovvero i cui atomi sono legati tra loro nello stesso modo, ma differiscono per la loro disposizione spaziale. Si possono distinguere due tipi di stereoisomeria:\nSi definiscono enantiomeri (o, con un termine obsoleto, antipodi ottici) entit\u00e0 molecolari che sono immagine speculare l'uno dell'altra e che non sono sovrapponibili.\nViene invece definito diastereoisomero uno stereoisomero diverso da un enantiomero.\nPropriet\u00e0.\nAnche se sono simili, due stereoisomeri hanno spesso propriet\u00e0 diverse come nel caso della talidomide.\nDal punto di vista chimico interagiscono allo stesso modo con molecole achirali ma reagiscono diversamente con molecole chirali.\nDa quello fisico hanno principalmente le stesse propriet\u00e0. Tuttavia una li caratterizza, cio\u00e8 il potere ottico rotatorio."}
{"id": "1776325", "revid": "204012", "url": "https://it.wikipedia.org/wiki?curid=1776325", "title": "Linfoadenomegalia", "text": ""}
{"id": "1776329", "revid": "1573940", "url": "https://it.wikipedia.org/wiki?curid=1776329", "title": "Chiesa di Nostra Signora della Concordia", "text": "La chiesa di Nostra Signora della Concordia \u00e8 un luogo di culto cattolico situato nel comune di Albissola Marina, in piazza Nostra Signora della Concordia, in provincia di Savona. La chiesa \u00e8 sede della parrocchia omonima del vicariato di Albisola-Varazze della diocesi di Savona-Noli.\nAdiacente all'edificio vi \u00e8 l'oratorio di San Giuseppe.\nStoria.\nSecondo alcune fonti la chiesa fu costruita nel corso del 1590, poco dopo l'edificazione della cattedrale dell'Assunta di Savona, a seguito della vendita del terreno della compaesana Lucrezia Conradi.\nUna tradizione popolare racconta che la costruzione del nuovo edificio di culto fu decisa dai principali esponenti familiari della comunit\u00e0 di Albissola Marina, con l'allora vescovo di Savona Giovanni Battista Centurione, nel gennaio del 1585, per smorzare i conflitti interni della popolazione, divisa in due quartieri e riunita attorno alle due chiese parrocchiali di San Benedetto e di Sant'Antonio abate. Sulle vetrate laterali, a ricordo delle due antiche chiese di Albissola, sono rappresentati sant'Antonio e san Benedetto.\nLa prima pietra della nuova chiesa fu posata il 14 aprile del 1590.\nDescrizione.\nArte e architettura.\nLa struttura dell'edificio si presenta a pianta basilicale e con una divisione interna a tre navate scandite da pilastri; su di essi si addossano due ordini di lesene sui quali si impostano quattro arcate a sesto ribassato. Nel presbiterio, concluso da un coro semicircolare e della stessa ampiezza della navata centrale, sono presenti due cappelle interne con volta a botte; altrettante cappelle con altari laterali sono ubicate lungo i muri longitudinali dell'edificio.\nAll'interno sono conservate diverse opere scultoree e pittoriche tra le quali due pale, \"San Carlo e santi\" del pittore Giovanni Andrea Ansaldo nel terzo altare e in fondo alla navata sinistra. Tra i dipinti la tela del 1610 ritraente \"Ges\u00f9 crocifisso fra i santi Bartolomeo, Giuda Taddeo e Longino\" ad opera, in et\u00e0 giovanile, del pittore Giovanni Carlone; un'altra pala in formelle di ceramica policroma \u00e8 quella della \"Nativit\u00e0\" di Girolamo Urbinate e Agostino Salomone del 1576. Sono inoltre presenti affreschi di Paolo Gerolamo Brusco e una cassa processionale dello scultore genovese Pasquale Navone, che ha la particolarit\u00e0 di avere un braccio sostituibile: con il solo braccio rappresenta la Madonna della Concordia, quando ha il braccio con Ges\u00f9 Bambino raffigura la Madonna del Rosario.\nNotevole \u00e8 la statua in marmo nell'abside, opera raffigurante la \"Madonna della Concordia\", opera dello scultore genovese Giacomo Antonio Ponsonelli, realizzata nel 1690-91.\nL'attuale versione barocca della facciata \u00e8 un frutto del rifacimento dopo i danni del terremoto del 1887; il progetto \u00e8 dell'ingegnere romano Giuseppe Coradeschi e realizzato con marmi provenienti dalle cave senesi di Rapolano Terme.\nOrgano a canne.\nSulla cantoria lignea in controfacciata si trova l'organo a canne della chiesa, costruito nel 1769 dall'organaro genovese Filippo Pittaluga, in seguito pi\u00f9 volte restaurato e, nel 1875, modificato dall'organaro savonese Angelo Dessiglioli secondo i gusti dell'epoca. Attualmente l'organo presenta 2 tastiere di 58 note ciascuna ed una pedaliera a leggio di 15; dispone di 32 registri."}
{"id": "1776332", "revid": "63727", "url": "https://it.wikipedia.org/wiki?curid=1776332", "title": "Motore PSA XUD", "text": "Con la sigla PSA XUD si intende una famiglia di motori diesel per uso automobilistico prodotti dal 1982 al 2000 dal gruppo automobilistico francese PSA.\nCaratteristiche e versioni.\nI motori \"XUD\" derivano direttamente dai motori della famiglia \"XU\", questi ultimi alimentati a benzina. In particolare \u00e8 stata scelta l'unit\u00e0 XU9 come base per realizzare i motori \"XU\". Spesso, e non a torto, si tende ad includere i motori \"XUD\" proprio all'interno della famiglia \"XU\", per via delle caratteristiche costruttive condivise tra le due famiglie. Tali caratteristiche sono:\nPer quanto riguarda lo schema di distribuzione, i motori \"XUD\" erano dei monoalbero in testa (schema SOHC) a due valvole per cilindro oppure a tre valvole per cilindro nel caso dei \"XUD11\". \nInoltre, tali motori sono stati prodotti sia aspirati che sovralimentati. L'alimentazione era ad iniezione indiretta su tutte le versioni.\nNel 1998 sono stati introdotti i primi motori DW, che di l\u00ec a poco avrebbero sostituito i motori \"XUD\", i quali vennero definitivamente spodestati nel 2000, un anno dopo l'esordio dei moderni motori turbodiesel common rail.\nSono esistite tre versioni di motori \"XUD\": una da 1.8 litri, una da 1.9 litri ed una da 2.1 litri. Ognuna di queste tre versioni era a sua volta disponibile in pi\u00f9 varianti.\nXUD7.\nSotto questa sigla si cela il sottoinsieme di motori \"XUD\" da 1.8 litri, introdotto nel 1983. A partire dalla base del motore XU9, il diametro dei cilindri \u00e8 stato ridotto da 83 ad 80 mm. La corsa \u00e8 rimasta invece ad 88 mm. La cilindrata ottenuta \u00e8 cos\u00ec di 1769 cm\u00b3. Questo motore \u00e8 stato proposto sia aspirato che turbocompresso, ma soprattutto \u00e8 riuscito a superare indenne la difficile data storica del 1\u00ba gennaio 1993, che ha visto pensionare molti propulsori poich\u00e9 non soddisfacevano le normative Euro 1. I motori XUD7 hanno invece saputo fronteggiare la data del 1\u00ba gennaio 1997, data in cui addirittura \u00e8 entrata in vigore la normativa Euro 2. Con l'avvento dei motori common rail e la pi\u00f9 stringente normativa Euro 3, per\u00f2, anche i motori XUD7 hanno dovuto essere sostituiti.&lt;br&gt;\nI motori \"XUD7\" sono stati cos\u00ec prodotti in cinque varianti in totale.\nXUD9.\nQuesta versione \u00e8 stata la prima tra i motori \"XUD\" a vedere la luce. Le caratteristiche dimensionali sono identiche a quelle del motore \"XU9\" a benzina. Ritroviamo quindi le stesse misure di alesaggio e corsa, pari ad 83x88 mm, per una cilindrata di 1905 cc. Anche questa versione \u00e8 stata proposta sia aspirata che turbocompressa, ed in un numero maggiore di varianti. I motori \"XUD9\" hanno trovato applicazione tra l'altro in gran parte dei mezzi commerciali del Gruppo PSA, dimostrandosi estremamente affidabili e robusti anche negli utilizzi pi\u00f9 gravosi.\nXUD11.\nQuesto motore rappresenta il top di gamma dei motori \"XUD\". \u00c8 stato proposto in tre versioni, le ultime due delle quali non avevano che poche differenze tecniche di dettaglio. Era un 2.1 litri che ha conosciuto, nel corso della sua storia, una leggera variazione di cilindrata. La prima versione era infatti da 2138 cc, mentre le altre due sono state decrementate a 2088 cc. Inoltre, mentre la prima versione era aspirata, le altre due erano sovralimentate. Le caratteristiche comuni alle tre varianti erano:\nDa notare la particolare distribuzione monoalbero a 3 valvole per cilindro, un caso molto raro nella storia dell'automobile, e che si presenter\u00e0 in futuro con ancor maggior rarit\u00e0.&lt;br&gt;\nDi seguito vengono mostrate le caratteristiche principali dei motori \"XUD11\" e le loro applicazioni."}
{"id": "1776345", "revid": "44939", "url": "https://it.wikipedia.org/wiki?curid=1776345", "title": "Motori proteici", "text": ""}
{"id": "1776346", "revid": "266508", "url": "https://it.wikipedia.org/wiki?curid=1776346", "title": "Classificazione dei tumori del sistema nervoso centrale", "text": "Si espone uno schema semplificato della classificazione dei tumori del sistema nervoso centrale, secondo l'Organizzazione mondiale della sanit\u00e0 creato nel 2007. \nNel 2016 \u00e8 stata riorganizzata in una nuova classificazione che unisce i dati morfologici a quelli molecolari e predittivi, quindi \u00e8 importante per la prognosi e l\u2019approccio terapeutico.\nClassificazione del 2007.\nIn parentesi tonda viene riportata la denominazione ufficiale del WHO-2007, insieme al codice ICD-O (International Classification of Diseases for Oncology, Classificazione Internazionale delle Malattie per l'Oncologia). Si ha: /0 per i tumori benigni, /3 per i tumori maligni e /1 per i tumori borderline. &lt;br&gt;Viene poi aggiunto in parentesi (quando disponibile o applicabile) il \"WHO Grading\" (vedi Stadiazione dei tumori del sistema nervoso centrale), \"WHO grade\", seguito da numerazione romana. \nDella definizione italiana si riporta la versione comunemente usata in letteratura. Quando rinvenute pi\u00f9 di una, una seconda \u00e8 in parentesi quadra."}
{"id": "1776347", "revid": "39884", "url": "https://it.wikipedia.org/wiki?curid=1776347", "title": "Albert Schwartz", "text": "Specializzato nello stile libero ha vinto la medaglia di bronzo nei 100\u00a0m alle Olimpiadi di Los Angeles 1932."}
{"id": "1776349", "revid": "1543377", "url": "https://it.wikipedia.org/wiki?curid=1776349", "title": "Nazionale di rugby a 15 della Norvegia", "text": "La nazionale di rugby XV della Norvegia (nor. \"Norges herrelandslag i rugby union\") \u00e8 la selezione di rugby XV che rappresenta la Norvegia in ambito internazionale.\nLa Norvegia partecipa regolarmente al Campionato europeo per Nazioni di rugby, dove \u00e8 attualmente inserita nella 2\u00aa divisione poule C. \nLa Norvegia, assieme alla Danimarca ed alla Svezia ha giocato il primo torneo Viking Tri Nations tra Aprile ed Ottobre 2011."}
{"id": "1776353", "revid": "110783242", "url": "https://it.wikipedia.org/wiki?curid=1776353", "title": "Riserva naturale Isola Uccellanda", "text": "La riserva naturale Isola Uccellanda \u00e8 un'area naturale protetta situata sulla sponda sinistra orografica dell'Oglio, tra le province di Brescia e Cremona, istituita con decreto del Consiglio regionale n\u00ba 1329 del 31 maggio 1989.\nTerritorio.\nL'area protegge un tratto di bosco planiziale lungo il fiume Oglio. \u00c8 presente una piccola lanca in fase di interramento. Pu\u00f2 essere considerata un anello di congiunzione tra la riserva naturale Bosco della Marisca e la riserva naturale Lanche di Azzanello.\nFlora.\nLa fisionomia delle zone boschive \u00e8 variegata. Il bosco misto \u00e8 composto dal pioppo nero, dall'ontano nero, dalla farnia, dall'olmo campestre, dalla robinia dall'ailanto e dal platano.\nNel sottobosco arbustivo sono presenti prevalentemente le seguenti specie: il biancospino, il viburno, la sanguinella, il ligustro comune, il sambuco, il nocciolo, lo spino cervino, l'indaco bastardo, il prugnolo selvatico, il ranno spinello, il crespino, la rosa canina."}
{"id": "1776354", "revid": "149485", "url": "https://it.wikipedia.org/wiki?curid=1776354", "title": "Certosino (liquore)", "text": ""}
{"id": "1776358", "revid": "436907", "url": "https://it.wikipedia.org/wiki?curid=1776358", "title": "In Italia", "text": "In Italia \u00e8 un singolo del rapper italiano Fabri Fibra, pubblicato il 14 aprile 2008 come unico estratto dalla riedizione del quarto album in studio \"Bugiardo\".\nDescrizione.\nProdotto da Big Fish, il brano mette in evidenza molti problemi dell'Italia contemporanea tra i quali l'elevato tasso di criminalit\u00e0, la malasanit\u00e0 diffusa, la disoccupazione, il precariato, la corruzione generale e i molti inganni nei quali \u00e8 costretto a vivere il Paese. Il sottofondo musicale campiona il brano \"We Will Rock You\" dei Queen e si conclude con un estratto da un'intervista televisiva fatta da Enzo Biagi allo scrittore Roberto Saviano nel 2008 sui sogni.\nIn occasione della ripubblicazione dell'album, il brano \u00e8 stato pubblicato come singolo in una nuova versione che ha visto la partecipazione vocale di Gianna Nannini, che canta il ritornello.\nVideo musicale.\nIl videoclip \u00e8 stato girato completamente in bianco e nero, e comincia con Fabri Fibra sul lettino di una psicologa, interpretata da Ambra Angiolini. Fibra chiede alla psicologa se pu\u00f2 raccontarle un sogno ricorrente, dopo di che comincia la canzone vera e propria. A questo punto le scene si spostano in ambienti esterni e metropolitani (tra cui il Cimitero del Verano a Roma), in cui compare anche Gianna Nannini. Il video si conclude nuovamente nello studio della psicologa, per\u00f2 con i ruoli di medico e paziente invertiti, e quindi Ambra sdraiata sul lettino.\nCover.\nNell'ottobre 2008 il rapper Vincenzo da Via Anfossi ha realizzato una cover con la collaborazione dello stesso Fabri Fibra, dal titolo \"In Calabria\"."}
{"id": "1776360", "revid": "15756", "url": "https://it.wikipedia.org/wiki?curid=1776360", "title": "Associazione della Nebulosa di Orione", "text": "L'Associazione della Nebulosa di Orione \u00e8 una vastissima associazione stellare che comprende oltre 2000 stelle molto giovani formatesi nell'ultimo milione di anni; si estende fino ad una distanza di 1500 anni luce dalla Nebulosa di Orione.\nSembra che da questo gruppo provengano anche le cosiddette stelle fuggitive, stelle con una notevole velocit\u00e0 che si muovono in direzione opposta alla costellazione di Orione. Di recente si \u00e8 scoperto che alcune delle stelle che compongono l'associazione sono delle stelle binarie, e il pi\u00f9 delle volte si tratta di stelle con massa doppia rispetto al Sole, che hanno come compagne delle stelle nane di classe M, ossia delle nane rosse nella sequenza principale; queste stelle hanno una massa inferiore alla met\u00e0 della massa solare e ben 3,5 - 5 volte inferiore delle stelle che compongono altre associazioni stellari, come l'associazione Taurus-Auriga e l'associazione Scorpius-Centaurus. Il numero di stelle doppie di piccola massa alla periferia dell'associazione sarebbe inoltre simile o leggermente pi\u00f9 elevata di quello del centro dell'associazione stessa: questo contrasta con la teoria secondo cui la bassa frequenza di stelle binarie dell'ammasso sia causata dalla dissoluzione dei legami tra le coppie dovuta alle interazioni dinamiche."}
{"id": "1776368", "revid": "436907", "url": "https://it.wikipedia.org/wiki?curid=1776368", "title": "Two Fingerz", "text": "I Two Fingerz sono un gruppo musicale elettrorap italiano formato nel 2003.\nStoria del gruppo.\nPrimi anni (2003-2007).\nIl gruppo si \u00e8 formato nel 2003 dall'incontro tra il rapper e cantante Danti e il produttore Roofio. La loro prima pubblicazione discografica \u00e8 il demo \"Downtown\", distribuito indipendentemente nel 2006.\nA distanza di un anno, i Two Fingerz pubblicano l'album di debutto \"Figli del caos\", distribuito dalla Sony Music. Da esso sono stati estratti tre singoli: l'omonimo \"Figli del caos\", \"Sulle spalle dei giganti\" e \"Certe cose\".\n\"Il disco finto\" e \"Il disco nuovo/Il disco volante\" (2009-2010).\nDopo una pausa di due anni, nel 2009 i Two Fingerz iniziano a collaborare con il rapper Vacca, realizzando insieme a lui l'album \"\", pubblicato gratuitamente. Nel novembre del 2009, il duo pubblica l'album \"Il disco finto\", che vanta le collaborazioni con Dargen D'Amico, Ensi, Nesli, Big Fish, Mondo Marcio, Ghemon e dello stesso Vacca.\nNel mese di dicembre 2010 i Two Fingerz pubblicano sotto etichetta indipendente il doppio album \"Il disco nuovo/Il disco volante\", il quale contiene collaborazioni con Big Fish, MasterMaind, Simona Barbieri, Yves e Sewit Villa e Dargen D'Amico. Con questo album, il duo ha sperimentato un hip hop pi\u00f9 electro (soprattutto in \"Il disco volante\").\n\"Mouse Music\" (2011-2012).\nDal 1\u00ba marzo 2011 conducono \"Made in Italy - Two Fingerz\" sul canale Hip Hop TV di Sky, dove presentano diversi video hip hop italiani. Dall'account ufficiale di Danti \u00e8 stato annunciato il quinto album in studio dei Two Fingerz, intitolato \"Mouse Music\" e pubblicato il 29 maggio 2012. L'album \u00e8 stato anticipato ogni luned\u00ec, a partire dal 2 aprile, da quattro videoclip con ospiti d'eccezione come annunciato sul loro sito. \"Mouse Music\" \u00e8 stato anticipato il 21 marzo anche dal mixtape \"Danti Punk\", contenente collaborazioni di Danti su strumentali dubstep, reso disponibile per il download gratuito attraverso il sito ufficiale del rapper.\nIn anticipazione al disco, il 2 aprile il gruppo ha lanciato attraverso il proprio sito ufficiale un gioco nel quale \u00e8 stato necessario completare alcuni obiettivi per accedere ad alcuni \"portoni\", contenenti l'accesso a quattro videoclip del gruppo, presentati uno alla settimana fino al 4 maggio, data nel quale \u00e8 stato pubblicato il videoclip del primo singolo tratto dal quarto album, \"Questa musica\". L'album ha debuttato al secondo posto della classifica italiana degli album, rimanendo in classifica per oltre un mese. Il 7 settembre viene pubblicato il videoclip di \"Capra\" (in collaborazione con Caparezza) mentre il 26 ottobre, in esclusiva sul sito di Radio Deejay, esce il videoclip del secondo singolo \"Come le vie a NY\".\nDal 1\u00ba novembre 2012 i Two Fingerz conducono il \"Two Fingerz Show\", un programma televisivo in onda su \"Hip Hop TV\", mentre il 12 novembre viene pubblicato il mixtape \"Mouse Music Rmx Pack\", composto da cinque tracce remixate da Simon de Jano e missato da Mastermaind.\nI Two Fingerz hanno presenziato ai TRL Awards 2012 esibendosi sul palco con il brano \"Questa musica\". Sono stati ospiti, insieme ai Powerfrancers, agli MTV Days 2012. Nel dicembre 2012 scrivono la canzone di Natale per Radio 105, sulla base di \"Come le vie a NY\", \"Natale riciclato\". Il 12 aprile 2013 viene pubblicato su YouTube il video di \"Burattino\".\n\"Two Fingerz V\" (2013-2014).\nL'11 febbraio 2013 esce \"Vaffancuba Pack\", un pacchetto contenente 3 mashup e il singolo \"Vaffancuba\". Nel giugno 2013 viene pubblicato \"Iron Dan\" un mixtape composto da dei featuring di Danti e dei remix. Il mixtape contiene il singolo \"Rap un po' dance\". Il 24 settembre 2013 si esibiscono al Mediolanum Forum di Assago, in occasione del 5\u00ba compleanno di Hip Hop TV. Il 28 ottobre 2013 esce \"Come me\", singolo che anticipa l'EP di Danti e Mastermaind \"Special Delivery\", in uscita l'11 novembre 2013. Dall'autunno 2013 la canzone dei Two Fingerz \"Barlamento\" \u00e8 sigla iniziale della trasmissione radiofonica di Radio 24 \"L'Italia s'\u00e8 desta\".\nIl 13 dicembre, i Two Fingerz annunciano il singolo \"La cassa dritta\", realizzato insieme al rapper Fedez e pubblicato tre giorni pi\u00f9 tardi sull'iTunes Store. Nello stesso giorno viene inoltre rivelato che sarebbe stato pubblicato un nuovo album nel mese di febbraio 2014, il cui titolo \u00e8 \"Two Fingerz V\".\nL'album, pubblicato il 4 febbraio, ha debuttato al primo posto della classifica italiana degli album.\n\"La tecnica Bukowski\" (2015-presente).\nIl 14 aprile 2015 il gruppo ha presentato il singolo \"B&amp;W (Contro la crisi)\", realizzato in collaborazione con Dargen D'Amico e che ha anticipato il sesto album in studio \"La tecnica Bukowski\", previsto per il 1\u00ba giugno 2015. L'album \u00e8 caratterizzato da varie collaborazioni con artisti appartenenti o meno alla scena hip hop italiana, come J-Ax, Lorenzo Fragola, MadMan e Vacca. Intorno allo stesso periodo, i Two Fingerz hanno reso disponibile per il download gratuito l'EP \"Danksy\", contenente collaborazioni con Raige, Babaman, Datura, Rise Beatbox, Shade e Fred De Palma.\nIl 5 maggio \u00e8 stata annunciata l'uscita del secondo singolo \"Bukowski\", pubblicato tre giorni pi\u00f9 tardi."}
{"id": "1776370", "revid": "253269", "url": "https://it.wikipedia.org/wiki?curid=1776370", "title": "Buster Crabbe", "text": "Biografia.\nClarence Linden Crabbe nacque a Oakland in California. Quando aveva un anno e mezzo, la famiglia si trasfer\u00ec alle Hawaii dove il padre lavorava come custode di una piantagione di ananas. Buster impar\u00f2 a nuotare in tenera et\u00e0 ma alle scuole superiori si contraddistinse anche nel football, nel basket e nell'atletica.\nTorn\u00f2 in California per frequentare la University of Southern California a Los Angeles e, al primo anno, conquist\u00f2 un posto nella squadra olimpica di nuoto, vincendo la medaglia di bronzo nei 1500\u00a0m ai Giochi olimpici di Amsterdam (1928) e, in seguito, la medaglia d'oro nei 400\u00a0m ai Giochi olimpici di Los Angeles (1932).\nNella sua carriera sportiva detenne 16 record mondiali e 35 record nazionali.\nLa sua fama di nuotatore gli spalanc\u00f2 le porte di Hollywood: venne infatti scritturato dalla Paramount Pictures con la quale prese parte a 170 film interpretando numerosi ruoli. Fu il settimo della lunga serie di attori che interpretarono Tarzan, personaggio cui diede vita nel film \"Tarzan l'indomabile\" (1933). In seguito interpret\u00f2 diversi ruoli in serie televisive americane, tra le quali \"Flash Gordon\", diventando una delle Celebrit\u00e0 della Hollywood Walk of Fame.\nNel 1965 entr\u00f2 nella International Swimming Hall of Fame."}
{"id": "1776373", "revid": "1437167", "url": "https://it.wikipedia.org/wiki?curid=1776373", "title": "Grotta sommersa", "text": "Viene detta grotta sommersa una grotta che sia stata allagata dall'acqua, sia parzialmente che interamente.\nCaratteristiche.\nLe grotte sommerse si dividono in \"marine\", se tali ambienti si trovano lungo le coste o nel mare, ed in grotte d'acqua dolce se queste si trovano in ambienti del sottosuolo, lacustri o di montagna.\nLe grotte sommerse sono solitamente ambienti creati dal fenomeno del carsismo, prevalentemente in rocce calcaree, per azione di meteorismo pluviale in periodi durante i quali tali ambienti si trovavano sopra la superficie dell'acqua, creando quelle che sono chiamate grotte di superficie o aeree. In fasi successive, per effetto di allagamento o del disgelo e quindi del risalire del livello di marea, in ambiente marino tali grotte sono state sommerse in tutto o parzialmente.\nTale azione ha determinato quindi un'ulteriore erosione per effetto del moto ondoso, dei venti o dell'azione erosiva di sabbia e rocce; inoltre il popolamento della flora e della fauna acquatica sia sessile (molluschi, coralli, spugne, alghe ecc) che ambulante (pesci, crostacei, echinodermi, mammiferi marini ecc).\nPossono essere considerate grotte sommerse anche quegli ambienti artificiali creati dall'uomo, soprattutto per lo sfruttamento minerario, dove prima esistevano miniere attive anche molto profonde che venivano mantenute asciutte con sistemi di pompaggio per la necessit\u00e0 di effettuare gli scavi ed il prelievo di minerali e che una volta abbandonate furono completamente o in parte allagate dalle falde acquifere del sottosuolo.\nDi particolare interesse archeologico sono le condotte, gli acquedotti, le cisterne e strutture create dall'uomo, collegate anche a grotte sommerse naturali, utilizzate a suo tempo, in vari casi anche ai giorni d'oggi, per l'approvvigionamento idrico, quindi al di sotto delle citt\u00e0 ma costruiti prevalentemente in epoca romana o medioevale, in particolare Roma, Napoli e Milano, ma anche in molte altre citt\u00e0 italiane ed europee, dove \u00e8 possibile l'esplorazione anche di vasti e articolati percorsi allagati.\nLocalit\u00e0.\nNel mondo le grotte sommerse si trovano in molte localit\u00e0.\nIn Italia gli ambienti pi\u00f9 significativi per il grande numero di grotte marine sommerse sono: \nEsistono poi moltissime grotte di acqua dolce in ambienti tipicamente montagnosi e lacustri, principalmente le Alpi e il Gennargentu in Sardegna, di particolare difficolt\u00e0 di esplorazione per le grandi profondit\u00e0 e le bassissime temperature, alcune di queste tristemente conosciute per i numerosi incidenti fatali avvenuti.\nNel mondo le pi\u00f9 conosciute sono, tra le altre, il Great Blue Hole nel Belize, il Blue Hole del Mar Rosso, i cenote del Messico o il \"Peacock Springs State Park\" della Florida e i Blu Holes delle Bahamas. Esistono inoltre sistemi carsici sommersi vastissimi lunghi anche diverse decine di chilometri: le pi\u00f9 famose, anche per i record di esplorazione, si trovano in Australia ed in Messico, dove in pratica vi sono dei fiumi con relativi laghi sotterranei, di notevoli dimensioni, e che per la relativa esplorazione e mappatura richiedono l'organizzazione di lunghe spedizioni, con la partecipazione di numerosi ed espertissimi speleologi, una quantit\u00e0 considerevole di attrezzature e centinaia di bombole per la respirazione. In Francia vi sono molte grotte marine sommerse nella zona delle Calanques vicino a Marsiglia, tra cui la importantissima Grotta Cosquer, cos\u00ec nominata perch\u00e9 scoperta da Henry Cosquer, con ingresso a meno 30 metri di profondit\u00e0 e che attraverso un cunicolo che sfiora in superficie si arriva in grandi sale asciutte dove sono stati scoperti incredibili numerosi dipinti dell'uomo risalenti a periodi che vanno da circa 27.000 a 19.000 anni fa.\nEsplorazione.\nLa branca di attivit\u00e0, e quindi di visita, esplorazione, mappatura e studio delle grotte sommerse viene chiamata speleologia subacquea, essendo essa il connubio di due attivit\u00e0 distinte ma collegabili appunto dalla speleologia e dall'attivit\u00e0 di immersione subacquea. Nel caso delle esplorazioni e studio di strutture e ambienti sommersi nonch\u00e9 condotte idriche artificiali al di sotto delle citt\u00e0, l'attivit\u00e0 viene denominata speleologia subacquea urbana o speleoarcheologia subacquea.\nDi conseguenza per la visita, l'esplorazione e tutte le attivit\u00e0 correlate \u00e8 necessario utilizzare le tecniche e le attrezzature dell'immersione subacquea, e specificatamente dell'immersione tecnica in grotta, a seconda delle difficolt\u00e0 relative alla lunghezza, anche di notevole penetrazione, e di profondit\u00e0 delle acque in tali ambienti. Tale attivit\u00e0 potrebbe essere molto rischiosa per l'uomo ed \u00e8 sicuramente sempre da prendere in considerazione quando non si \u00e8 esperti di affidarsi ad una seria organizzazione per l'accompagnamento in grotte sommerse, vedi diving centers o ad organizzazioni/associazioni di speleologia subacquea, e nel caso si voglia praticare autonomamente tale attivit\u00e0 \u00e8 necessaria una adeguata preparazione psicofisica abbinata ad una profonda preparazione e addestramento specifico ed una corretta pianificazione ed organizzazione di ogni immersione, soprattutto nel caso di esplorazione di grotte che vanno oltre il limite di visibilit\u00e0 delle uscite, e di elevate profondit\u00e0."}
{"id": "1776377", "revid": "547034", "url": "https://it.wikipedia.org/wiki?curid=1776377", "title": "Rosia (Sovicille)", "text": "Rosia (pron. \"Ros\u00eca\") \u00e8 una frazione del comune italiano di Sovicille, nella provincia di Siena, in Toscana.\nLa frazione si trova lungo la strada statale 73 Senese Aretina che da Siena conduce in Maremma.\nStoria.\nDeve il suo nome dall'omonimo torrente che scorre nelle vicinanze e che sarebbe di origine longobarda (l'etimo \"R\u00fcsolia\" significa torrente). Lo sviluppo urbano di Rosia \u00e8 avvenuto nella parte inferiore del paese, a partire dalla fine del XIX secolo. Al di sopra della parte antica dell'abitato si possono individuare estese rovine altomedievali.\nMonumenti e luoghi d'interesse.\nDagli estimi senesi del 1320 risulta che a Rosia risiedano alcuni ferraioli, mercanti di ferro semilavorato e prodotti finiti, che operavano all'interno dell'area delle Colline Metallifere. Questo implica che a Rosia vi fosse un mercato, quantomeno secondario. Una conferma \u00e8 anche la presenza di qualche notaio. Il castello, le cui origini risalgono all'XI secolo, sorge nella parte pi\u00f9 alta del centro abitato: ha una mole massiccia, ed \u00e8 costituito da due torrioni rettangolari, collegati da un corpo centrale, che si affaccia su un cortile delimitato da mura pi\u00f9 basse. La struttura a forma di \"C\", chiamata popolarmente \"'le palazze\"', mostra segni di diverse ristrutturazioni che si sono succedute nel corso del tempo, e ha sia elementi medievali che proto-rinascimentali, e sembra anticipare il modello della villa ad ali aggettanti.\nE' da riferire ad un ramo della famiglia Pecci, committenti di opere prestigiose, come il monumento funebre del vescovo Giovanni Pecci a Donatello. I Pecci hanno costituito a Rosia una larga propriet\u00e0 fondiaria nel XV secolo, nel quadro di una rifeudalizzazione, generalizzata nel contado senese. Uno dei Pecci nell'Estimo del 1480 si dichiara proprietario di una locanda, con stalle per il cambio dei cavalli.\nA Rosia \u00e8 ubicata la pieve di San Giovanni Battista, documentata gi\u00e0 nel XII secolo, ma ampiamente ristrutturata nel XIV secolo.\nNei pressi, proseguendo lungo la strada statale 73 Senese Aretina, in direzione della colonna di Montarrenti, lungo il corso del torrente Rosia troviamo il ponte della Pia e l'eremo di Santa Lucia.\nCultura.\nLetteratura.\nIl paese \u00e8 citato nel romanzo \"Un cappello pieno di ciliege\" (2008) di Oriana Fallaci, come luogo del primo incontro tra i suoi antenati Caterina Zani e Carlo Fallaci, combinato tramite un sensale. Per farsi riconoscere, Caterina indossa l'indumento che d\u00e0 il nome al libro."}
{"id": "1776381", "revid": "183483", "url": "https://it.wikipedia.org/wiki?curid=1776381", "title": "Ammasso della Nebulosa di Orione", "text": ""}
{"id": "1776384", "revid": "599013", "url": "https://it.wikipedia.org/wiki?curid=1776384", "title": "Radio Delta", "text": "Radio Delta \u00e8 stata un'emittente libera gestita da volontari (in gran parte adolescenti) nel periodo 1977-1981. Trasmetteva da Caltrano (Vicenza) in FM sulla frequenza di 93,200 Mhz, mentre inizialmente prove tecniche furono effettuate su 91,100 Mhz.\nStoria.\nA seguito di una storica sentenza giuridica, a met\u00e0 degli anni '70 la diffusione via etere di trasmissioni radiofoniche nel territorio italiano, venne svincolata dalla concessione all'ente pubblico preposto (RAI) e \"non esclusa\" ai privati. La questione era lacunosa, in quanto la normativa per regolamentare l'attivit\u00e0 di tali nuovi soggetti non esisteva.\nSi assistette quindi al fenomeno delle cosiddette \"radio libere\" le quali, complici l'entusiasmo giovanile e la musica leggera a cui largamente attingevano, ebbero un improvviso grande successo.\nOrigine del nome.\nDiversamente dalle altre nuove emittenti \"libere\", i fondatori intuirono che il nome della loro radio non doveva essere legato alla localit\u00e0 in cui aveva sede. Pertanto fu scelto l'acronimo \"D.E.L.T.A.\" il quale significava: [D]iffusioni [E]mittente [L]ibera [T]orrente [A]stico, riferendosi quindi al territorio (Valle dell'Astico) entro il quale veniva captato il segnale. Tale riflessione si rivel\u00f2 vincente, infatti il nome non fu mai cambiato, contrariamente a quanto accadde invece a molte emittenti vicine.\nProgrammi.\nA causa degli impegni scolastici, le trasmissioni venivano irradiate nel pomeriggio e di sera, tranne il Sabato e la Domenica in cui duravano tutto il giorno. Nell'ultimo periodo, in seguito all'acquisto di un registratore a bobine, al mattino veniva trasmessa musica registrata.\nIl contenuto dei programmi, oltre alla musica leggera, spaziava in campi diversi e ci\u00f2 costituiva, al tempo, un'eccezione nel panorama radiofonico libero. Venivano molto apprezzati gli appuntamenti domenicali relativi alla storia del paese (Caltrano) e dell'area circostante, quelli relativi al mondo sportivo ed, immancabili, le trasmissioni con dediche e richieste degli ascoltatori.\nApparecchiature.\nI trasmettitori, le antenne e tutte le connessioni furono autocostruiti, ovvero frutto del lavoro e dell'ingegno dei componenti il team. Il primo trasmettitore emetteva solo qualche Watt, poi ne segu\u00ec uno da ben 27W ed infine, negli ultimi mesi un amplificatore lineare da ben 90W."}
{"id": "1776388", "revid": "92723", "url": "https://it.wikipedia.org/wiki?curid=1776388", "title": "Bernardo Sartori", "text": "Appartenente ai Missionari comboniani del Cuore di Ges\u00f9, esercit\u00f2 l'attivit\u00e0 missionaria in Africa.\nBiografia.\nNato in una famiglia povera, studi\u00f2 con difficolt\u00e0 in seminario a partire dal 1908, nonostante i problemi economici e l'opposizione paterna.\nAllo scoppio della Grande Guerra, part\u00ec soldato a 20 anni per il fronte del Piave l'11 marzo 1917.\nInquadrato nel 113\u00ba reggimento di fanteria, settima compagnia, fu poi assegnato alla quinta Compagnia di sanit\u00e0 dell'ospedale militare di Padova.\nCongedato nel 1919, il 20 dicembre 1921 entr\u00f2 in noviziato per divenire missionario comboniano a Venegono Superiore (VA).\nIl 31 marzo 1923 fu ordinato sacerdote e nello stesso anno divenne \u201canimatore propagandista\u201d (odierno \u201canimatore missionario di base\u201d), sempre a Venegono.\nNel 1927 fu destinato a Valleverde, presso Bovino (Italia) con il compito di dar vita alla prima fondazione comboniana in Italia meridionale.\nA seguito di un incontro con l'allora vescovo di Troia (FG) Fortunato Maria Farina, padre Sartori fu ivi trasferito per fondare un seminario missionario comboniano del quale divenne il superiore.\nAttivit\u00e0 missionaria.\nIl 5 novembre 1934 part\u00ec per l'Uganda e fino al 1937 fu ad Arua come coadiutore.\nFu poi inviato a Lodonga, tra la popolazione dei Logbara, dove fond\u00f2 una chiesa dedicata a Santa Maria Mediatrice (oggi basilica minore).\nDal 1953 fu a Koboko per fondare una nuova missione; l\u00ec eresse una chiesa dedicata alla Madonna di F\u00e1tima.\nNel 1961 si spost\u00f2 a Otumbari, dove fece erigere una chiesa dedicata a Maria \"Regina mundi\", e nel 1961 fond\u00f2 una seconda missione ad Arivu, con un edificio ecclesiastico intitolato a Maria Madre della Chiesa.\nTrascorse in Uganda quasi cinquant'anni, con brevi ritorni in Italia.\nTorn\u00f2 in Uganda malgrado avesse contratto la tubercolosi e quel Paese fosse attraversato da numerose crisi: dalla lotta per l'indipendenza e dalla fine del colonialismo alla dittatura militare di Idi Amin Dada, alla guerra civile seguita alla morte del dittatore.\nNel 1979 e nel 1982, gi\u00e0 anziano, fu per due volte profugo in Zaire in seguito alle vicende del Paese.\nMor\u00ec a Ombaci il 3 aprile 1983, sabato di Pasqua. I funerali si svolsero il giorno dopo e padre Sartori \u00e8 tuttora sepolto nel cimitero di Ombaci.\nIl 25 marzo 1998 fu aperto presso la diocesi di Arua il processo di beatificazione a suo nome, a seguito del quale fu attribuito a Sartori il titolo di servo di Dio."}
{"id": "1776389", "revid": "6923", "url": "https://it.wikipedia.org/wiki?curid=1776389", "title": "Regola dell'arte", "text": "Regola dell'arte \u00e8 una locuzione utilizzata in Italia che indica l'insieme delle tecniche considerate corrette per l'esecuzione di determinate lavorazioni, in genere artigianali, e della realizzazione di manufatti.\nEvoluzione concettuale.\nLa definizione di una \"regola dell'arte\" risale proprio al tempo delle \"corporazioni delle arti e mestieri\", d'origine medievale, che disponevano dettagliati regolamenti in genere riguardanti l'utilizzo di determinati materiali, strumenti, procedure e soluzioni realizzative volte a garantire la qualit\u00e0 del prodotto o del servizio finale.\nDefinizioni tecniche della \"regola dell'arte\" sono emanate per proprio conto da associazioni o raggruppamenti professionali, pertanto il rispetto di queste regole \u00e8 su base almeno indirettamente volontaria (legandosi al perdurare del rapporto associativo).\nAd una simile funzione assolvono gli \"enti di normazione\", i quali stabiliscono specifiche tecniche di dettaglio sebbene nell'ottica di promuovere la definizione di \"standard\" tecnici.\nDisciplina normativa.\nA livello generale, mentre l'art. 1176 comma 2\u00b0 del codice civile italiano prescrive che:\nPer l'art. 2224 il \"prestatore d'opera\" \u00e8 tenuto a procedere all'esecuzione dell'opera:\nRiguardo ai materiali, le apparecchiature, i macchinari, le installazioni e gli impianti elettrici ed elettronici, la legge 1\u00ba marzo 1968 n. 186 - composta di due soli articoli - statuiva che siffatte opere devono essere realizzate secondo la \"regola dell'arte\"; il secondo recita che se si realizzano seguendo le norme CEI si presumono possedere tale requisito.\nIl concetto \u00e8 stato infine attualizzato dal Decreto del ministero dello sviluppo economico 22 gennaio 2008, n. 37 che agli articoli 5 e 6 affermava:"}
{"id": "1776390", "revid": "1573940", "url": "https://it.wikipedia.org/wiki?curid=1776390", "title": "Sistemi di valutazione delle prove di verifica", "text": "I sistemi di valutazione delle prove di verifica dipendono dalla tipologia della prova e dal contesto nella quale la prova viene svolta.\nSi distinguono i due casi:\nNel primo caso oltre agli eventuali indicatori attraverso i quali operare la valutazione della prova, si danno altri indici che servono alla valutazione della consistenza e della efficienza della prova; i pi\u00f9 diffusi sono l'indice di difficolt\u00e0, l'indice di selettivit\u00e0.\nNel secondo caso, al fine di rendere pi\u00f9 obiettivo e riproducibile il risultato della valutazione, si possono utilizzare metodologie di valutazione mediate dalla statistica; si introducono particolari indici statistici legati alla prova da valutare, pesi relativi di questi indici e valori di scale ordinali e/o scale numerali cui far corrispondere il valore della prova. Il problema della valutazione viene risolto se si individua una relazione che faccia corrispondere ad ogni valore di un punteggio grezzo, desunto dagli indici e dal peso relativo di questi, un punteggio finale della prova. Questa metodologia in particolare viene utilizzata nelle prove scritte de l'esame di maturit\u00e0.\nCome esempio, il problema della valutazione delle prove scritte de l'esame di maturit\u00e0 consiste nel ricercare la corrispondenza tra punteggio grezzo formula_1 e punteggio attribuito alla prova formula_2. \nIl punteggio attribuito alla prova contribuisce, con gli altri dello stesso tipo, al punteggi con il quale lo studente viene licenziato come maturo.\nLa prova di esame \u00e8 valutata individuando un insieme di indici statistici ad ognuno dei quali si attribuisce un valore di una scala ordinale espressa in numeri, in genere a cinque valori formula_3 ed un peso relativo di ogni indice espresso come numero intero. \n\"Ad esempio un tema di una prima prova all'esame di maturit\u00e0 potrebbe essere giudicato attraverso i tre indici:\"\n\"con il peso relativo rispettivamente\" formula_4\", cos\u00ec se le valutazioni dei singoli indici fossero\" formula_5\", il punteggio grezzo risulterebbe\"\nformula_6\".\"\nLa somma dei singoli punteggi grezzi genera il punteggio grezzo totale; il punteggio grezzo totale ammetter\u00e0 un massimo formula_7 ed un minimo formula_8, cos\u00ec la corrispondenza, in base alle normative ministeriali, per una prova scritta \u00e8 cos\u00ec formulata:\nformula_8 \u21d4 formula_10\nformula_11 \u21d4 formula_12\nformula_7 \u21d4 formula_14\ndove formula_11 \u00e8 il valore del punteggio grezzo associato alla sufficienza.\nA questo punto il problema posto all'inizio viene risolto se:\n1) si determina opportunamente formula_11,\n2) si formulano ipotesi sulla legge matematica che lega formula_2, punteggio della prova, con formula_1, punteggio grezzo della prova.\nIl primo punto si affronta dividendo l'intervallo numerico di variazione di formula_1, punteggio grezzo, in formula_20 insiemi di valori di ampiezza formula_21:\nformula_22, \nformula_23,\nformula_24, \nformula_25, \nformula_26\ne associando il punteggio sufficiente 10 ad un punteggio grezzo opportuno, \"ad esempio al punteggio grezzo\" formula_27.\nIn generale i tre punti individuati formula_28, formula_29, formula_30 non sono allineati; occorre allora interpolare questi punti con una curva del piano cartesiano diversa dalla retta: la pi\u00f9 semplice \u00e8 la parabola. \nDue sono le curve possibili:\nformula_31 (parabola con asse di simmetria l'asse delle y) \noppure \nformula_32 (parabola con asse di simmetria l'asse delle x) \nNotiamo che da questa ultima equazione si ricava che\nformula_33 \nformula_34 \nSi tratta infine di determinare i coefficienti formula_35, formula_36, formula_37 delle due relazioni espresse in precedenza. "}
{"id": "1776391", "revid": "838137", "url": "https://it.wikipedia.org/wiki?curid=1776391", "title": "Jean Taris", "text": "Specializzato nello stile libero, nel luglio 1929 ai campionati di Francia, Taris batte il record olimpico di Johnny Weissmuller, nella stessa occasione in cui Solita Salgado abbassa i record dei 300 e 400 metri stile libero. \"Con Jean Taris e Solita Salgado il nuoto francese possiede due rappresentanti di primo piano\" commenta \"Le Journal\".\nHa vinto la medaglia d'argento nei 400\u00a0m alle Olimpiadi di Los Angeles 1932.\n\u00c8 stato primatista mondiale dei 400\u00a0m e 800\u00a0m stile libero.\n\u00c8 diventato uno dei Membri dell'International Swimming Hall of Fame."}
{"id": "1776392", "revid": "1305772", "url": "https://it.wikipedia.org/wiki?curid=1776392", "title": "Sem\u00ebnov", "text": ""}
{"id": "1776396", "revid": "188323", "url": "https://it.wikipedia.org/wiki?curid=1776396", "title": "Cagiva V593", "text": ""}
{"id": "1776412", "revid": "124954754", "url": "https://it.wikipedia.org/wiki?curid=1776412", "title": "You Got It", "text": "You Got It \u00e8 una canzone, nonch\u00e9 un singolo estratto dall'album del 1989 \"Mystery Girl\" di Roy Orbison. La canzone raggiunse la posizione numero 9 della Billboard Hot 100 e la prima posizione della classifica \"Adult Contemporary\", oltre che la terza posizione della classifica dei singoli pi\u00f9 venduti in Inghilterra, nella primavera del 1989, diversi mesi dopo la morte di Orbison per infarto a 52 anni.\nFu l'ultimo successo internazionale di Orbison, anche se \"I Drove All Night\", uscito nel 1992 riusc\u00ec ad entrare nella top5 negli Stati Uniti. \"You Got It\" rientr\u00f2 nuovamente in classifica nel 1995, quando Bonnie Raitt ne registr\u00f2 una cover per la colonna sonora del film \"A proposito di donne\". Nello stesso film la canzone \u00e8 cantata in una struggente versione lenta dall'attrice Whoopi Goldberg.\nL'unica volta che Orbison cant\u00f2 il brano dal vivo fu in una cerimonia di premiazione ad Anversa, in Belgio, qualche giorno prima della morte. Le registrazioni di quell'esibizione furono utilizzate per il video del brano."}
{"id": "1776418", "revid": "167080", "url": "https://it.wikipedia.org/wiki?curid=1776418", "title": "Attalo I Sotere", "text": ""}
{"id": "1776419", "revid": "1243", "url": "https://it.wikipedia.org/wiki?curid=1776419", "title": "Stazioni ferroviarie della ferrovia Brescia-Iseo-Edolo", "text": "La linea ferroviaria Brescia-Iseo-Edolo e la sua diramazione Bornato-Rovato \u00e8 dotata di trentaquattro stazioni e fermate attive al servizio passeggeri.\nLa maggior parte di esse sono state concepite, progettate e costruite nelle diverse fasi della sua costruzione. L'ubicazione degli scali risente quindi della politica ferroviaria di fine Ottocento di soddisfare ogni agglomerato urbano che fosse attraversato dalla strada ferrata.\nClassificazione.\nL'attuale gestore, FerrovieNord, ha riorganizzato le stazioni classificandole in tre categorie sulla base del flusso passeggeri e dell'infrastruttura presente. Esse si possono quindi distinguere in:\nDella prima categoria appartengono le stazioni di testa, quindi Brescia ed Edolo, e quella di Iseo. La seconda categoria \u00e8 composta da tutte le stazioni che possono essere utilizzate per gli incroci, mentre appartengono alla definizione di fermata tutte le altre. Gli scali di Bornato-Calino, Breno e Pisogne, pur essendo classificati come secondari, sono capolinea di alcune corse. Dal 15 giugno 2008 al 12 giugno 2010 anche Castegnato, pur essendo qualificata come fermata, \u00e8 stata capolinea di un servizio regionale di ridotto percorso.\nArchitettura.\nDal punto di vista architettonico, anche i fabbricati viaggiatori risentono dello stile e delle funzionalit\u00e0 che i progettisti impressero loro al momento della costruzione. Perseguendo il duplice scopo di ridurre i costi di progettazione e di servire meglio l'utenza, gli edifici furono progettati in maniera sobria e razionale adottando criteri uniformi. Di conseguenza, la variet\u00e0 stilistica e volumetrica degli edifici \u00e8 frutto delle scelte progettuali dei costruttori originali, effettuate ragionando sulla situazione geografica ed economica del tempo.\nAd esclusione di quello della stazione di Brescia e della originaria stazione di Iseo-Porto, lo stile architettonico dei fabbricati si pu\u00f2 distinguere in due insiemi:\nTutti gli edifici sono comunque caratterizzati da un corpo di fabbrica in muratura a pianta rettangolare dotato di due livelli fuori terra. Il primo piano era riservato all'alloggio del personale, generalmente il capostazione o l'assuntore, mentre il piano terra era destinato al servizio viaggiatori. I due livelli sono generalmente separati da una fascia marcapiano e sono distinguibili dall'esterno grazie all'uso di due colori diversi: l'arancio-mattone e il bianco-giallo. Nei pressi del corpo principale era ubicato il fabbricato \"cessi\", tutt'oggi presente in alcune stazioni.\nLe stazioni secondarie.\nAi fabbricati delle stazioni di tipo secondario furono applicate due tipologie stilistiche: di prima e di seconda classe. Fa eccezione la linea Brescia-Paderno e la dismessa Paderno-Monterotondo-Iseo: i costruttori previdero un unico modello di edificio, in grado di poter ospitare sia il movimento merci sia quello di persone.\nPer quanto riguarda i fabbricati viaggiatori di prima classe, essi sono presenti nei quattro nodi storici della linea: Iseo, Pisogne, Breno ed Edolo. Il lato maggiore ha una lunghezza di 19,10 metri, mentre il lato minore \u00e8 lungo 9,40 metri. Le aperture sono cinque, simmetriche su entrambi i fronti e per entrambi i livelli. Il primo piano \u00e8 dotato di due appartamenti in cui alloggiavano il capostazione di prima classe e quello di seconda classe, mentre il piano terra originariamente era dotato di sale riservate al movimento, all'attesa dei passeggeri (di prima e seconda classe), al deposito bagagli e alla biglietteria. Per questo motivo sono presenti cinque ingressi dal lato ferrovia.\nI fabbricati viaggiatori di seconda classe sono posizionati laddove i progettisti della SNFT programmarono la possibilit\u00e0 di dover far fronte ad un traffico merci di livello considerevole, ma non tale da poter giustificare un edificio dalle dimensioni previste dalla prima classe. Il lato maggiore, parallelo alla linea ferroviaria, era lungo 15,10 metri, mentre il lato minore era lungo 7,90 e il tetto era a quattro spioventi. Al primo piano, l'appartamento era riservato all'abitazione del capostazione o dell'assuntore, mentre il piano terra era dotato di deposito, sala d'attesa, biglietteria, sala movimento e quattro ingressi lato ferrovia.\nLe stazioni della originaria Brescia-Iseo, invece, erano dotate di un fabbricato viaggiatori di diversa dimensione. Il tetto era a quattro spioventi mentre il lato maggiore era lungo 14 metri e quello minore era largo 10,90. Le aperture, simmetriche per entrambi i fronti e livelli, erano tre: al piano terra si trovavano l'ufficio movimento/biglietteria, la sala d'attesa e il deposito bagagli. Originariamente, l'esterno era ornato dalla presenza di mattoni a vista sia per la fascia marcapiano utilizzata per distinguere i due livelli sia per le incorniciature delle finestre. Al 2008, nell'unica stazione ancora attiva, quella di Castegnato, tali ornamenti risultano intonacati e si presentano con una uniforme coloritura grigio chiaro.\nLe fermate.\nLe fermate furono situate nei pressi di piccoli centri abitati laddove gli abitanti, in caso di loro mancanza, avrebbero dovuto sobbarcarsi una trasferta per recarsi alla pi\u00f9 vicina stazione.\nEsse si presentano in due stili diversi: quello dell'originaria Brescia-Iseo e quello della SNFT.\nNel primo caso l'edificio \u00e8 a pianta rettangolare, a due livelli fuori terra e con tetto a due spioventi. Le aperture su entrambi i lati maggiori sono tre, simmetriche per ogni fronte e livello. Il sottotetto \u00e8 illuminato da due abbaini, posti sul lato minore. Quest'ultimo \u00e8 lungo 8,10 metri, mentre il lato maggiore, disposto parallelamente alla linea ferroviaria, \u00e8 lungo 12,80. Il primo piano era abitazione dell'assuntore o del capostazione, mentre al piano terra si trovava l'ufficio movimento con biglietteria, la sala d'attesa e il deposito bagagli.\nLe fermate costruite dalla SNFT sono pi\u00f9 piccole della tipologia precedente. Il lato maggiore \u00e8 lungo 12 metri, mentre il lato minore \u00e8 lungo 5,90. Sul lato opposto a quello della ferrovia \u00e8 presente un vano scala che collega l'appartamento dell'assuntore, ubicato al primo piano, con una sala al piano terra adibita a cucina. Il piano terra \u00e8 dotato anche di sala d'attesa e di un ambiente riservato all'ufficio movimento e alla biglietteria. Esiste una variante architettonica in cui l'edificio si presenta unito ad un secondo corpo di fabbrica, ad un piano e dotato di un'unica stanza, che nello sviluppo in altezza permette l'esistenza di una terrazza, utilizzata dall'appartamento del custode.\nElenco delle stazioni.\nTronco Brescia-Paderno-Bornato.\nComprende le stazioni del vecchio tracciato della Brescia-Iseo ancora utilizzato (Brescia-Paderno) e quello che originariamente era il raccordo fra questa e la Iseo-Rovato. In ordine alfabetico, esse sono:\nTronco Iseo-Bornato-Rovato.\nI convogli Trenord della Brescia-Iseo-Edolo sono instradati sulla Iseo-Bornato e fermano generalmente lungo le seguenti stazioni:\nAd esse si aggiungono le seguenti stazioni attive del raccordo Bornato-Rovato:\nTronco Iseo-Edolo.\nLungo i 78 km della linea ferroviaria sono attive le seguenti stazioni:\nScali merci.\nPer servire il trasporto combinato tra treni e chiatte erano presenti due imbarcaderi collegati alla linea ferroviaria, entrambi non pi\u00f9 attivi:\nNel corso della sua storia, l'imbarcadero di Iseo ha cambiato posizione. Fino al 1922, era ubicato dopo la stazione di testa della Brescia-Iseo, al termine dell'attuale viale della Repubblica. Da quell'anno, invece, fu posizionato tra le attuali via Per Rovato e via Airone."}
{"id": "1776424", "revid": "59645", "url": "https://it.wikipedia.org/wiki?curid=1776424", "title": "La Messiade", "text": ""}
{"id": "1776432", "revid": "112176344", "url": "https://it.wikipedia.org/wiki?curid=1776432", "title": "Associazione Calcio Falck Vobarno", "text": "L'Associazione Calcio Falck Vobarno \u00e8 stata una squadra di calcio di Vobarno in provincia di Brescia.\nStoria.\nNasce nel 1921 per iniziativa di un gruppo di giovani sportivi locali e in seguito si consolida con l'abbinamento alle Acciaierie e Ferriere Lombarde Falck.\nInizialmente partecipa ai campionati della Sezione Propaganda bresciana aggiudicandosi tre campionati provinciali e classificandosi al secondo posto in una finale regionale.\nIl suo momento migliore a partire dalla stagione 1952-1953 quando grazie al \"forfait\" della capolista Sarezzo viene promossa in IV Serie, in seguito Serie D, campionato nel quale rimarr\u00e0 per 9 stagioni consecutive fino alla stagione 1961-1962.\nRitorner\u00e0 in Serie D altre due volte, nelle stagioni 1971-1972 e 1977-1978 quando retrocede con 28 punti.\nNel giugno del 1977 disputa gli spareggi contro il Pavia e il Besozzo per l'accesso in Serie D. Una delle formazioni pi\u00f9 forti degli ultimi campionati era la seguente: 1 Gazzaretti 2 Bordonali 3 Ghirardi 4 Armando Antonini (giocatore del paese di Vobarno) 5 Valente 6 Ettore Amigoni 7 Spiazzi 8 Ermanno Franzoni 9 Pontoglio 10 Maccarinelli 11 Panzeri.\nSuccessivamente, con la fine dell'abbinamento con la Falck la societ\u00e0 ritorna definitivamente nell'oblio cedendo il proprio titolo sportivo al Club Azzurri di Brescia.\nOggi la citt\u00e0 di Vobarno ha una formazione calcistica fondata nel 1981, l'U.S. Vobarno, colori sociali Bianco e Blu, ripartita dalla Terza Categoria e che milita attualmente in Eccellenza Lombarda. Presidente \u00e8 Mario Butturini, allenatore Giovanni Ivano Guerra.\nPiazzamenti.\nLa squadra del Vobarno ha partecipato in Italia a:"}
{"id": "1776433", "revid": "167080", "url": "https://it.wikipedia.org/wiki?curid=1776433", "title": "Royal Concertgebouw", "text": ""}
{"id": "1776437", "revid": "287204", "url": "https://it.wikipedia.org/wiki?curid=1776437", "title": "IC 434", "text": "IC 434 \u00e8 una nebulosa ad emissione visibile nella costellazione di Orione; grazie alla sua presenza \u00e8 possibile osservare la celebre Nebulosa Testa di Cavallo, una nube oscura che le si sovrappone sulla nostra linea di vista.\nOsservazione.\nLa nebulosa si pu\u00f2 osservare subito a sud della brillante stella Alnitak, della Cintura di Orione, e si mostra nelle foto a lunga posa o CCD con telescopi di medie dimensioni come una lunga striscia a forma di lama, che si dirige in direzione sud assottigliandosi verso la punta. La parte orientale \u00e8 oscurata in un punto da una nebulosa oscura che si sovrappone alla scia luminosa di IC 434, e assume una forma cos\u00ec caratteristica che le ha valso il nome di Nebulosa Testa di Cavallo. Fa parte del complesso nebuloso molecolare di Orione, un vasto sistema di nebulosit\u00e0 ed associazioni stellari a cui appartengono anche la Nebulosa di Orione e l'Anello di Barnard.\nGrazie alla sua posizione equatoriale pu\u00f2 essere osservata da tutte le aree popolate della Terra.\nCaratteristiche.\nSi tratta di una regione H II che si estende a sud di Alnitak, sul bordo sudoccidentale della grande nube Orion\u00a0B; presenta una forma molto allungata in senso nord-sud e riceve il vento ionizzante direttamente dalla stella , un brillante membro della grande associazione Orion\u00a0OB1. La nebulosa raggiunge i 70' di lunghezza e si mostra con facilit\u00e0 nelle foto a lunga posa o nelle riprese CCD, sebbene il suo spessore sia di pochi primi d'arco.\nLa temperatura della regione \u00e8 stata misurata tramite varie metodologie e sfruttando vari rapporti di radiazione, ottenendo inizialmente dei valori compresi fra gli 8000\u00a0K e i 7600\u00a0K; successivamente questo valore fu ridotto a 3360\u00a0K e anche meno a seconda della mappa presa come riferimento. Uno studio sulla temperatura elettronica condotto nel 1992 ha invece fornito un valore pi\u00f9 simile ai precedenti, che si aggira sui 6000\u00a0K."}
{"id": "1776439", "revid": "167080", "url": "https://it.wikipedia.org/wiki?curid=1776439", "title": "Concertgebouw di Amsterdam", "text": ""}
{"id": "1776440", "revid": "167080", "url": "https://it.wikipedia.org/wiki?curid=1776440", "title": "Royal Concertgebouw di Amsterdam", "text": ""}
{"id": "1776441", "revid": "79968", "url": "https://it.wikipedia.org/wiki?curid=1776441", "title": "Claudio Napoleoni", "text": "Biografia.\nIllustre economista marxista, fu chiamato da Giorgio Fu\u00e0 come professore ordinario di Politica economica nella Facolt\u00e0 di Economia e commercio dell'ateneo di Ancona, per passare successivamente alla Facolt\u00e0 di Scienze politiche dell'Universit\u00e0 di Torino. Si \u00e8 interessato soprattutto di problemi teorici dell'economia. Con Franco Rodano \u00e8 stato direttore de \"La Rivista trimestrale\". Nel 1976 fu parlamentare eletto come indipendente nelle liste del PCI e aderente alla Sinistra Indipendente. Nel 1983 e nel 1987 fu eletto senatore.\nFece parte del Comitato scientifico della Fondazione Luigi Einaudi di Torino."}
{"id": "1776446", "revid": "76963", "url": "https://it.wikipedia.org/wiki?curid=1776446", "title": "Aamir Khan", "text": "Biografia.\nHa esordito come attore gi\u00e0 a otto anni, nel film \"Yaadon Ki Baaraat\", per poi recitare per la prima volta da adulto nel 1984 in \"Holi\".\nHa interpretato molte pellicole di successo a Bollywood, accanto a famose star indiane, come Karisma Kapoor, Saif Ali Khan e Preity Zinta.\nHa ricevuto varie nomination ai Filmfare Awards e ne ha vinti quattro: il primo nel 1988, come miglior attore debuttante per \"Qayamat Se Qayamat Tak\"; altri due come miglior attore protagonista nel 1996 e nel 2001, rispettivamente per i film \"Raja Hindustani\" e \"Lagaan - C'era una volta in India\"; l'ultimo nel 2006, per la migliore interpretazione critica per \"Rang De Basanti\".\nHa anche cantato nel film \"Ghulam\" la canzone \"Aati Kya Khandala\".\nHa prodotto tre pellicole: \"Lagaan\", \"Stelle sulla terra\" e \"Jaane Tu Ya Jaane Na\".\nHa scritto la sceneggiatura di \"Qayamat Se Qayamat Tak\" e \"Hum Hain Rahi Pyar Ke\". Nel 2009 ha recitato in \"Ghajini\". La sua unica regia finora \u00e8 quella per \"Stelle sulla terra\".\nNel 2009 ha recitato nel film \"3 Idiots\"."}
{"id": "1776449", "revid": "547992", "url": "https://it.wikipedia.org/wiki?curid=1776449", "title": "Filone di Larissa", "text": "Fu un filosofo scettico, ma segu\u00ec un indirizzo pi\u00f9 moderato rispetto a quello del suo maestro e di Carneade. Nessuna delle sue opere \u00e8 sopravvissuta.\nVita.\nFilone soggiorn\u00f2 ad Atene dove divenne allievo di Clitomaco, al quale succedette a capo dell'Accademia nel 110/9 a.C. Secondo Sesto Empirico fu il fondatore della Quarta Accademia e ultimo scolarca., sebbene altri autori si rifiutino di ammettere l'esistenza separata di pi\u00f9 di tre Accademie. Fu maestro di Antioco di Ascalona , che sarebbe diventato il suo avversario nella scuola platonica e fondatore della cosiddetta Quinta Accademia. Durante la prima guerra mitridatica che avrebbe visto la distruzione dell'Accademia, si trasfer\u00ec a Roma nell'88 a.C. A Roma tenne lezioni di retorica e filosofia e radun\u00f2 intorno a s\u00e9 numerosi allievi illustri tra i quali Cicerone fu il pi\u00f9 famoso ed entusiasta .\nPensiero.\nConosciamo il suo pensiero grazie a Numenio di Apamea, Sesto Empirico e Cicerone. \nSecondo Filone occorre distinguere tra evidenza e percezione. La realt\u00e0 \u00e8 evidente quando \u00e8 presente nel nostro pensiero ma questo non vuol dire che quella \u00e8 stata veramente oggetto di percezione. Anche una cosa elaborata dall'immaginazione pu\u00f2 essere presente nella mente. \u00c8 dunque impossibile un sapere certo poich\u00e9 non potendo distinguere in ci\u00f2 che \u00e8 nella nostra mente ci\u00f2 che \u00e8 stato percepito e ci\u00f2 che non lo \u00e8 stato, il vero e il falso rientrano nella probabilit\u00e0.\nComunque l'uomo pu\u00f2 tentare di raggiungere un sapere autentico attraverso le opinioni e la ricerca di quelle ipotesi che appaiano pi\u00f9 solide. Sulla base di questo sapere sufficientemente fondato si pu\u00f2 elaborare una morale abbastanza sicura. In questo modo Filone non crede pi\u00f9 nella regola scettica che imponeva la sospensione radicale dell'assenso e propende ormai per un pi\u00f9 moderato eclettismo che trover\u00e0 piena applicazione nel pensiero del suo allievo Cicerone."}
{"id": "1776450", "revid": "767487", "url": "https://it.wikipedia.org/wiki?curid=1776450", "title": "Danijay", "text": "Biografia.\nDisc Jockey dal 1994 e produttore dal 2003, ha iniziato la sua carriera con il singolo \"Il Gioco dell'Amore\", CD singolo e vinile dance tra i pi\u00f9 venduti del 2003 (dance-hits), arriva al terzo posto nella Deejay Parade di Radio Deejay.\nDopo il debutto Danijay pubblica il suo secondo singolo, \"I fiori di lill\u00e0\", con la collaborazione dello zio nonch\u00e9 celebre cantautore Alberto Fortis e .\nNel 2004 il suo terzo singolo, \"Luna Nera\", prodotto in collaborazione con Jacopo Galeazzi, arriva al 22\u00ba posto nella classifica generale di vendite (CD singoli, nazionali e internazionali).\n\"Say Me\" esce nel 2005 e viene inclusa in diverse compilation europee. Lo stesso anno, \"L'Impazienza\" rappresenta l'Italia in uno dei pi\u00f9 importanti concorsi europei di musica dance (eurodanceweb) con una giuria di siti e riviste del settore.\nIl 20 gennaio 2006 esce il suo primo album, \"Dance &amp; Breakfast\", su etichetta Universal. L'album \u00e8 composto da diciassette tracce che contengono tutta la storia di Danijay, da \"I Fiori di Lill\u00e0\" ai brani dell'estate seguente, insieme a remix in collaborazione con famosi DJ come Provenzano Dj, Gabry Ponte, Luca Zeta, nuove canzoni in italiano, inglese e spagnolo, e un inedito con Roby Rossini dal titolo \"Arcobaleno\" . Dopo pochi giorni dall'uscita \"Dance &amp; Breakfast\" \u00e8 entrato nella classifica assoluta di vendite di album in Italia, ufficialmente divulgata dalla F.I.M.I, arrivando a fino al 63\u00ba posto.\nDal 2006 Danijay lavora per il network radiofonico m2o dove ha condotto un suo programma settimanale chiamato Chemical Area e ove fino al 2010 \u00e8 ospite fisso all'interno del TribeOnLine di m2o.\nNel dicembre 2006 ha prodotto il singolo \"Time 4 Xmas\" dedicato al Natale.\nDalla felice sinergia artistica con Luca Zeta sono state pubblicate le compilation \"Dance Passion Volume 1\" (uscita nel 2006), \"Dance Passion Volume 2\" (uscita nel 2007), \"Dance Passion Volume 3\" (uscita nel 2008) e \"Dance Passion Volume 4\" (uscita nel 2009). Insieme a Provenzano Dj ha collaborato alla realizzazione di \"Catch Me\" e \"Ride The Way\".\nA giugno 2008 esce il suo secondo album, la cui lavorazione ha impegnato lo staff per molti mesi: \"Plug &amp; Play\" contiene il lavoro degli ultimi due anni: 31 canzoni pubblicate con un concept particolare: Plug &amp; Play \u00e8 il primo album al mondo venduto su un lettore audio-video.\nA giugno 2012, dopo quattro anni di pausa, Danijay ritorna sulla scena musicale remixando l'ultimo lavoro di Roby Rossini in collaborazione con i Beatgeil \"Explode\"."}
{"id": "1776458", "revid": "112108805", "url": "https://it.wikipedia.org/wiki?curid=1776458", "title": "Strade provinciali della provincia di Novara", "text": "Questo \u00e8 un elenco delle strade provinciali presenti sul territorio della provincia di Novara, e di competenza della provincia stessa.\nSR.\nQuesto \u00e8 un elenco delle ex strade statali, presenti sul territorio della Provincia di Novara, divenute strade regionali col decreto legislativo n. 112 del 1998 e declassate infine a strade provinciali con la Legge Regionale Piemonte 6 agosto 2007 n. 18 (BUR 9/8/2007 n. 32):\nLe strade provinciali vengono gestite attraverso 9 giurisdizioni."}
{"id": "1776460", "revid": "362744", "url": "https://it.wikipedia.org/wiki?curid=1776460", "title": "Geopolimero", "text": "Geopolimero \u00e8 un termine che indica una categoria di materiali sintetici a base di alluminosilicati potenzialmente utilizzabili in numerosi settori, ma soprattutto in sostituzione del cemento Portland. Il nome geopolimero fu introdotto da Joseph Davidovits negli anni '70 del secolo scorso, nonostante materiali simili fossero stati prodotti nell'Unione Sovietica fin dagli anni 1950, sotto il nome di suolocementi.\nRicerca.\nLo scopo principale delle attuali ricerche \u00e8 di esplorare la possibilit\u00e0 di produrre in larga scala i geopolimeri in sostituzione del calcestruzzo prodotto con il cemento Portland. I vantaggi sono le emissioni molto pi\u00f9 ridotte di anidride carbonica, la maggiore resistenza agli agenti chimici e alla temperatura, e le migliori propriet\u00e0 meccaniche anche in condizioni estreme.\nProduzione.\nI geopolimeri sono in genere ottenuti come risultato della reazione della polvere di un alluminosilicato con una soluzione silicatica alcalina in condizioni vicine a quelle ambientali. Per la sintesi in laboratorio dei geopolimeri \u00e8 comunemente usato il metacaolino (Al2O3\u00b72SiO2) o caolino calcinato, ottenuto con l'attivazione termica di argilla caolinite. I geopolimeri possono anche essere trovati in fonti naturali come materiali pozzolanici, come la lava o le ceneri volanti di carbone. La maggior parte degli studi \u00e8 stata condotta utilizzando materiali di scarto come rifiuti industriali o rocce sedimentarie, fonte di metacaolina e altri alluminosilicati.\nTeoria.\nLa maggior parte della crosta terrestre \u00e8 costituita da composti di Silicio-Alluminio. Davidovits sugger\u00ec nel 1978 che un singolo composto contenente sia alluminio che silicio, possibilmente di origine geologica, potesse esser fatto reagire in un processo di polimerizzazione in soluzione alcalina. I leganti creati furono chiamati \"geopolimeri\", ma oggi la maggior parte degli alluminosilicati sono sottoprodotti di combustione organica, come le ceneri volanti della combustione del carbone. Questi polimeri inorganici hanno una composizione chimica in qualche modo simile ai materiali zeolitici ma sono solidi amorfi, non sono dotati di una struttura cristallina.\nStruttura.\nLa reazione chimica che origina i geopolimeri segue un processo con pi\u00f9 passi:\nLa rete del polimero inorganico \u00e8 in generale un gel alluminosilicato tridimensionale altamente coordinato, con le cariche negative sui siti tetraedrici Al(III) bilanciate dai cationi del metallo alcalino.\nStoria.\nDavidovits combin\u00f2 la sua esperienza nella chimica degli alluminosilicati con un grande interesse per l'archeologia, in particolare per quella dell'antico Egitto, e le sue analisi sui blocchi di alcune delle maggiori piramidi egizie lo portarono alla conclusione che questi, invece di essere rocce calcaree trascinate in posizione, fossero composte di geopolimeri, creati nella loro posizione finale nella struttura. Consider\u00f2 inoltre che il cemento romano, e i piccoli manufatti che si credevano in sasso della civilt\u00e0 Tiahuanaco facessero uso della conoscenza di tecniche geopolimeriche."}
{"id": "1776462", "revid": "123828492", "url": "https://it.wikipedia.org/wiki?curid=1776462", "title": "Stazione di Siena", "text": "La stazione di Siena, situata in piazza Carlo Rosselli, \u00e8 lo scalo ferroviario di Siena.\nStoria.\nNel 1844, su iniziativa della Societ\u00e0 anonima della Strada Ferrata centrale Toscana, furono iniziati i lavori per la costruzione della ferrovia che collegasse Siena con Empoli e Firenze, e di una stazione \u201cdi testa\u201d, e non \u201cdi transito\u201d, lungo l'attuale viale Giuseppe Mazzini, per volont\u00e0 dell\u2019ingegnere Giuseppe Pianigiani e di Policarpo Bandini. La linea venne inaugurata nel 1849, e la stazione l'anno successivo.\nNel 1914, riconosciuti insufficienti gli impianti della vecchia stazione di Siena, le Ferrovie dello Stato dettero mandato alla Societ\u00e9 Fran\u00e7aise de Chemin de Fer, impegnata nella costruenda linea ferroviaria per Monte Antico, di elaborare il progetto per una nuova stazione ferroviaria. La Societ\u00e9 present\u00f2 due diverse soluzioni di alzato su uno stesso impianto tipologico: la prima soluzione caratterizzava il lungo corpo del fabbricato viaggiatori in chiave neo-medievale, con la previsione di un paramento in laterizio a vista, torrette con merli di coronamento, archetti pensili, bifore e grandi aperture ad arco con ghiere rilevate, mentre la seconda, aspirando ad una maggiore modernit\u00e0, eliminava le merlature.\nL'esecuzione del primo gruppo di lavori fu data in appalto alla societ\u00e0 francese con contratto del 17 dicembre 1914. I lavori di sbancamento, iniziati immediatamente, proseguirono regolarmente fino al 1919; interrotti per sopravvenute difficolt\u00e0 tecniche, furono successivamente affidati alla cooperativa L'Edile di Siena, ma nel 1925 risultarono eseguiti solo in parte senza aver ultimato alcun impianto.\nDopo una lunga serie di polemiche, finalmente, a partire dal 1929, non essendo pi\u00f9 ritenuto idoneo il progetto della societ\u00e0 francese, il Servizio Lavori e Costruzioni delle Ferrovie dello Stato di Roma mette allo studio un nuovo progetto, in funzione del quale una apposita riunione viene indetta il 30 novembre 1931, presente tra gli altri l'architetto Angiolo Mazzoni, funzionario del Servizio Lavori, che viene incaricato dell'opera.\nDa questo momento e fino al 1933, vengono redatti per la nuova stazione di Siena cinque differenti progetti; nella prima proposta, elaborata a cavallo tra il 1931 e il 1932, la piazza antistante era prevista sopraelevata rispetto al piano del ferro e gli edifici della stazione si ipotizzavano disposti a ponte sui binari.\nNel progetto successivo la stazione ritorna al tipo tradizionale \"di transito\" e si avvale dell'aggregazione di vari volumi differenti la cui linearit\u00e0 e purezza, espresse negli elaborati grafici comprendenti anche alcune prospettive di mano dell'architetto Fatigati, saranno sviluppate nel III e nel IV progetto, del quale rimangono le fotografie del plastico.\nIl progetto definitivo, completato nel maggio 1932, nella redazione del quale il Mazzoni si avvalse della collaborazione dell'ing. Ponticelli, Capo del Servizio Lavori e Costruzioni delle Ferrovie, del grand'ufficiale Pettenati, degli ingegneri Mariani, Mazza, Polo, Masserizi, Luraschi, Montanari, Biagi, dell'architetto Luigi Romagnoli e del disegnatore principale arch. Mario Greebuer, venne presentato il 23 agosto 1933 ed approvato il 27 dicembre dello stesso anno con Decreto Ministeriale n\u00b0 1750, a cui segu\u00ec il 29 dicembre l'approvazione definitiva n\u00ba 39 da parte del Comune e della Soprintendenza ai Monumenti.\nIl modello in legno, esposto nel Palazzo Pubblico di Siena nel 1934, rese evidente lo spirito futurista del progetto e venne commentato con parole non prive di sarcasmo: \nNel verbale della riunione del 23 agosto 1933 con il Podest\u00e0 di Siena, cos\u00ec Mazzoni descrive la sua opera:\nI lavori, consegnati dal Capo Sezione Lavori di Firenze ing. Mazza alla Impresa Bianchi Gabriello e Figli, erano quasi terminati nel luglio 1935; rispetto al progetto, in corso d'opera erano state introdotte delle varianti finalizzate alla semplificazione dei fabbricati alle estremit\u00e0 al fine di valorizzare ulteriormente la parte centrale e, nonostante non poche difficolt\u00e0 durante l'esecuzione delle opere, la stazione pot\u00e9 essere aperta al pubblico, ma non ancora inaugurata, il 28 ottobre 1935.\nNonostante l'istituzione di premi di acceleramento e l'imposizione di lavoro straordinario diurno e notturno, per le difficolt\u00e0 intervenute sulle forniture dei materiali e per l'accavallarsi delle imprese nello svolgimento dei lavori, l'inaugurazione ufficiale - per la quale l'intera citt\u00e0 fu imbandierata e vennero coniate medaglie ricordo - avvenne nella mattinata del 25 novembre 1935, alla presenza del ministro Antonio Stefano Benni, delle autorit\u00e0 locali e dei vertici delle Ferrovie dello Stato.\nLa rivista \"Opere Pubbliche\" n\u00ba 1-2 del 1940 elenca le ditte che avevano partecipato alla realizzazione dell'opera: Bianchi Gabriello e Figli, per la costruzione del fabbricato viaggiatori e fabbricati annessi; Societ\u00e0 Generale Marmi e Pietre d'Italia, per la fornitura della pietra da taglio; Societ\u00e0 S.A.R. I.M., per i pavimenti e i rivestimenti in tessere di vetro; Anonima Imprese Industriali, per la costruzione delle pensiline isolate; Brandani e F.lli, per la fornitura degli infissi metallici; Ditta Ing. A. Bruni e Lavagnolo, per gli impianti termici; Bricoli comm. Giuseppe, per il completamento del piazzale merci e viaggiatori e dal viale di accesso alla stazione; Guido Bacinetti, per la fornitura di ghiaia e pietrisco; Marcello Anatrini, per l'armamento del binario di corsa e dei piazzali; Nathan Uboldi, per le opere metalliche della rimessa dopolavoro; S.A. Porfidi d'Italia, per la pavimentazione dei magazzini merci.\nIl fabbricato viaggiatori, che costituiva la parte centrale del complesso, venne distrutto dai bombardamenti del 1944 e ricostruito \"con volume e colore tanto rozzi, da compromettere l'intera opera\" su progetto dell'architetto Roberto Narducci del Servizio Lavori di Roma, approvato il 3 dicembre 1946 e realizzato tra il 1947 e il 1948.\nI lavori furono eseguiti dalla ditta S.A. I.D.A. per l'importo totale di 142.100.000 lire.\nStrutture e impianti.\nPer il servizio passeggeri sono presenti cinque binari passanti (tra il 2009 e il 2010 i binari 4 e 5 sono stati dotati di pensilina e di sottopassaggio) e due binari tronchi sul lato nord (di cui uno utilizzato in passato per i servizi postali).\nAspetti architettonici.\nSull'opera di ricostruzione lo stesso Mazzoni scrive che \"\"i ricostruttori tolsero a questa mia creatura tutto il suo spirito futurista, la sua essenza funzionale e la sua poesia\", stravolgendo la profonda unitariet\u00e0 del complesso.\nA parte l'infelice intervento del Narducci, la stazione di Siena riscuote da alcuni decenni, grazie alla riscoperta dell'opera mazzoniana, un successo critico non certo unanime all'epoca della costruzione: le dispute sul \"futurismo\" della stazione animarono infatti i giornali del periodo, registrando posizioni contrapposte.\nAl caustico commento di Ojetti, si oppone ad esempio un precedente giudizio di Marinetti, per il quale\nNelle cronache locali, il maggior pregio architettonico del complesso \u00e8 riconosciuto nella pensilina principale che \"riconduce a una fondamentale unit\u00e0... la sua variet\u00e0 di linee\", nonch\u00e9 \"nella gustosa sinfonia policroma degli elementi (...) riuscita armoniosa e piacevole alla vista, di una modernit\u00e0 senza eccessi\", lodando soprattutto la capacit\u00e0 del progettista di \"equilibrare il cosiddetto razionalismo alle esigenze estetiche e a quelle, che si potrebbero dire agresti, dell'ambiente\"\".\nDalla critica recente, particolarmente apprezzata \u00e8 la disposizione distributiva planimetrica, che per Forti \"\"rimane di grande semplicit\u00e0 e chiarezza\" e nella quale \"gli elementi espressivi pi\u00f9 tipici del Mazzoni raggiungono una scorrevolezza e un equilibrio di rapporti e di proporzioni assoluti\".\nPi\u00f9 che di futurismo, Severati parla di \"suggestioni mendelsohniane\"\", riconosciute anche da Koenig, il quale richiama come illustri precedenti del progetto della stazione Mendelsohn per le finestre a obl\u00f2 e Le Corbusier del \"Padiglione dell'Esprit Nouveau\" dell'Expo 1925 per le pensiline, bucate in alcuni punti per consentire la crescita delle magnolie, le quali, svettando, interrompevano l'orizzontalit\u00e0 della copertura.\nAncora Koenig accosta la \"distesa\" impostazione compositiva della stazione a quella tipica di Dudok e sottolinea la raffinatezza mai disgiunta dall'estrema funzionalit\u00e0, nonch\u00e9 la \"matrice organico-espressionista\" degli arredi esterni ed interni \u2013 alcuni dei quali, come le poltroncine in legno della sala d'attesa, ancora utilizzati.\nUbicazione.\nUbicata fuori del nucleo storico cittadino, nella conca circondata di verde gi\u00e0 detta del Riluogo, sotto Porta Camollia, e priva all'epoca della costruzione di vincoli speciali di ambiente, la stazione si dispone in fregio ad un vasto piazzale di forma allungata, lungo circa 220\u00a0m. e largo 50\u00a0m., con due grandi aiuole spartitraffico centrali create per evitare l'intersezione del movimento dei veicoli diretti in direzioni diverse.\nSul lato opposto all'entrata della stazione scorre il traffico di circonvallazione, protetto sul lato verso la citt\u00e0 da un muro di contenimento della scarpata soprastante; lo spazio davanti agli accessi \u00e8 sistemato a parcheggio e ad area di sosta dei servizi di trasporto urbano.\nDomina il piazzale la torre dell'orologio, mentre nodo particolare ed elemento di contenimento dell'area appena antistante la stazione \u00e8 il fabbricato alloggi, la cui torre cilindrica luminosa posta sull'angolo esterno fa da cerniera tra il piazzale stesso ed il viale di accesso principale.\nEsterno.\nOriginariamente i tre distinti edifici della stazione (il fabbricato alloggi, il fabbricato viaggiatori con le due ali e il fabbricato postale) erano collegati da una ardita pensilina ricorrente sui due fronti, che aveva lo scopo di conferire un senso di unitariet\u00e0 a tutto il complesso; questo risultava caratterizzato nell'insieme da una forte orizzontalit\u00e0 interrotta dall'emergenza verticale della torre dell'orologio, ancora oggi elemento di sfondo del piazzale.\nAttualmente, dopo le vicende della ricostruzione e la profonda modificazione del fabbricato viaggiatori, tale intima compattezza \u00e8 venuta meno e il complesso risulta a tratti disarticolato ed incongruo.\nL'opera originaria \u00e8 visibile in molte foto d'epoca, conservate negli archivi e in gran parte pubblicate; la descrizione che segue si riferisce allo stato attuale della costruzione.\nIl complesso si compone di tre differenti corpi di fabbrica: il fabbricato viaggiatori, adibito ai servizi al pubblico, che costituisce corpo unico con le due ali per i servizi di stazione; il fabbricato lato Chiusi (a destra guardando dal piazzale), articolato in due corpi collegati destinati rispettivamente ai servizi tecnici e al Dopolavoro Ferroviario, ed infine il fabbricato alloggi sul lato Empoli (a sinistra guardando dal piazzale).\nDue di essi - il fabbricato viaggiatori con le ali e il fabbricato dei servizi e del Dopolavoro sul lato Chiusi - risultano disposti sullo stesso allineamento, parallelamente ai binari; il fabbricato alloggi, sul lato Empoli, si colloca perpendicolarmente alla linea degli altri e sporge verso il piazzale esterno, sul quale si segnala per la caratteristica torre luminosa di forma cilindrica.\nIl raccordo tra il fabbricato alloggi ed il fabbricato viaggiatori \u00e8 costituito da una pensilina in notevole aggetto che, innestandosi a met\u00e0 del prospetto laterale del fabbricato alloggi, si modella sul lato del piazzale arretrando ed avanzando secondo l'andamento dei fronti fino all'innesto dell'ala di destra.\nSul lato binari la pensilina, proveniente dal prospetto laterale del fabbricato ora del Dopolavoro Ferroviario, si sviluppa in senso rettilineo per l'intera lunghezza del complesso.\nDi fronte al fabbricato dei servizi tecnici sulla destra, verso il piazzale esterno, si eleva la torre dell'orologio, di pianta rettangolare, ricostruita dopo la guerra con l'inclusione delle fasce in travertino nel paramento in laterizio e privato dell'ascia e della data fasciste.\nIl fabbricato viaggiatori.\nIl fabbricato viaggiatori, posto in posizione centrale e leggermente avanzato verso il piazzale esterno, emerge rispetto agli altri corpi di fabbrica per l'elevazione su due piani fuori terra e per il rivestimento in marmo bianco, in contrasto i paramenti dei fabbricati contigui che sono invece in muratura di mattoni a vista. Le lastre di rivestimento, intercorse da piccole fasce orizzontali, risultano poste in verticale, rompendo la linearit\u00e0 dell'insieme originario, dove i ricorsi marmorei erano posti in orizzontale.\nAllo stesso modo, sulle ali e sui fabbricati contigui, le attuali fasce bianche hanno frantumato la compattezza del semplice muro in laterizio originale.\nI fronti delle ali sono scandite da aperture rettangolari con l'inserimento, sul fronte dell'ala di sinistra, di due bucature ad obl\u00f2 che riprendono un motivo gi\u00e0 presente nella impaginazione originaria delle facciate del complesso.\nAppesantito dal piano superiore ed impoverito dall'eliminazione dei passaggi d'angolo semicircolari e dei tanti elementi che ne rompevano la simmetria, il fabbricato viaggiatori presenta attualmente un allineamento geometrico di aperture tutte uguali.\nMolto pi\u00f9 interessante risulta il blocco posto all'estremit\u00e0 sinistra del complesso, sul lato Empoli, comprendente il fabbricato alloggi e la centrale termica.\nIl fabbricato alloggi.\nRimasto quasi intatto dalle vicende della guerra, il fabbricato conclude lo sviluppo del complesso della stazione ponendosi in senso normale all'allineamento degli altri fabbricati e sporgendo quindi verso il piazzale esterno a costituire una cerniera tra questo e il viale principale di accesso alla stazione stessa.\nIl fabbricato alloggi \u00e8 l'unico elevato su tre piani fuori terra e si segnala innanzitutto per la presenza del vano scala cilindrico innestato a 45\u00a1 sull'angolo esterno, la cosiddetta torre luminosa completamente vetrata e scandita da lunghe lesene, in origine a tutta altezza, che sorreggono la copertura, assumendo nell'insieme una forma che richiamava esplicitamente, oggi in modo pi\u00f9 blando, il fascio littorio.\nA differenza delle altre costruzioni, fabbricato alloggi ha conservato la cortina compatta di mattoni sabbiati ed un impianto planimetrico e volumetrico estremamente articolato, caratterizzato da passaggi angolari curvilinei e corrispondenti volumi semicilindrici.\nUn porticato con due file di colonne in mattoni curvati collega il fabbricato alloggi all'ala sinistra del fabbricato viaggiatori, ed in particolare all'ambiente a testata semicircolare che conclude l'ala stessa; in origine, tale ambiente risultava arretrato, preceduto sul lato verso i binari da un ampio portico ed adibito a saletta reale, all'esterno qualificata appunto dalla parete vetrata curva di matrice espressionista e all'interno da finiture ed arredi sontuosi e raffinati: pareti rivestite in marmo nero Col di Lana con fasce in marmo verde, soffitti e pavimenti in vetro Sarim rosso e mobili in cipresso con cuoio blu Savoia ed in palissandro.\nAttualmente la ex-saletta \u00e8 frantumata in diversi piccoli locali di servizio, il corpo di fabbrica allungato verso i binari per allinearsi al filo di parete dell'ala e sono scomparsi sia il portico anteriore che le due vasche poste lateralmente.\nLo spazio di pertinenza sul davanti del fabbricato alloggi, nel lato verso i binari, \u00e8 sistemato a giardinetto e diviso in aiuole con alti pini chiuse da siepi di bosso; il giardinetto risulta inaccessibile dal piazzale esterno per la presenza, tra le colonne della fila interna del portico di collegamento del fabbricato alloggi con l'ex-saletta reale, di cancellate a tutta altezza in ferro dipinto di rosso, presenti gi\u00e0 in origine.\nI fronti del fabbricato alloggi denunciano apertamente all'esterno le funzioni degli ambienti in cui \u00e8 articolato l'interno: la facciata sul piazzale \u00e8 scandita da tre file di cinque finestre rettangolari incorniciate in travertino, mentre oltre la torre luminosa il fronte ritorna compatto per la presenza, all'interno, del vano scala rettilineo; sul fronte verso il giardinetto ritornano le file di aperture, quelle al pian terreno protette da una breve pensilina raccordata, attraverso il fronte laterale del corpo dell'ex-saletta reale, alla pensilina del marciapiede dei binari.\nLa centrale termica.\nL'angolo posteriore del fabbricato \u00e8 segnato invece dalla torre del camino della centrale termica, il cui basso volume a testata semicircolare, sporgente verso il giardinetto interno, si attesta sul lato Nord caratterizzandosi per il paramento compatto, aperto unicamente dalla grande vetrata rettangolare con infisso in ferro e da due finestre ad obl\u00f2.\nSuperiormente, i volumi sono raccordati da una gronda in considerevole aggetto interrotta in corrispondenza del camino e del vano scala interno, ma riproposta a chiusura della torre luminosa.\nL'interno del fabbricato alloggi, accessibile dall'ingresso aperto verso il portico, presenta una prima rampa di scala rettilinea di comunicazione con l'appartamento del primo piano, oggi ristrutturato e destinato ad uffici distribuiti lungo il corridoio centrale.\nDal piano superiore, il cui appartamento \u00e8 ancora destinato ad abitazione privata, \u00e8 possibile accedere all'interno della torre luminosa, occupata da una scala elicoidale snodata intorno ad una colonna centrale e del tutto indipendente dalle pareti vetrate del volume cilindrico. La scala, attualmente in condizioni di conservazione molto mediocri, \u00e8 utilizzabile unicamente dagli occupanti dell'appartamento del secondo piano e permette di raggiungere il terrazzo di copertura della torre stessa.\nLe pensiline.\nFanno parte del complesso della stazione le pensiline dei binari con la sala di attesa esterna, in gran parte tuttavia distrutte durante la guerra e ricostruite con criteri di economicit\u00e0 che non hanno reso giustizia alle realizzazioni originali. Mazzoni stesso dichiar\u00f2 che nella stazione di Siena aveva perfezionate le pensiline gi\u00e0 presenti nelle stazioni di Venezia Santa Lucia, Firenze e Latina: calcolate dall'ing. Polsoni, le pensiline erano del tipo \"a ombrello\", con una sola serie di sostegni centrali e ali aperte e tese, realizzate completamente in cemento armato ad alta resistenza per dare alle strutture una forma il pi\u00f9 possibile sottile e snella. Le falde inclinate verso il centro presentano la superficie inferiore rivestita di tessere in vetro rosa e completamente piana, essendo le nervature ricavate superiormente; le acque pluviali venivano convogliate verso la mezzeria e scaricate mediante tubi in acciaio collocati all'interno dei pilastri, ad esclusione di quelli di giunto. Durante la realizzazione, sulle casseforme delle pensiline veniva posto uno strato di fondi di bottiglie da eliminare poi con la martellina per lasciare a opera finita la sensazione di una luminescenza vetrosa.\nCon la ricostruzione, le pensiline hanno perso la loro leggerezza per il maggiore dimensionamento dei pilastri e per l'aggiunta di un alto bordo in travertino che sostituisce l'originale, pi\u00f9 sottile e soprattutto smussato; i tratti rimasti vennero intonacati, coprendo le tessere di vetro troppo costose da recuperare.\nTale rivestimento \u00e8 presente attualmente nella sala di attesa esterna, posta in corrispondenza delle scale all'uscita del sottopassaggio sul marciapiede intermedio: dotata di ampie vetrate reticolate con infissi in legno ed aperture asimmetriche che si affacciano sui binari, la saletta \u00e8 pavimentata in gr\u00e9s ceramico beige e dotata di panche in muratura disposte su tre lati con la seduta in marmo bianco e il rivestimento parietale in tesserine di vetro rosa.\nFu opera del Mazzoni anche la sistemazione del piazzale esterno, ricavato in gran parte mediante sbancamento, con due grandi aiuole stondate su un lato per riprendere le forme dei volumi e delle pensiline e decorate con i basamenti in monzonite nera e marmo Biancone del Grappa per il pennone della bandiera. L'illuminazione della piazza era affidata ad otto lampioni a stelo con grappoli di luci a globi ricadenti. Attualmente il piazzale conserva le aiuole centrali ma i lampioni sono stati sostituiti ed il pennone eliminato.\nInterno.\nDal piazzale esterno cinque grandi fornici rettangolari immettono in un grande atrio simmetrico dove sono riunite l'entrata e l'uscita dei viaggiatori, eliminando la soluzione originaria degli accessi differenziati.\nL'atrio appare pavimentato in marmo rosso con bordo grigio di rigiro e rivestito alle pareti in marmo giallo di Siena con gli inserti neri di incorniciatura delle aperture. In origine, l'atrio era rivestito con bardiglio lucido nella parte inferiore e tessere di vetro rosa nella parte superiore e nel soffitto, mentre il pavimento era di vetro viola e pietra monzonite.\nSul lato sinistro, di fronte alla biglietteria ed opposto alla posizione d'origine, \u00e8 collocato il bar-ristorante, trattato con pareti ad encausto azzurrine e privato degli arredi originali prevalentemente in lega d'alluminio; dalle descrizioni d'epoca risulta che il ristorante era completamente rivestito di tessere di vetro color verde-veronese.\nDi fronte all'entrata dell'atrio, una grande vetrata immette al marciapiede dei binari, pavimentato in mattonelle di asfalto e schermato verso il ferro da una fila di pilastri a sezione rettangolare rivestiti in marmo che sostengono la lunga pensilina; questa appare bucata nei tratti di collegamento con il fronte del fabbricato e le bucature rettangolari chiuse da mattoni in vetro-cemento per l'illuminazione del marciapiede, riprendendo, in senso peggiorativo, l'idea originaria del Mazzoni che aveva previsto in alcuni punti la foratura circolare della pensilina stessa.\nSul lato verso i binari il fronte del fabbricato viaggiatori, leggermente arretrato rispetto alle ali, costituisce con queste ultime un unicum grazie al paramento continuo in laterizio con ricorsi in travertino bianco e aperture con infissi in legno incorniciate in travertino; originariamente le incorniciature erano lavorate con una stondatura a 180\u00b0, per efficacemente mediare lo stacco tra il pieno della parete e il vuoto del vano.\nAll'uscita sul marciapiede si trovano sulla destra i due vani scala del sottopassaggio, alle cui pareti esterne sono addossate delle sedute per i viaggiatori; le pareti delle scale e delle sedute sono in laterizio con cimase in travertino; le scale sono in marmo, rettilinee a due rampe ed immettono nel passaggio sotterraneo di comunicazione fra i binari, pavimentato in gr\u00e9s ceramico e rivestito alle pareti con lastre di travertino che hanno sostituito le piastrelline vetrose color rosa del rivestimento originario, mentre l'illuminazione al neon posta sui lati ha soppiantato le grosse plafoniere del soffitto.\nLe ali del fabbricato viaggiatori, che in origine erano interrotte a sinistra da un ampio porticato coperto e a destra dal giardino del ristoratore, risultano attualmente continue.\nSotto la lunga pensilina sul lato dei binari si apre la fila di vetrate con infissi in legno che immettono nei vari locali destinati ai servizi di stazione, oggetto in anni recenti di diversi interventi di adattamento ed ammodernamento interni: le pavimentazioni sono per lo pi\u00f9 in ceramica e non vi \u00e8 traccia degli arredi originali.\nDue panche ed una poltroncina in legno, quest'ultima presumibilmente di design mazzoniano, si trovano nella sala d'attesa posta nell'ala sinistra, che nella pavimentazione in marmo nero e nella zoccolatura in giallo di Siena conserva il decoro conferitole nel dopoguerra.\nSono naturalmente scomparsi gli accessori studiati dal Mazzoni posti lungo il marciapiede: i quadri porta-avvisi in abete rivestiti in anti-corodal, le fontanelle con la vasca ovoidale in bronzo addossate alle pareti, gli orologi a sbalzo e le colonnine paracarro in bronzo poste a protezione del rivestimento, tutti elementi di estrema funzionalit\u00e0 e raffinato design ora sostituiti da elementi anonimi.\nCon la ricostruzione del corpo centrale si \u00e8 creata una marcata simmetria a livello planimetrico: le due ali del fabbricato viaggiatori risultano attualmente pressoch\u00e9 uguali ed \u00e8 scomparso sulla sinistra il portico di comunicazione tra il piazzale e il marciapiede dei binari, che aveva anche la funzione di smistamento dei viaggiatori e che, per la soluzione delle due aperture circolari nella pensilina con le aiuole sottostanti in cui spiccavano le magnolie, risultava forse la parte pi\u00f9 suggestiva della stazione.\nIl passaggio sulla destra, prima sistemato a giardino recintato e occupato in parte dal caratteristico corpo di fabbrica a testata circolare nel quale era allestita la cucina del ristoratore, \u00e8 oggi un semplice largo marciapiede con due aiuole rettangolari, schermato verso i binari dalla fila dei pilastri rettangolari chiusi da cancelletti in ferro.\nProcedendo verso destra, lungo il lato Chiusi, si trova il fabbricato articolato in due corpi comunicanti attualmente occupato da vari servizi tecnici e dal Dopolavoro Ferroviario.\nDi fronte al primo corpo, sul lato del piazzale, si trova l'alta torre dell'orologio. Originariamente, su quest'ultimo blocco veniva riproposto il motivo della pensilina, interrotta all'inizio dell'ala di destra, che sull'angolo dell'ufficio postale avanzava in misura notevole perpendicolarmente verso il piazzale concludendosi a semicerchio; inoltre, il prospetto sul piazzale e il fronte laterale dove si apriva l'ingresso dell'ufficio stesso erano caratterizzati da una fila di piccole finestre ad obl\u00f2 con forti cornici in travertino.\nAttualmente, con la frantumazione del paramento in laterizio data dall'intercalare delle fasce in travertino, con la riduzione del marciapiede continuo, con l'eliminazione delle finestre tonde e la scomparsa del considerevole avanzamento della pensilina, la costruzione risulta molto pi\u00f9 periferica rispetto al corpo centrale e i due fabbricati comunicanti nei quali \u00e8 articolato si presentano come due episodi scatolari, scarsamente qualificati, coronati da un cornicione in travertino in lieve aggetto.\nIl corpo adibito ai servizi tecnici presenta due incongrue finestre a nastro sul fronte verso il piazzale e l'angolo verso il fabbricato del Dopolavoro sottolineato da un portico sporgente interamente rivestito in lastre di travertino.\nIl fabbricato del Dopolavoro Ferroviario si apre verso il piazzale con una fila di piccole bucature quadrate e con l'ingresso segnalato un ampio fornice architravato; sul giardinetto si affaccia la fila di finestrature rettangolari, incorniciate in travertino, del prospetto laterale protetto dalla pensilina che, attestata sul fornice d'ingresso, curva sull'angolo del fabbricato per svilupparsi poi lungo l'intero fronte sui binari. Le tre stanze del Dopolavoro Ferroviario conservano le pavimentazioni in graniglia e a piastrelle rettangolari di gr\u00e9s ceramico bianche e rosse disposte in diagonale.\nMovimento.\nLa stazione, servita da treni regionali svolti da Trenitalia nell'ambito del contratto di servizio stipulato con la Regione Toscana, \u00e8 interessata da circa 2.500.000 passeggeri all'anno. \nI treni percorrono le linee Siena-Chiusi Chianciano Terme, Siena-Firenze Santa Maria Novella e Siena-Grosseto, effettuando regionali veloci cadenzati per Firenze Santa Maria Novella; regionali per Empoli, Chiusi-Chianciano Terme, Buonconvento e Grosseto; collegamenti diretti da Firenze S. M. N. e Orbetello passanti per Siena e Grosseto. \nI viaggiatori che si recano nel sud Italia devono necessariamente effettuare il trasbordo a Chiusi-Chianciano Terme o a Grosseto, quelli diretti al nord a Firenze Rifredi o Santa Maria Novella, chi \u00e8 diretto verso Pisa, Genova e le regioni del nord-ovest effettua il trasbordo a Empoli. Dal piazzale esterno parte il servizio Freccialink per Firenze Santa Maria Novella.\nServizi.\nLa stazione \u00e8 classificata da RFI nella categoria \"gold\". All\u2019interno del fabbricato viaggiatori si trovano una biglietteria a sportello e una automatica, oltre che una biglietteria per le autolinee locali. Sono presenti anche un bar, una tabaccheria, un\u2019edicola e una farmacia. I servizi igienici sono disponibili anche per le persone con disabilit\u00e0.; l'area commerciale del fabbricato viaggiatori \u00e8 gestita da CentoStazioni."}
{"id": "1776466", "revid": "287204", "url": "https://it.wikipedia.org/wiki?curid=1776466", "title": "Latte art", "text": ""}
{"id": "1776469", "revid": "287204", "url": "https://it.wikipedia.org/wiki?curid=1776469", "title": "Golfo di Mannar", "text": "Il golfo di Mannar si trova tra l'estrema punta meridionale dell'India e lo Sri Lanka, nel mar delle Laccadive (Oceano Indiano), la sua apertura al mare \u00e8 rivolta ad ovest.\nTecnicamente esso non \u00e8 un vero e proprio golfo in quanto la sua parte pi\u00f9 interna \u00e8 collegata allo Stretto di Palk, tramite piccoli bracci di mare presenti nel Ponte di Adamo.\nFauna e attivit\u00e0 ittica.\nCon circa specie di flora e fauna, il golfo di Mannar \u00e8 visto come la pi\u00f9 ricca risorsa biologica marina del mondo. Delle 3600 specie, 44 sono protette, 79 sono crostacei, 108 spugne, 260 molluschi, 441 pinnati, 147 alghe e 17 mangrovie. Nel 1986 un gruppo di 21 isole e acque dei dintorni su un'area totale di 560\u00a0km\u00b2 sono stati dichiarati Parco nazionale marino del Golfo di Mannar. Il parco e la sua zona circostante sono state definite nel 1989 Riserva della biosfera La Riserva della biosfera del golfo di Mannar copre un'area di \u00a0km\u00b2 di oceano, isole e coste ed \u00e8 la pi\u00f9 ampia riserva di questo genere in India.\nGran parte di quest'area \u00e8 vietata agli stranieri e l'accesso di imbarcazioni \u00e8 soggetto a regole severe, ma la popolazione locale continua la propria attivit\u00e0 peschereccia poich\u00e9 il 70% di loro dipende dalle risorse del litorale marino. Ci sono circa 125 villaggi di pescatori con pescatori attivi e subacquei cacciatori di cetrioli di mare nella zona, circa 5000 donne che raccolgono alghe. Circa tonnellate di pesce sono state pescate nel golfo nel 2006, in gran parte sardine indiane, \"ponyfish\", sgombri, gamberi, calamari di Lesson, crostacei di profondit\u00e0, granchi e razze. La raccolta di alghe punta a specie di acque basse quali \"Gelidiella acerosa\" (\"marikozhundu passi\"), \"Gracilaria edulis\" (Agarophytes, \"Kanchi passi\"), \"Sargassum spp.\" (kattakorai), Turbinaria (Alginophyte, \"Pakoda passi\") e \"Ulva lactuca\". La raccolta viene effettuata tra ottobre e marzo. A causa delle restrizioni poste dal Parco nazionale, la produzione di alghe \u00e8 scesa da 5800 tonnellate (peso a secco) nel 1978 a 3250\u00a0tonnellate nel 2003."}
{"id": "1776475", "revid": "1851848", "url": "https://it.wikipedia.org/wiki?curid=1776475", "title": "Adriano Zanier", "text": "Mor\u00ec d'infarto ad Alessandria, nella notte tra il 25 e il 26 giugno 2003.\nCarriera.\nCrebbe calcisticamente nella , alla quale arriv\u00f2 a 15 anni dalla Cividalese. Proprio negli anni sessanta Paolo Mazza lanci\u00f2 oltre a Zanier altri calciatori friulani, tra cui Fabio Capello, Ezio Vendrame, Bruno Zanolla, Luigi Delneri ed Edoardo Reja, schierati nelle giovanili del club biancoazzurro prima e promossi successivamente tra i titolari. Durante i cinque anni di attivit\u00e0 trascorsi nella societ\u00e0 di Ferrara, Zanier vinse lo scudetto con la Primavera nel 1965, mettendo subito in evidenza uno stile \"sobrio, elegante e plastico\". Totalizz\u00f2 25 presenze in panchina in Serie A ed esord\u00ec in prima squadra in Coppa Italia contro la Juventus.\nNel 1967 Zanier partecip\u00f2 al torneo Nazionale Juniores in Jugoslavia vinto dall'Italia; nello stesso anno si rec\u00f2 con la Nazionale Preolimpica in Inghilterra e partecip\u00f2 in Tunisia ai vittoriosi Giochi del Mediterraneo. Nella stagione 1967-68 pass\u00f2 al , rimanendovi per due stagioni e ottenendo subito una promozione in B; sempre nello stesso anno esordisce nella Nazionale Under 21 nell'incontro Italia-Svizzera, disputato a Bari.\nNell'estate 1969 si trasfer\u00ec alla Casertana, approdando nel mese di novembre alla Roma di Helenio Herrera come riserva di Alberto Ginulfi. L'anno successivo torn\u00f2 alla Casertana, in Serie B, per poi passare tre stagioni all'Udinese, in Serie C, dal 1972 al 1975. Nel campionato 1972-1973, Zanier sub\u00ec solo 16 reti in tutto il torneo, ma la squadra bianconera manc\u00f2 la promozione dopo la sconfitta nello spareggio, disputato a Vicenza nel giugno 1973, contro il . Nel 1975 il portiere si trasfer\u00ec all'Alessandria, militandovi fino al 1982 con l'eccezione di un biennio al Derthona. Con i grigi allenati da Dino Ballacci ottenne una promozione in Serie C1 nel 1980-81, parando un rigore decisivo nella trasferta della penultima giornata a Carrara.\nMilit\u00f2 ancora nello Spezia e nella Biellese, prima di chiudere con il calcio giocato nel 1984.\nIn possesso del patentino di allenatore di terza Categoria, Zanier segu\u00ec negli anni novanta i portieri di Alessandria, e Ovada."}
{"id": "1776476", "revid": "316629", "url": "https://it.wikipedia.org/wiki?curid=1776476", "title": "Orlando furioso (Ristori-Vivaldi)", "text": "Orlando furioso \u00e8 un dramma per musica in tre atti, su libretto di Grazio Braccioli (1682-1752), andato in scena in due successive versioni nel quadro dell'attivit\u00e0 di compositore e impresario d'opera di Antonio Vivaldi. In particolare:\nNel 1727 il libretto venne ripreso, anonimo e con rimaneggiamenti, sotto il titolo semplificato di \"Orlando\", per una messa in musica completamente nuova sempre da parte di Antonio Vivaldi (RV 728).\nVicende storiche.\nLa versione del 1713 (RV Anh. 84).\n\"Nelle stagioni operistiche di autunno e carnevale 1713-1714 e 1714-1715, il Teatro Sant'Angelo di Venezia fu gestito da Giovanni Battista Vivaldi insieme a suo figlio Antonio. Un iniziale contratto per l'\"impresa\" fu concluso dai Vivaldi con i proprietari il 6 gennaio del 1713\". Tenuto conto che la prima opera vivaldiana mai fappresentata fu l'\"Ottone in villa\", dato a Vicenza nel maggio dello stesso anno, Reinhard Strohm conclude che \"pertanto Antonio Vivaldi divenne un impresario d'opera prima che si avesse notizia di lui come compositore operistico\".\nLa prima stagione della gestione Vivaldi fu aperta dall'\"Orlando Furioso\": si trattava di un'opera composta da Giovanni Alberto Ristori su un libretto scritto appositamente dal giovane giurista Grazio Braccioli, allora molto sulla breccia a Venezia come librettista, tanto che il suo nome, preceduto dal titolo di \"dottor\", figurava sul frontespizio del libretto andato in stampa, mentre quello del compositore era relegato in pagine successive.\nL'opera ebbe un successo clamoroso che si concretizz\u00f2 in una cinquantina di rappresentazioni. Parte di tale successo fu dovuto probabilmente anche alla musica di Ristori e parte alla bravura degli esecutori, tutti scelti e ingaggiati con sagacia dai Vivaldi. Il \"primo uomo\" (Ruggiero), Giovanni Battista Minelli, un giovane contraltista di grande futuro, era stato da loro strappato all'impresario concorrente Zuanne Gallo, con mezzi da questi giudicati illeciti; le due \"prime donne\" Maria Giusti (Angelica) e Margherita Faccioli (Alcina), erano ben note ai due perch\u00e9 erano gi\u00e0 state rispettivamente \"prima\" e \"seconda donna\" nell'\"Ottone in villa\". In funzione delle significative caratteristiche interpretative della prima (che aveva gi\u00e0 cantato, nel 1711, la parte di Angelica nell'\"Orlando\" di Domenico Scarlatti) Braccioli confess\u00f2 addirittura, nell'\"argomento\" del libretto, di aver convenientemente alterato per lei la psicologia del personaggio rispetto all'originale ariostesco (e questo per un'artista italiana di allora era un complimento davvero notevole).\nIl ruolo del titolo fu affidato al basso Antonio Francesco Carli, da anni ormai figura di spicco dei palcoscenici non solo veneziani (aveva anche partecipato alla prima dell\"'Agrippina\" di H\u00e4ndel, nel 1709).\nSia la partitura autografa di Ristori, che le copie usate nel teatro per l'esecuzione debbono considerarsi perdute, e le tracce del lavoro originale possono essere solo ricercate, con analisi di tipo filologico, nel documento reperibile nel Fondo Giordano presso la Biblioteca Nazionale Universitaria di Torino, sotto il titolo di \"Orlando Furioso. Atto Primo, e Secondo\", che costituisce il documento di lavoro utilizzato da Vivaldi e dai suoi copisti per addivenire alla seconda versione dell'opera andata in scena nel 1714.\nLa versione del 1714 (RV 819).\nIl grande successo di pubblico ottenuto dalla prima versione dell'opera fu probabilmente tra i motivi che indussero Vivaldi a scegliere il personaggio fantastico di Orlando per il suo proprio esordio sulla piazza veneziana come compositore, in apertura della stagione autunnale del 1714. La scrittura del libretto fu demandata al solito Braccioli, che attinse questa volta alle vicende dell'\"Orlando innamorato\" del Boiardo, e la nuova opera, sotto il titolo di \"Orlando finto pazzo\", and\u00f2 in scena nel mese di novembre. L'opera per\u00f2 dovette rivelarsi un fiasco, al punto che gli impresari Vivaldi pensarono bene di allestire in fretta e furia una ripresa dell'\"Orlando furioso\" dell'anno precedente. Braccioli provvide alle modifiche e aggiornamenti del testo e alla pubblicazione di un nuovo libretto (la dedica \u00e8 datata 1\u00ba dicembre), nel quale si ometteva ormai il nome di Ristori (probabilmente all'epoca gi\u00e0 partito da Venezia) e non si faceva pi\u00f9 riferimento ad alcun compositore. Il nuovo allestimento and\u00f2 in scena in un giorno imprecisato dello stesso mese di dicembre del 1714.\nPer quanto riguarda il carattere degli interventi musicali compiuti da Vivaldi sulla seconda versione dell'opera, essi debbono essere desunti dall'analisi filologica della partitura incompleta reperibile nel Fondo Giordano 37 e gi\u00e0 precedentemente citata. Secondo Reinhard Strohm, il manoscritto fu copiato originariamente nella forma che l'opera aveva raggiunto alla fine della lunga permanenza in cartellone, nella stagione 1713-1714, e doveva quindi gi\u00e0 comprendere gli interventi compiuti da Vivaldi, in corso di rappresentazione, per esempio per 'rinfrescare' la provvista di arie dei cantanti. Anche se non tutta la nuova musica aggiunta successivamente da Vivaldi per la ripresa del 1714 ci \u00e8 pervenuta, appare verosimile che la gran parte di essa sia stata motivata dal quasi completo ricambio verificatosi nel \"cast\".\nDue soli cantanti erano rimasti dalla compagna del 1713, il protagonista Carli e l'interprete del personaggio di Bradamante, Elisabetta Denzio, e Strohm rileva che, \"a parte aggiustamenti nei recitativi, la parte di Orlando rimase virtualmente intatta\". Quella della Denzio invece fu modificata in modo pi\u00f9 rilevante, ed anche ridotta, a seguito dell'unico taglio di un'aria verificatosi tra le due versioni. A meno che non avesse ipotizzato fin dall'inizio la ripresa, Vivaldi fu agevolato dal fatto che, a parte il ruolo di Alcina, in cui un contralto (Anna Maria Fabbri) si sostituiva ad un soprano (Margherita Faccioli), il timbro vocale degli altri cantanti rimase inalterato, ci\u00f2 che non rese quindi \"necessitato\" un generale intervento di ri-scrittura delle linee vocali. Tenuto conto che i cantanti corrispondevano agli interpreti dello sfortunato \"Orlando finto pazzo\", molta della nuova musica proveniva da esso (ma anche dall'\"Ottone in villa\"), e alla fine, secondo Strohm, la revisione musicale di Vivaldi si risolse in una dimostrazione di considerazione e di favore nei confronti delle sue nuove prime donne, la gi\u00e0 citata Fabbri e Margherita Gualandi, che ricevettero il meglio della musica scritta \"ex novo\", evidentemente calata appositamente sulle loro capacit\u00e0 vocali e interpretative.\nIn conclusione, sempre secondo Reinhard Strohm, l'\"Orlando Furioso\" del 1714 pu\u00f2 essere considerato un'opera interamente confezionata da Vivaldi (\"a fully-fledged opera by Vivaldi\"), ma non aveva mai ricevuto un proprio numero di catalogo in quanto, fino agli studi da lui stesso compiuti nel 1973, tutti gli studiosi avevano dato per assunto \"che la musica eseguita nel 1714 fosse interamente di Ristori\". Il numero di catalogo RV 819 \u00e8 stato alla fine attribuito da Federico Maria Sardelli nella sua qualit\u00e0 di responsabile del Vivaldi Werkverzeichnis succeduto a Peter Ryom nel 2007. Il medesimo Sardelli, nel 2012 al Festival di Beaune, ha poi diretto in prima edizione moderna, e inciso, l'\"Orlando Furioso\" del 1714, in una versione da lui stesso in parte completata secondo lo stile vivaldiano.\nL'\"Orlando\" del 1727.\n\" Per l'edizione del 1727, si veda la voce specifica, Orlando (Vivaldi)\"."}
{"id": "1776477", "revid": "287204", "url": "https://it.wikipedia.org/wiki?curid=1776477", "title": "NGC 1977", "text": "NGC 1977 \u00e8 una nebulosa a emissione e a riflessione nella costellazione di Orione; fa parte di un grande complesso nebuloso in cui \u00e8 attiva la formazione di nuove stelle.\nOsservazione.\nLa nebulosa \u00e8 visibile con un semplice telescopio amatoriale nelle foto a lunga posa o digitali, e si mostra con un colore azzurro, ricoprendo lo sfondo di un gruppo di stelle blu; costituisce la parte pi\u00f9 settentrionale dell'asterismo della Spada di Orione, nonch\u00e9 la parte terminale verso nord della nube Orion A. La sua osservazione \u00e8 possibile da tutte le aree popolate della Terra, grazie al fatto che si trova a pochi gradi dall'equatore celeste.\nI mesi ideali per la sua osservazione nel cielo serale vanno da fine novembre a tutto aprile, da entrambi gli emisferi; nell'emisfero nord, a causa della durata maggiore della notte, questa nebulosa e la costellazione che la ospita risultano essere maggiormente visibili.\nCaratteristiche.\nSi tratta della sezione pi\u00f9 grande e pi\u00f9 meridionale di un complesso nebuloso che comprende anche le vicine nebulose NGC 1973 e NGC 1975 e costituisce la parte pi\u00f9 meridionale della grande regione H II Sh-2 279.; le varie parti sono intramezzate da nebulosit\u00e0 oscure, che ne impediscono la visione totale e fanno sembrare il complesso diviso in pi\u00f9 parti. La nebulosa riflette la luce emessa da alcune stelle blu visibili nell'area centrale, emettendo a sua volta una luce bluastra; il sistema nebuloso pu\u00f2 essere osservato anche con strumenti non professionali, e si evidenzia bene nelle foto a lunga posa. NGC 1977 fa parte del complesso nebuloso molecolare di Orione.\nIonizzazione e formazione stellare.\nLa fonte di ionizzazione dei gas della regione \u00e8 principalmente la stella azzurra , sebbene molte altre stelle concorrano ad illuminare le nubi, come altre due stelle simili e la gigante gialla ; la responsabile del piccolo lembo nebuloso catalogato come NGC 1973 \u00e8 invece la variabile .\nGrazie alle osservazioni del Telescopio Spaziale Spitzer si \u00e8 scoperto che questa nube fa parte di una grande cavit\u00e0 lavorata dal vento stellare delle stelle di classe B della regione; la parte pi\u00f9 brillante alla linea degli 8\u00a0\u03bcm \u00e8 quella meridionale, dove la bolla si interseca con i filamenti delle regioni OMC-2 e OMC-3. All'esterno la regione \u00e8 riscaldata ed eccitata dalla brillante stella HD 37018, sebbene potrebbero esserci anche altre stelle ionizzanti in quella direzione in uno stadio evolutivo pi\u00f9 giovane.\nLa prova che la formazione stellare \u00e8 attiva nella nube deriva dalla scoperta di alcuni oggetti HH, il pi\u00f9 notevole dei quali \u00e8 HH 45, che possiede una forma a bow shock con il lato orientale dai confini netti e quello occidentale pi\u00f9 esteso e diffuso; il bow shock mostra degli addensamenti in pi\u00f9 punti, mentre la sorgente dell'oggetto non \u00e8 conosciuta.\nLe stelle pi\u00f9 giovani e di piccola massa sono associate alle pi\u00f9 brillanti stelle blu, comprese all'interno della bolla; di queste stelle ne sono note circa 150, di cui 6 sono vere e proprie protostelle, mentre le restanti sono stelle giovani circondate da un disco di detriti. Nella stessa regione sono state identificate 97 variabili."}
{"id": "1776480", "revid": "543975", "url": "https://it.wikipedia.org/wiki?curid=1776480", "title": "Orlando furioso (disambigua)", "text": ""}
{"id": "1776481", "revid": "203463", "url": "https://it.wikipedia.org/wiki?curid=1776481", "title": "Jean-Baptiste Boudard", "text": "I primi anni.\nFiglio d'arte (il padre, Philippe, era \"direttore dei punzoni di zecca\" della corte di Luigi XIV) rivel\u00f2 gi\u00e0 in giovane et\u00e0 il suo talento. Nel 1732 vinse il \"Prix de Rome\" per la scultura e si trasfer\u00ec, con due anni di anticipo rispetto alla norma, nella Citt\u00e0 Eterna: da allievo dell'Accademia di Palazzo Mancini, ebbe modo di dedicarsi allo studio delle opere antiche conservate nei musei Capitolini e in quelli Vaticani (ancora in formazione) e di frequentare i suoi colleghi e connazionali Michel-Ange Slodtz, i fratelli Adam, Coustou, Lemoyne e Pigalle.\nDurante gli anni del suo \"pensionariato\" romano, conclusosi nel 1740, realizz\u00f2: la statua in marmo travertino di San Gregorio Magno per la balaustra a decorazione della facciata della basilica di San Giovanni in Laterano (1736 circa); alcuni bassorilievi (tutti perduti) per il suo protettore, il duca di Saint-Aignan, ambasciatore di Francia presso il pontefice; la statua del profeta Osea per la balaustra a coronamento della chiesa del Santissimo Nome di Maria al Foro Traiano (1739).\nLa sua attivit\u00e0 durante gli anni '40 del '700 non \u00e8 ben documentata: nel 1741 venne chiamato a Napoli dal marchese de L'H\u00f4pital, ma non si ricordano sue opere nella citt\u00e0 partenopea; nel 1744 firm\u00f2 e dat\u00f2 il busto ritratto di un religioso (identificato con l'architetto e trattatista Carlo Lodoli, francescano), realizzato verosimilmente a Venezia dove, secondo alcune fonti, Boudard trascorse un periodo di alunnato presso Rosalba Carriera. Rientrato in patria, nel 1746, sotto la direzione dell'architetto Jacques-Germain Soufflot (suo antico compagno di studi a Roma), lavor\u00f2 alla decorazione in stucco per il baldacchino sopra la chiesa certosina di San Bruno a Lione.\nIl soggiorno a Parma.\nLa sua attivit\u00e0 dovette essere notata dal banchiere Claude Bonnet, consulente finanziario dell'infante Filippo di Borbone e vero \"talent-scout\", che ne segnal\u00f2 il nome a Guillaume du Tillot, intendente generale della Real casa di Borbone-Parma: il 1\u00ba dicembre del 1748 Boudard entr\u00f2 al servizio della corte del duca Filippo, che all'epoca aveva sede a Chamb\u00e9ry, e pochi mesi dopo (marzo 1749) si trasfer\u00ec a Parma.\nNella citt\u00e0 emiliana, in qualit\u00e0 di \"statuario\" del duca, occup\u00f2 uno studio nella Rocchetta, un edificio sul fianco occidentale del grande Palazzo della Pilotta. Per i primi anni l'artista, occupato soprattutto a organizzarsi il laboratorio, mantenne la sua produzione limitata.\nAgli inizi degli anni '50 l'architetto Pierre Contant d'Ivry invi\u00f2 dalla Francia le planimetrie per l'ammodernamento del Giardino Ducale e a Boudard venne commissionata la realizzazione del suo ricco arredo scultoreo: nel 1753 licenzi\u00f2 le prime quattro statue (\"Bacco\", \"Arianna\", \"Zefiro\" e \"Flora\"); nel 1754 complet\u00f2 l'\"Apollo con la cetra\" e la Venere; negli anni a seguire realizz\u00f2 il piccolo gruppo con \"Naiade rapita da un Satiro\" (concluso nel 1760), le statue di Pale e Trittolemo (1756) e quelle di Vertumno e Pomona (1757); la decorazione doveva essere completata dal grande gruppo con \"Sileno, Egle, Mnasilo e Cromi\" (1766), soggetto tratto dalla VI egloga di Virgilio, e da alcuni grossi vasi in marmo bianco, realizzati su disegno dell'architetto di Corte Ennemond Alexandre Petitot.\nNegli stessi anni realizz\u00f2 la Statua della Vergine Incoronata per il Palazzo del Governatore, interessato da un'importante opera di ristrutturazione nel 1760 su progetto del Petitot.\nIl sodalizio con il Petitot continu\u00f2 per i lavori di ammodernamento della Reggia di Colorno, che don Filippo voleva rendere simile a quella di Versailles. Particolarmente significativa \u00e8 la decorazione plastica della \"Grande Salle\" del palazzo (1755-1756), il salone da ballo: se all'architetto lionese spetta l'invenzione generale della decorazione, notevole \u00e8 anche l'apporto della cultura scultorea del Boudard, che seppe temperare lo stile rocaille del progetto con il linguaggio ormai quasi classicheggiante appreso da Soufflot.\nNotevoli sono anche i tre volumi dell'\"Iconologie tir\u00e9e de divers auteurs\", pubblicati tra il 1758 e il 1759, una raccolta di 630 immagini incise all'acquaforte e accompagnate da didascalie bilingui e da introdotta da un lungo proemio.\nNumerosi i suoi ritratti di membri della famiglia ducale e i monumenti funebri: da ricordare quello a Leopoldo d'Assia-Darmstadt (chiesa dei cappuccini di Fidenza, 1765), secondo marito di Enrichetta d'Este, nata principessa di Modena e vedova di Antonio Farnese. Nel 1766 i domenicani del capitolo basilicale di Bologna gli commissionarono l'ultima formella in marmo dell'\"Arca di San Domenico\" (alla quale avevano gi\u00e0 lavorato Nicola Pisano e Michelangelo), con l'immagine del seppellimento del santo, terminata il 15 ottobre 1768.\nIl 1\u00ba aprile 1768 venne nominato \"Primo Statuario di Corte\" ma, ammalatosi di idropisia, si ritir\u00f2 per curarsi a Sala Baganza, dove si spense tra il 22 e il 23 ottobre successivi. \u00c8 sepolto nella chiesa dei Santi Stefano e Lorenzo.\nMolte sue sculture (soprattutto copie e riproduzioni di pezzi antichi) sono conservate presso l'Istituto d'arte \"Paolo Toschi\", gi\u00e0 Accademia Parmense delle Belle Arti, dove l'artista aveva esercitato l'insegnamento.\nA Pama gli \u00e8 intitolata via Giambattista Boudard, nel quartiere Lubiana."}
{"id": "1776482", "revid": "891990", "url": "https://it.wikipedia.org/wiki?curid=1776482", "title": "Comparativo", "text": ""}
{"id": "1776495", "revid": "80598", "url": "https://it.wikipedia.org/wiki?curid=1776495", "title": "Only You (And You Alone)", "text": " \nOnly You (And You Alone) (spesso semplicemente chiamata Only You) \u00e8 un brano musicale composto da Buck Ram e Ande Rand. La registrazione pi\u00f9 celebre \u00e8 senz'altro quella dei The Platters del 1955, pubblicata nel singolo \"Only You (And You Alone)/Bark, Battle And Ball\" dalla Mercury Records.\nLa prima incisione del brano del 1954 dei Platters per la loro precedente etichetta, la Federal Records non venne pubblicata; solo quando la sua seconda edizione, arrangiata da Ernie Freeman e pubblicata dalla Mercury il 3 luglio 1955 sorprendentemente divent\u00f2 una hit, allora la vecchia etichetta la pubblic\u00f2. Il brano mantenne la vetta della classifica \"US R&amp;B\" per sette settimane, arrivando anche alla quinta posizione della \"Pop Chart\", dove rimase in classifica per 30 settimane, battendo la cover registrata dai The Hilltoppers. Il brano, insieme a \"The Great Pretender\", fu inserito l'anno successivo nel film musicale \"Senza tregua il rock'n roll (Rock Around the Clock)\" che, proiettato nelle sale di tutto il mondo, diede il via al successo dei Platters anche in Italia, dove raggiunse il primo posto nella classifica dei dischi pi\u00f9 venduti nel 1957 ed in Francia per 13 settimane.\nAltre versioni.\nNel 1974 anche Ringo Starr registr\u00f2 una versione di \"Only You\" per l'album \"Goodnight Vienna\", ed il singolo arriv\u00f2 alla posizione numero uno della classifica \"US Adult Contemporary\" nel 1975. Nel 1998 nella \"Anthology Box Set\" apparve una versione di \"Only You\", con la guida vocale di John Lennon. Anche Bobby Hatfiel dei The Righteous Brothers ne registr\u00f2 una versione nel 1969.\nQuando la canzone \"The Great Pretender\" (che alla fine super\u00f2 il successo di \"Only You\") venne lanciata in Europa, come primo singolo dei Platters, nel disco fu incluso come lato B proprio \"Only You\".\nI cantanti country Reba McEntire, Travis Tritt e Doug Stone registrarono una propria cover, rispettivamente, nel 1982, 1995 e 2006.\nNel 2010, infine, anche i Train ne registrarono una cover.\nAlla fine del videogioco si pu\u00f2 ascoltare la canzone \"Only You\" cantata a cappella dal Joker durante i riconoscimenti.\nNel videogioco Far Cry 5 pu\u00f2 essere ascoltata quando Jacob Seed usa il carillon del controllo mentale o nel \u201cGood Ending\u201d quando lo sceriffo Whitehorse accende la radio."}
{"id": "1776499", "revid": "2519", "url": "https://it.wikipedia.org/wiki?curid=1776499", "title": "Distretto municipale di Bekwai", "text": "Il distretto municipale di Bekwai (ufficialmente \"Bekwai Municipal Assembly\", in inglese) \u00e8 un distretto della regione di Ashanti del Ghana.\nStoria.\nFu creato in origine come un distretto ordinario nel 1988, conosciuto come Distretto di Amansie Est, che a sua volta fu creato dal precedente Distretto di Amansie. In seguito, la parte occidentale del distretto fu separata con un decreto del presidente John Agyekum Kufuor il 12 novembre 2003 (con effetto dal 18 febbraio 2004) per formare il Distretto di Amansie Centrale; la parte rimanente mantenne il nome \"Distretto di Amansie Est\". In seguito la parte orientale del distretto fu separata per costituire il Distretto di Bosome Freho il 29 febbraio 2008, mentre la parte restante del distretto fu elevata ad assemblea municipale, e divenne conosciuto come Distretto Municipale di Bekwai. La municipalit\u00e0 si trova nella parte meridionale della regione di Ashanti, ed il suo capoluogo \u00e8 Bekwai."}
{"id": "1776512", "revid": "25152", "url": "https://it.wikipedia.org/wiki?curid=1776512", "title": "Chiesa di san Pietro delle Passere", "text": ""}
{"id": "1776516", "revid": "117561305", "url": "https://it.wikipedia.org/wiki?curid=1776516", "title": "Ordine di Vasa", "text": "L'Ordine di Vasa \"(Kungliga Vasaorden)\" \u00e8 un ordine cavalleresco svedese che pu\u00f2 essere conferito ai cittadini svedesi per il servizi resi allo stato o alla societ\u00e0, in particolare nei settori commerciale, agricolo e minerario.\nStoria.\nL'Ordine \u00e8 stato istituito il 29 maggio 1772 dal re Gustavo III di Svezia ed \u00e8 privo di restrizioni di nascita o di istruzione: pu\u00f2 dunque essere assegnato a chiunque (contrariamente all'Ordine della Stella Polare, che \u00e8 intesa come ricompensa per titoli di studio conseguiti e professioni apprese).\nDal 1974 l'Ordine di Vasa non viene pi\u00f9 conferito: ufficialmente \u00e8 stato dichiarato \"quiescente\" insieme con l'Ordine della Spada.\nClassi.\nL'ordine dispone di cinque classi di benemeranza:"}
{"id": "1776521", "revid": "1936754", "url": "https://it.wikipedia.org/wiki?curid=1776521", "title": "Situla", "text": "La situla (dal latino \"situla\" cio\u00e8 \"secchia\") \u00e8 un vaso potorio metallico, pi\u00f9 raramente in terracotta, utilizzato da molte antiche civilt\u00e0 mediterranee, soprattutto in ambito cerimoniale. Ha forma cilindrica o di tronco di cono rovesciato, con la parte stretta in basso, spalla arrotondata oppure a spigolo, fondo piatto o arrotondato. Poteva essere con o senza manico. \nLe situle erano diffuse nell'et\u00e0 del ferro e fanno parte della produzione artistica di popolazioni come Veneti, Etruschi, Celti e Germani. Le raffigurazioni di alcuni vasi etruschi ne chiariscono l'utilizzo come secchio per attingere acqua dai pozzi, contenitore di acqua o sangue in ambito religioso oppure come vaso per libagioni contenente, oltre all'acqua, vino o latte. In genere erano ornate con stili geometrici e pi\u00f9 raramente con scene di vita quotidiana. "}
{"id": "1776528", "revid": "287204", "url": "https://it.wikipedia.org/wiki?curid=1776528", "title": "NGC 1981", "text": "NGC 1981 \u00e8 un giovane e brillante ammasso aperto visibile nella costellazione di Orione.\nOsservazione.\nCostituisce la parte pi\u00f9 settentrionale dell'asterismo della Spada di Orione, essendo visibile ad occhio nudo come una macchia sfocata; le sue componenti sono stelle giovani e azzurre di magnitudine compresa fra 6 e 8, le pi\u00f9 luminose delle quali formano un arco nella parte ad est dell'ammasso, mentre quelle meno luninose si dispongono ad ovest. L'ammasso viene risolto completamente con un binocolo 10x50 in nottate limpide; con un telescopio da 100mm offre una bella visione anche a bassi ingrandimenti. NGC 1981 \u00e8 immerso nel grande Complesso nebuloso molecolare di Orione, e le sue stelle illuminano parzialmente la nebulosa NGC 1977.\nLa sua posizione giace quasi a cavallo dell'equatore celeste; ci\u00f2 comporta che la sua osservazione sia possibile da quasi tutte le regioni della Terra, ad eccezione di pochi gradi attorno al polo nord. La sua visibilit\u00e0 \u00e8 inoltre quasi identica per le coppie di latitudini opposte, da cui si presenta quasi alla stessa altezza sull'orizzonte. Il periodo migliore per la sua osservazione nel cielo serale \u00e8 quello compreso fra novembre e aprile.\nStoria delle osservazioni.\nNGC 1981 venne individuato per la prima volta da John Herschel nel 1827 attraverso il telescopio riflettore da 18,7\u00a0pollici appartenuto a suo padre William Herschel; egli lo inser\u00ec in seguito nel suo General Catalogue of Nebulae and Clusters col numero 1184.\nCaratteristiche.\nNGC 1981 \u00e8 costituito da alcune decine di stelle giovani e brillanti situate alla distanza di circa 400-430\u00a0parsec (1300-1400 anni luce); fisicamente fa parte quindi del Braccio di Orione ed \u00e8 uno degli addensamenti pi\u00f9 rilevanti dell'Associazione Orion OB1, una delle associazioni OB meglio studiate a causa della sua vicinanza.\nOrion OB1 \u00e8 suddivisibile in base alla sua evoluzione e alla dislocazione delle sue componenti in quattro sottogruppi principali, dove il gruppo pi\u00f9 antico \u00e8 Orion\u00a0OB1a, con un'et\u00e0 di 8-12 milioni di anni; Orion\u00a0OB1b \u00e8 situato in direzione della Cintura di Orione ed ha un'et\u00e0 di 1,7-8 milioni di anni, mentre Orion\u00a0OB1c, cui appartiene anche NGC\u00a01981, forma la Spada di Orione. Orion\u00a0OB1d, infine, \u00e8 il gruppo pi\u00f9 giovane ed \u00e8 direttamente legato alla vicina Nebulosa di Orione. Dal gruppo Orion\u00a0OB1c provengono anche le celebri stelle fuggitive e , due astri che si muovono in direzioni opposte nello spazio e che in seguito ad interazioni sono state espulse dall'associazione."}
{"id": "1776531", "revid": "92560926", "url": "https://it.wikipedia.org/wiki?curid=1776531", "title": "Monumento naturale Bodrio della C\u00e0 dei Gatti", "text": "Il monumento naturale Bodrio C\u00e0 dei Gatti \u00e8 una piccola area naturalistica che ha lo scopo di proteggere l'area circostante l'omonimo bodrio. Si trova a Pieve d'Olmi, in provincia di Cremona, in prossimit\u00e0 dell'argine del Po nella zona dei cascinali \"delle Gerre\".\nFlora.\nIl bodrio \u00e8 circondato da un bosco igrofilo composto principalmente da:\nFauna.\nL'avifauna \u00e8 composta principalmente da tuffetti, garzette, gallinelle d'acqua ed aironi."}
{"id": "1776541", "revid": "121361296", "url": "https://it.wikipedia.org/wiki?curid=1776541", "title": "Kaneda", "text": ""}
{"id": "1776543", "revid": "767487", "url": "https://it.wikipedia.org/wiki?curid=1776543", "title": "Oleh Kuznjecov", "text": "Carriera.\nClub.\nFu notato a 20 vent'anni dagli osservatori della che lo portarono in prima squadra nel 1983. Nel 1990 pass\u00f2 in Scozia al Rangers dove per\u00f2 si infortun\u00f2 al legamento crociato alla sua seconda partita (contro il St. Johnstone).\nDopo quattro anni piuttosto fu acquistato nel 1994 dagli israeliani del Maccabi Haifa per giocare una stagione prima di andare a terminare la carriera in Ucraina nelle file del CSKA-Borysfen Kiev nel 1997.\nSi classific\u00f2 all'undicesimo posto della graduatoria del Pallone d'oro 1988 e al diciassettesimo posto nel 1989.\nNazionale.\nKuznjecov gioc\u00f2 per tre Nazionali di calcio. Dal 1986 al 1991 gioc\u00f2 con l' 58 partite andando a segno in un'occasione, partecipando ai mondiali di calcio di e e al . Nel 1992 fu parte della selezione della che partecip\u00f2 al . Gioc\u00f2 infine tre partite tra il 1992 ed il 1995 con la maglia dell'."}
{"id": "1776545", "revid": "1543377", "url": "https://it.wikipedia.org/wiki?curid=1776545", "title": "Marco Pugliese", "text": "Biografia.\nNato ad Avellino, vive a Frigento; \u00e8 il quinto di sei figli, con Antonietta, Luca, Massimo, Salvatore.\nSi \u00e8 laureato in Scienze Politiche Internazionali nel marzo 1996 presso l'Universit\u00e0 degli Studi di Salerno.\nLavora come consulente nelle aziende di famiglia (Gruppo Pufin Power), operanti nel settore delle energie rinnovabili.\nHa ricoperto per due volte la carica di Presidente dell', nelle stagioni calcistiche 2000-2001 e 2004-2005.\nAttivit\u00e0 politica.\nInizia la sua attivit\u00e0 politica a 24 anni, quando viene eletto come consigliere comunale con delega alle Attivit\u00e0 Produttive al suo comune di residenza, Frigento, per due legislature.\nNel 1997 consegue un Master presso l'ente Provincia e l'Unione degli Industriali di Avellino in \u201dIstituzioni ed Imprese nella prospettiva dello sviluppo endogeno e dell'Internazionalizzazione\u201d.\nDal 1999 al 2004 \u00e8 stato membro della Commissione diplomatica della Regione Campania per i Rapporti con i Paesi del Mediterraneo.\nElezione a deputato.\nAlle elezioni politiche del 2008 viene eletto alla Camera dei Deputati, nelle liste del Popolo della Libert\u00e0 nella circoscrizione Campania 2.\nAlla Camera ha fatto parte della VI Commissione Finanze. \u00c8 stato inoltre componente della squadra della Nazionale di Calcio Parlamentare\nNel 2009 \u00e8 socio fondatore del Centro Studi Euroirpinia, nonch\u00e9 vice presidente dell'ente di promozione sportiva M.I.VA.S.S. (Movimento Italiano dei Valori Sportivi e Sociali).\nNel 2011 \u00e8 autore del libro \u201dLa Repubblica Sociale italiana ultimo attentato all'Unit\u00e0 d'Italia\u201d, con prefazione dell'allora Ministro alla Cultura Sandro Bondi.\nNel 2011 abbandona Il Popolo della Libert\u00e0 ed aderisce a Grande Sud di Gianfranco Miccich\u00e9.\nAlle elezioni politiche del 2013 \u00e8 ricandidato alla Camera, come capolista di Grande Sud-MpA in Campania 2, ma non viene rieletto in quanto la lista non supera la soglia di sbarramento nazionale.\nTerminato il mandato parlamentare, a luglio del 2013 abbandona Grande Sud e fonda con Evangelista Campagnuolo il movimento politico-culturale Noi Cittadini per il Sud.\nNel 2016 aderisce alla Lega, divenendone in seguito Coordinatore provinciale ad Avellino.\nAlle elezioni politiche del 2018 \u00e8 candidato alla Camera dei Deputati, nella circoscrizione Campania 2, come capolista della Lega nel collegio plurinominale di Avellino-Benevento, ma non viene eletto in quanto il seggio viene assegnato al collegio plurinominale di Salerno (dove viene eletto Gianluca Cantalamessa).\nIn seguito alla mancata elezione alla Camera abbandona la Lega e passa in Forza Italia."}
{"id": "1776550", "revid": "767487", "url": "https://it.wikipedia.org/wiki?curid=1776550", "title": "Sanguepazzo", "text": "Sanguepazzo \u00e8 un film del 2008 diretto da Marco Tullio Giordana.\nTrama.\nIl film narra le vicende di Osvaldo Valenti e Luisa Ferida, divi italiani all'epoca del ventennio fascista. I due erano amanti (facevano anche largo uso di cocaina) ed aderirono alla Repubblica Sociale Italiana. Accomunati sino alla fine da uno stesso destino, furono arrestati da partigiani e fucilati il 30 aprile 1945, dopo la resa ufficiale della RSI e nonostante la donna fosse incinta e del tutto innocente.\nDistribuzione.\nIl film venne presentato fuori concorso al Festival di Cannes il 18 maggio 2008; \u00e8 stato poi distribuito nelle sale cinematografiche italiane dalla 01 Distribution a partire dal 23 maggio 2008. Il 30 e il 31 maggio 2010, Rai 1 ha trasmesso la versione integrale nel formato di miniserie televisiva composta da due puntate, la cui visione era consigliata al solo pubblico adulto.\nAccoglienza.\nIl film ha ricevuto 46% di voti positivi del pubblico sul portale Rotten Tomatoes e viene valutato 6,3/10 sul portale specializzato in film IMDb (media basata su 816 voti). Il film riceve critiche miste anche sul sito MyMovies, che raccoglie i voti del pubblico, della critica e della stampa con una media di 2,81/5 punti, e dove viene indicato un incasso al botteghino di 594.000 euro nelle prime otto settimane di programmazione."}
{"id": "1776551", "revid": "767487", "url": "https://it.wikipedia.org/wiki?curid=1776551", "title": "Miguel Pardeza", "text": "Biografia.\nPardeza, con una tesi in Filologia ispanica su C\u00e9sar Gonz\u00e1lez Ruano, si laure\u00f2 nel 1999 all'Universit\u00e0 di Saragozza, dopo un corso quinquennale di studi. Le sue capacit\u00e0 linguistiche gli hanno assicurato collaborazioni, finita la carriera calcistica, a radio e quotidiani.\nCarriera.\nClub.\nPardeza \u00e8 ricordato per aver fatto parte, negli anni '80, della cosiddetta Quinta del Buitre, la Coorte dell'Avvoltoio, ossia quella generazione di giovani calciatori fiorita nel capeggiato da Emilio Butrague\u00f1o, detto \"El Buitre\".\nLa carriera di questo calciatore attraversa 17 stagioni, dal 1982 al 1999, anni in cui gioc\u00f2 nelle file del Real Madrid e del Real Zaragoza.\nNazionale.\nFu un nazionale olimpico, a Seul nel 1988, e nel biennio successivo ricevette 5 convocazioni in nazionale maggiore, partecipando al Campionato mondiale di calcio 1990, svoltosi in Italia, col numero 7.\nDirettore Sportivo.\nIl 29 maggio 2002 gli \u00e8 stata assegnata la direzione tecnica del Real Zaragoza. Si dimette il 19 maggio 2008, periodo in cui gli aragonesi sono retrocessi in Segunda Divisi\u00f3n.\nIl 1\u00ba giugno 2009 viene nominato Direttore sportivo del Real Madrid dal nuovo presidente Florentino P\u00e9rez. Si dimette dall'incarico il 4 luglio 2014."}
{"id": "1776562", "revid": "39884", "url": "https://it.wikipedia.org/wiki?curid=1776562", "title": "Tsutomu \u014cyokota", "text": "Specializzato nello stile libero ha vinto la medaglia di bronzo nei 400\u00a0m alle Olimpiadi di Los Angeles 1932."}
{"id": "1776565", "revid": "109237844", "url": "https://it.wikipedia.org/wiki?curid=1776565", "title": "Episodi di Hazzard (prima stagione)", "text": "Slot Machine.\nTrama.\nI cugini Bo e Luke trovano una slot machine nell'auto dello sceriffo guidata dall'amico-meccanico Cooter, mentre fanno una corsa con lui. Da una soffiata al Boar's Nest, Bo e Luke rubano quelle slot machine illegali nascoste in un camion di fertilizzanti, che lo sceriffo Rosco ha acquistato per Boss Hogg, per destinare i proventi all'orfanotrofio di Hazzard e per salvaguardare l'integrit\u00e0 di Rosco che cos\u00ec prende tutto il merito, venendo rieletto sceriffo.\nLa canzone di Daisy.\nTrama.\nDaisy sente per radio una canzone che lei stessa ha scritto e mandato per 50 dollari ad una casa discografica di Atlanta, la Starr, senza ricevere niente in cambio. Bo e Luke vanno alla Starr per chiarimenti, ma vengono messi alla porta sotto gli occhi dell'FBI che li crede loro complici. Daisy accetta di fare da esca, presentandosi come cantante e scopre che anche Boss Hogg \u00e8 invischiato in questi sporchi traffici.\nIl bambino di Mary Kaye.\nTrama.\nBo e Luke, guidando un'auto di Cooter, danno un passaggio a Mary Kaye, incinta di nove mesi, che ha rubato 118.000 dollari a McQuade, un gangster di Atlanta. Come se non bastasse l'auto guidata dai Duke \u00e8 piena di whiskey di contrabbando. Cos\u00ec, mentre zio Jesse fa nascere il bambino di Mary, Luke fa esplodere l'auto con dentro soldi e whiskey, sotto gli occhi di Boss, Rosco e McQuade..\nI castigamatti.\nTrama.\nNel parco macchine di Ace Parker, Boss Hogg vuole regalare alla moglie Lulu una Rolls-Royce grigia che Parker ha appena venduto a tizi sospetti che poi risulteranno dei falsari. Parker costringer\u00e0 gli ignari Bo e Luke, che vorrebbero un motore da una carcassa per vincere una gara sabato, a fare da castigamatti: cio\u00e8 andare a riprendere la Rolls Royce dai falsari.\nWhisky ad alta percentuale di ottani.\nTrama.\nBo e Luke, accompagnati da zio Jesse, si presentano al nuovo agente Roxanne Huntley: devono farlo ogni 4 mesi per libert\u00e0 condizionata. Lei, per\u00f2, non crede alla loro innocenza e si mette a seguirli. A complicare le cose, un concorso da 20.000 dollari per un carburante nuovo e zio Jesse sa che il suo whiskey \u00e8 una valida alternativa alla benzina. Lo sa anche Boss Hogg, che vuole quel distillato a tutti i costi.\nMolly delle paludi.\nTrama.\nMolly, che nel 1936 ha salvato zio Jesse dai Federali, chiede aiuto ai Duke per trasportare un furgone di whiskey di contrabbando, almeno cos\u00ec pare. Ma Bo e Luke, pur avendo camuffato il furgone da gelatai da Cooter, vengono scoperti da Rosco che al suo interno trova un arsenale, per la sorpresa di tutti e tre. Boss, saputa la cosa, prova a entrare in gioco.\nUna storia quasi d'amore.\nTrama.\nAll'annuale gara di auto, il Derby di Hazzard, partecipa anche Amy Creevy, una ragazza dalla forte personalit\u00e0 che, per\u00f2, \u00e8 costantemente minacciata da Turk, il suo ex meccanico ed ex fidanzato. Luke prover\u00e0 ad aiutarla, mentre Boss cerca di condizionare la gara in favore di Enos, perch\u00e9 nella coppa, destinata al vincitore, sono celate le ceneri di sua madre.\nLa grande rapina.\nTrama.\nUn giovane mascherato, Neil Bishop, rapina Boss Hogg per vendetta e fugge buttandosi nel Generale Lee guidato da Luke, inguaiando i Duke. Ma la gentilezza e la buona educazione di Neil costringono i Duke ad aiutarlo, tanto pi\u00f9 che i soldi rapinati a Boss erano proventi di contrabbando.\nCercate Limo One.\nTrama.\nL'auto presidenziale Limo One \u00e8 in transito nella contea di Hazzard. Lasciata incustodita al di fuori del Boar's Nest, l'auto viene portata via da un Cooter estasiato per il suo splendore. \nI cugini Duke si cacciano nei guai per coprire il loro amico, e come al solito Boss Hogg entra in gioco con i suoi sporchi affari.\nSceriffi in libert\u00e0 provvisoria.\nTrama.\nDue ragazze portano via i vestiti a Bo e Luke mentre fanno il bagno. Scontrandosi con Rosco, che li arresta per indecenza, Bo e Luke sono costretti a farsi vicesceriffi per andare a ritirare un pericoloso criminale, che verr\u00e0 processato ad Hazzard. Ma i suoi due complici cercano di liberarlo, inoltre Mary Beth, che si finge poliziotta, vuole vendicarsi di lui perch\u00e9 ha mandato in prigione suo padre.\nSoldi da bruciare.\nTrama.\nBoss Hogg non vuole disfarsi di banconote consumate: fa simulare un incidente stradale da Cletus, in cui un milione di dollari in contanti verranno apparentemente bruciati, ma viene aiutato dai vicini Bo e Luke. Cos\u00ec Boss decide di truffare l'assicurazione, mettendo nei guai i Duke; per\u00f2 non tutto va liscio: n\u00e9 per i Duke, n\u00e9 per Boss Hogg.\nLa bisca ambulante.\nTrama.\nBo \u00e8 assunto dalla bella Helen Hogan come autista di un autoarticolato, per trasportare ammortizzatori. Invece si tratta di una bisca ambulante, dove persino il povero Dewey Stovall, amico di zio Jesse, perde un ingente somma di denaro. Sar\u00e0 lo stesso zio Jesse, con la sua abilit\u00e0 di giocatore di poker, che, accompagnato da Daisy, metter\u00e0 fine al casin\u00f2 clandestino.\nPoliziotti in quarantena.\nTrama.\nBo e Luke si ritrovano in prigione per una rissa scatenata da Tom, straniero di passaggio. L\u00ec, Tom, grazie a un'allergia, costringe il dottore a mettere in quarantena il municipio, con dentro Boss, Rosco, Enos, Bo, Luke e zio Jesse che non ci crede ed escogita la fuga, mentre i complici di Tom rapinano la banca e Daisy, che li segue. Fuggiti dalla prigione, Tom ruba il Generale Lee e i Duke dovranno cavarsela..."}
{"id": "1776566", "revid": "110157", "url": "https://it.wikipedia.org/wiki?curid=1776566", "title": "Ordine di Carlo XIII", "text": "Il Reale Ordine di Carlo XIII \u00e8 un'onorificenza svedese istituita da re Carlo XIII di Svezia il 27 maggio 1811. Il Gran Maestro dell'Ordine \u00e8 il Re di Svezia, attualmente re Carlo XVI Gustavo.\nMembri dell'Ordine.\nL'Ordine comprende l'unica classe di cavaliere attribuito a:\nL'Ordine pu\u00f2 essere conferito secondo statuto unicamente ai massoni svedesi (eccetto i principi di sangue reale esteri) di religione protestante e il numero dei membri tra ecclesiastici e laici non pu\u00f2 masi superare il numero di trentatre (eccetto i principi di sangue reale svedesi ed esteri) ed il Gran Maestro \u00e8 riconosciuto nel monarca di Svezia come capo della loggia massonica dello Stato."}
