{"id": "1652812", "revid": "287204", "url": "https://it.wikipedia.org/wiki?curid=1652812", "title": "Specie di Thomisidae", "text": "Di seguito vengono elencate tutte le 2172 specie viventi e le 22 fossili della famiglia di ragni Thomisidae note a febbraio 2015.\nAcentroscelus.\n\"Acentroscelus\" Simon, 1886\nAcrotmarus.\n\"Acrotmarus\" Tang &amp; Li, 2012\nAlcimochthes.\n\"Alcimochthes\" Simon, 1885\nAmyciaea.\n\"Amyciaea\" Simon, 1885\nAngaeus.\n\"Angaeus\" Thorell, 1881\nAnsiea.\n\"Ansiea\" Lehtinen, 2005\nAphantochilus.\n\"Aphantochilus\" O. P.-Cambridge, 1870\nApyretina.\n\"Apyretina\" Strand, 1929\nAscurisoma.\n\"Ascurisoma\" Strand, 1928\nAvelis.\n\"Avelis\" Simon, 1895\nBassaniana.\n\"Bassaniana\" Strand, 1928\nBassaniodes.\n\"Bassaniodes\" Pocock, 1903\nBoliscodes.\n\"Boliscodes\" Simon, 1909\nBoliscus.\n\"Boliscus\" Thorell, 1891\nBomis.\n\"Bomis\" L. Koch, 1874\nBonapruncinia.\n\"Bonapruncinia\" Benoit, 1977\nBorboropactus.\n\"Borboropactus\" Simon, 1884\nBucranium.\n\"Bucranium\" O. P.-Cambridge, 1881\nCamaricus.\n\"Camaricus\" Thorell, 1887\nCarcinarachne.\n\"Carcinarachne\" Schmidt, 1956\nCebrenninus.\n\"Cebrenninus\" Simon, 1887\nCeraarachne.\n\"Ceraarachne\" Keyserling, 1880\nCetratus.\n\"Cetratus\" Kulczynski, 1911\nCoenypha.\n\"Coenypha\" Simon, 1895\nCoriarachne.\n\"Coriarachne\" Thorell, 1870\nCorynethrix.\n\"Corynethrix\" L. Koch, 1876\nCozyptila.\n\"Cozyptila\" Lehtinen &amp; Marusik, 2005\nCymbacha.\n\"Cymbacha\" L. Koch, 1874\nCymbachina.\n\"Cymbachina\" Bryant, 1933\nCynathea.\n\"Cynathea\" Simon, 1895\nCyriogonus.\n\"Cyriogonus\" Simon, 1886\nDeltoclita.\n\"Deltoclita\" Simon, 1887\nDemogenes.\n\"Demogenes\" Simon, 1895\nDiaea.\n\"Diaea\" Thorell, 1869\nDietopsa.\n\"Dietopsa\" Strand, 1932\nDimizonops.\n\"Dimizonops\" Pocock, 1903\nDiplotychus.\n\"Diplotychus\" Simon, 1903\nDomatha.\n\"Domatha\" \nEbelingia.\n\"Ebelingia\" Lehtinen, 2005\nEbrechtella.\n\"Ebrechtella\" Dahl, 1907\nEmplesiogonus.\n\"Emplesiogonus\" Simon, 1903\nEpicadinus.\n\"Epicadinus\" Simon, 1895\nEpicadus.\n\"Epicadus\" Simon, 1895\nEpidius.\n\"Epidius\" Thorell, 1877\nErissoides.\n\"Erissoides\" Mello-Leit\u00e3o, 1929\nErissus.\n\"Erissus\" Simon, 1895\nFelsina.\n\"Felsina\" Simon, 1895\nFirmicus.\n\"Firmicus\" Simon, 1895\nGeraesta.\n\"Geraesta\" Simon, 1889\nGnoerichia.\n\"Gnoerichia\" Dahl, 1907\nHaedanula.\n\"Haedanula\" Caporiacco, 1941\nHaplotmarus.\n\"Haplotmarus\" Simon, 1909\nHedana.\n\"Hedana\" L. Koch, 1874\nHenriksenia.\n\"Henriksenia\" Lehtinen, 2005\nHerbessus.\n\"Herbessus\" Simon, 1903\nHeriaesynaema.\n\"Heriaesynaema\" Caporiacco, 1939\nHeriaeus.\n\"Heriaeus\" Simon, 1875\nHeterogriffus.\n\"Heterogriffus\" Platnick, 1976\nHewittia.\n\"Hewittia\" Lessert, 1928\nHexommulocymus.\n\"Hexommulocymus\" Caporiacco, 1955\nHolopelus.\n\"Holopelus\" Simon, 1886\nIbana.\n\"Ibana\" Benjamin, 2014\nIndosmodicinus.\n\"Indosmodicinus\" Sen, Saha &amp; Raychaudhuri, 2010\nIndoxysticus.\n\"Indoxysticus\" Benjamin &amp; Jaleel, 2010\nIphoctesis.\n\"Iphoctesis\" Simon, 1903\nIsala.\n\"Isala\" L. Koch, 1876\nIsaloides.\n\"Isaloides\" F. O. P.-Cambridge, 1900\nLampertia.\n\"Lampertia\" Strand, 1907\nLatifrons.\n\"Latifrons\" Kulczy\u0144ski, 1911\nLedouxia.\n\"Ledouxia\" Lehtinen, 2005\nLeroya.\n\"Leroya\" Lewis &amp; Dippenaar-Schoeman, 2014\nLoxobates.\n\"Loxobates\" Thorell, 1877\nLoxoporetes.\n\"Loxoporetes\" Kulczy\u0144ski, 1911\nLycopus.\n\"Lycopus\" \nLysiteles.\n\"Lysiteles\" Simon, 1895\nMassuria.\n\"Massuria\" Thorell, 1887\nMastira.\n\"Mastira\" Thorell, 1891\nMecaphesa.\n\"Mecaphesa\" Simon, 1900\nMegapyge.\n\"Megapyge\" Caporiacco, 1947\nMetadiaea.\n\"Metadiaea\" Mello-Leit\u00e3o, 1929\nMicromisumenops.\n\"Micromisumenops\" Tang &amp; Li, 2010\nMisumena.\n\"Misumena\" Latreille, 1804\nMisumenoides.\n\"Misumenoides\" F. O. P.-Cambridge, 1900\nMisumenops.\n\"Misumenops\" F. O. P.-Cambdridge, 1900\nMisumessus.\n\"Misumessus\" Banks, 1904\nModysticus.\n\"Modysticus\" Gertsch, 1953\nMonaeses.\n\"Monaeses\" Thorell, 1869\nMusaeus.\n\"Musaeus\" Thorell, 1890\nMystaria.\n\"Mystaria\" Simon, 1895\nNarcaeus.\n\"Narcaeus\" Thorell, 1890\nNyctimus.\n\"Nyctimus\" Thorell, 1877\nOcyllus.\n\"Ocyllus\" Thorell, 1887\nOnocolus.\n\"Onocolus\" Simon, 1895\nOstanes.\n\"Ostanes\" Simon, 1895\nOxytate.\n\"Oxytate\" L. Koch, 1878\nOzyptila.\n\"Ozyptila\" Simon, 1864\nPactactes.\n\"Pactactes\" Simon, 1895\nPagida.\n\"Pagida\" Simon, 1895\nParabomis.\n\"Parabomis\" Kulczy\u0144ski, 1901\nParasmodix.\n\"Parasmodix\" J\u00e9z\u00e9quel, 1966\nParastephanops.\n\"Parastephanops\" F. O. P.-Cambridge, 1900\nParastrophius.\n\"Parastrophius\" Simon, 1903\nParasynema.\n\"Parasynema\" F. O. P.-Cambridge, 1900\nPasias.\n\"Pasias\" Simon, 1895\nPasiasula.\n\"Pasiasula\" Roewer, 1942\nPeritraeus.\n\"Peritraeus\" Simon, 1895\nPhaenopoma.\n\"Phaenopoma\" Simon, 1895\nPharta.\n\"Pharta\" Thorell, 1891\nPherecydes.\n\"Pherecydes\" O. P.-Cambridge, 1883\nPhilodamia.\n\"Philodamia\" Thorell, 1894\nPhilogaeus.\n\"Philogaeus\" Simon, 1895\nPhireza.\n\"Phireza\" Simon, 1886\nPhrynarachne.\n\"Phrynarachne\" Thorell, 1869\nPhysoplatys.\n\"Physoplatys\" Simon, 1895\nPistius.\n\"Pistius\" Simon, 1875\nPlancinus.\n\"Plancinus\" Simon, 1886\nPlastonomus.\n\"Plastonomus\" Simon, 1903\nPlatyarachne.\n\"Platyarachne\" Keyserling, 1880\nPlatythomisus.\n\"Platythomisus\" Doleschall, 1859\nPoecilothomisus.\n\"Poecilothomisus\" Simon, 1895\nPorropis.\n\"Porropis\" L. Koch, 1876\nPothaeus.\n\"Pothaeus\" Thorell, 1895\nPrepotelus.\n\"Prepotelus\" Simon, 1898\nPseudamyciaea.\n\"Pseudamyciaea\" Simon, 1905\nPseudoporrhopis.\n\"Pseudoporrhopis\" Simon, 1886\nPycnaxis.\n\"Pycnaxis\" Simon, 1895\nPyresthesis.\n\"Pyresthesis\" Butler, 1879\nReinickella.\n\"Reinickella\" Dahl, 1907\nRejanellus.\n\"Rejanellus\" Lise, 2005\nRhaebobates.\n\"Rhaebobates\" Thorell, 1881\nRuncinia.\n\"Runcinia\" Simon, 1875\nRuncinioides.\n\"Runcinioides\" Mello-Leit\u00e3o, 1929\nSaccodomus.\n\"Saccodomus\" Rainbow, 1900\nScopticus.\n\"Scopticus\" Simon, 1895\nSidymella.\n\"Sidymella\" (Strand, 1913)\nSimorcus.\n\"Simorcus\" Simon, 1895\nSinothomisus.\n\"Sinothomisus\" Tang et al.,2006\nSmodicinodes.\n\"Smodicinodes\" Ono, 1993\nSmodicinus.\n\"Smodicinus\" Simon, 1895\nSoelteria.\n\"Soelteria\" Dahl, 1907\nSpilosynema.\n\"Spilosynema\" Tang &amp; Li, 2010\nStephanopis.\n\"Stephanopis\" O. P.-Cambridge, 1869\nStephanopoides.\n\"Stephanopoides\" Keyserling, 1880\nStiphropella.\n\"Stiphropella\" Lawrence, 1952\nStiphropus.\n\"Stiphropus\" Gerst\u00e4cker, 1873\nStrigoplus.\n\"Strigoplus\" Simon, 1885\nStrophius.\n\"Strophius\" Keyserling, 1880\nSylligma.\n\"Sylligma\" Simon, 1895\nSynaemops.\n\"Synaemops\" Mello-Leit\u00e3o, 1929\nSynalus.\n\"Synalus\" Simon, 1895\nSynema.\n\"Synema\" Simon, 1864\nTagulinus.\n\"Tagulinus\" Simon, 1903\nTagulis.\n\"Tagulis\" Simon, 1895\nTakachihoa.\n\"Takachihoa\" Ono, 1985\nTalaus.\n\"Talaus\" Simon, 1886\nTarrocanus.\n\"Tarrocanus\" Simon, 1895\nTaypaliito.\n\"Taypaliito\" Barrion &amp; Litsinger, 1995\nTharpyna.\n\"Tharpyna\" L. Koch, 1874\nTharrhalea.\n\"Tharrhalea\" L. Koch, 1875\nThomisops.\n\"Thomisops\" Karsch, 1879\nThomisus.\n\"Thomisus\" Walckenaer, 1805\nTitidiops.\n\"Titidiops\" Mello-Leit\u00e3o, 1929\nTitidius.\n\"Titidius\" Simon, 1895\nTmarus.\n\"Tmarus\" Simon, 1875\nTobias.\n\"Tobias\" Simon, 1898\nTrichopagis.\n\"Trichopagis\" Simon, 1886\nUlocymus.\n\"Ulocymus\" Simon, 1886\nUraarachne.\n\"Uraarachne\" Keyserling, 1880\nWechselia.\n\"Wechselia\" Dahl, 1907\nXysticus.\n\"Xysticus\" C. L. Koch, 1835\nZametopias.\n\"Zametopias\" Thorell, 1892\nZametopina.\n\"Zametopina\" Simon, 1909\nZygometis.\n\"Zygometis\" Simon, 1901\nGeneri e specie fossili.\nEcotona.\n\"Ecotona\" Lin, Zhang &amp; Wang, 1989\nFacundia.\n\"Facundia\" Petrunkevitch, 1942\nFiducia.\n\"Fiducia\" Petrunkevitch, 1950\nFiliolella.\n\"Filiolella\" Petrunkevitch, 1955\nHeterotmarus.\n\"Heterotmarus\" Wunderlich, 1988\nKomisumena.\n\"Komisumena\" Ono, 1981\nMiothomisus.\n\"Miothomisus\" Zhang, Sun &amp; Zhang, 1994\nPalaeoxysticus.\n\"Palaeoxysticus\" Wunderlich, 1985\nParvulus.\n\"Parvulus\" Zhang, Sun &amp; Zhang, 1994\nSuccinaenigma.\n\"Succinaenigma\" Wunderlich, 2004\nSucciniraptor.\n\"Succiniraptor\" Wunderlich, 2004\nSyphax.\n\"Syphax\" C. L. Koch &amp; Berendt, 1854\nThomisidites.\n\"Thomisidites\" Straus, 1967\nThomisiraptor.\n\"Thomisiraptor\" Wunderlich, 2004"}
{"id": "1652815", "revid": "125650499", "url": "https://it.wikipedia.org/wiki?curid=1652815", "title": "Waris Dirie", "text": "Biografia.\nNata nel deserto, in Somalia, intorno al 1965 ( non risulta registrata nel suo villaggio di nascita), da una famiglia nomade, a circa 13 anni scappa da casa per sfuggire ad un matrimonio combinato con un uomo vedovo di 60 anni. Abita per qualche tempo e in seguito alla pubblicazione delle sue fotografie, viene sempre pi\u00f9 frequentemente chiamata da fotografi affermati e da riviste specializzate. Inizia quindi una carriera di modella che la porta a essere una delle donne pi\u00f9 apprezzate dagli stilisti pi\u00f9 noti.\nNel corso di alcune sue interviste, ha preso posizione contro l'infibulazione a cui sono sottoposte le donne africane. Kofi Annan l'ha perci\u00f2 nominata ambasciatrice delle Nazioni Unite per la lotta contro le mutilazioni genitali femminili, pratica a cui \u00e8 anche dedicato un suo libro autobiografico, \"Fiore del deserto\". Per il suo lavoro di ambasciatrice umanitaria, \u00e8 stata insignita della Legion d'onore nel 2007. \u00c8 stata anche una Bond girl, nel film del 1987 \"007 - Zona pericolo\" ed \u00e8 apparsa in copertina dell'edizione dello stesso anno del calendario Pirelli. Ha un figlio, nato con taglio cesareo nel 1997 dalla relazione con un musicista statunitense. Nel marzo 2008 \u00e8 stata protagonista di una vicenda di cronaca in Belgio, dove \u00e8 scomparsa per 72 ore ed al suo ritrovamento ha denunciato un rapimento per violenza sessuale.\nLa carriera di scrittrice.\n\u00c8 autrice di alcuni libri, anche autobiografici, che hanno avuto un buon successo di vendita, pubblicati in Italia da Garzanti, come \"Fiore del Deserto\" (da cui \u00e8 stato tratto l'omonimo film), \"Alba nel Deserto\", \"Figlie del Dolore\", \"Lettera a mia Madre\"."}
{"id": "1652821", "revid": "117942037", "url": "https://it.wikipedia.org/wiki?curid=1652821", "title": "Tex-Mex", "text": "Tex-Mex (fusione delle parole \"Texan\" e \"Mexican\") \u00e8 un termine che descrive un tipo di cucina fusione di cucina statunitense e cucina messicana, derivante dalle creazioni culinarie dei Tejanos, abitanti del Texas di antica discendenza spagnola o messicana. \u00c8 diffusa soprattutto negli stati sud-orientali degli Stati Uniti d\u2019America come il Texas, il New Mexico, lo Utah e il Colorado, adiacenti al confine con il Messico.\nTex-Mex descrive una cucina regionale che unisce i prodotti alimentari disponibili negli Stati Uniti e le creazioni culinarie della tradizione culinaria messicana. I singoli alimenti tex mex possono essere o non essere simili alla cucina messicana tradizionale, ma \u00e8 comune a tutti questi cibi essere indicati come \"cibo messicano\" negli Stati Uniti. In molte parti degli USA al di fuori del Texas questo termine \u00e8 sinonimo di cucina degli stati sud-occidentali.\nOrigini.\nOriginariamente, il termine Tex-Mex indicava una linea ferroviaria e non un tipo di cucina. Nel 1875, infatti, fu inaugurata la prima linea ferroviaria che univa il Texas al Messico, la Texas-Mexican Railway, che fu chiamata con l'abbreviazione Tex-Mex. Dal 1920 in poi questo termine inizi\u00f2 ad indicare non solo la linea ferroviaria ma anche tutti i cittadini texani che avevano origini messicane e nei decenni successivi l'acronimo si espanse fino ad indicare quel tipo di cucina che ormai \u00e8 conosciuta e diffusa in tutto il mondo. Proprio la linea ferroviaria, velocizzando molto i trasporti, rese disponibili sul mercato americano tanti prodotti messicani.\nLa prima volta che \u00e8 stato usato il termine Tex-Mex per riferirsi ad un tipo di cucina fu nel 1963, quando l'Oxford English Dictionary lo inser\u00ec nel proprio vocabolario. Il primo ristorante tipico di cucina Tex-Mex ha aperto a Parigi nel 1983.\nI ristoranti Tex-Mex sono diffusi in tutto il mondo, anche in Italia, solo che il pi\u00f9 delle volte sono locali folcloristici, pi\u00f9 simili a pub che a ristoranti veri e propri, dove la scelta dei piatti \u00e8 limitata.\nCaratteristiche.\nLa famosa cuoca e critica gastronomica americana Diana Kennedy nel suo libro \"La cucina messicana\" spiega che c'\u00e8 un'enorme differenza tra la cucina messicana vera e propria e la cucina messicana americanizzata (la Tex-Mex) poich\u00e9 quest'ultima trascende le differenze di classe e tratta il cibo dei poveri con lo stesso rispetto di quello dei ricchi.\nLa cucina Tex-Mex, infatti, si basa su alcuni ingredienti di base imprescindibili e di fatto poveri, primo tra tutti la farina di mais, tipica del Sud America, con cui preparare \"tacos\", \"nachos\", \"burritos\", \"quesadillas\", \"tortilla\" e \"taquitos\" e poi le verdure: peperoni, peperoncini, pomodori, patate, insalata, cipolle e fagioli, qui chiamati \"chiles\".\n\u00c8 per\u00f2 una cucina prevalentemente di carne, non va dimenticato che ci troviamo in una zona dove gli allevamenti di bestiame sono fiorenti, quindi il manzo \u00e8 onnipresente nelle ricette Tex-Mex. Una ricetta tipica \u00e8, ad esempio, la carne di manzo essiccata, un'altra la testa di manzo alla brace, o il famosissimo chili con carne, ovvero spezzatino di carne con fagioli.\nOltre al manzo si trova spesso anche la carne di pollo, per lo pi\u00f9 marinato e fritto, ma usato anche come ripieno di \"enchiladas\" e \"tortillas\". E poi il formaggio, in particolare quello statunitense, simile al cheddar, a pasta gialla e poco stagionato, che viene impiegato per lo pi\u00f9 come copertura dei piatti e poi fatto fondere durante la cottura.\nSono tante anche le salse Tex-Mex, pi\u00f9 o meno piccanti, tra le pi\u00f9 diffuse sicuramente abbiamo il tabasco e il guacamole. Il succo di \"lime\" viene spesso usato come condimento. Frutti esotici come l'avocado, l'ananas e la papaya trovano impiego sia in ricette dolci che salate, spesso usati proprio per preparare salse o insalate per accompagnare la carne.\nTra le bevande sicuramente la pi\u00f9 consumata \u00e8 la birra, ma anche la tequila (la bevanda nazionale messicana ottenuta dalla distillazione della pianta di agave), il mezcal (un altro distillato dell'agave) e il pulque (sempre ottenuta dall'agave ma non distillata come la tequila bens\u00ec fatta fermentare come la birra e quindi di gradazione inferiore)."}
{"id": "1652822", "revid": "111319", "url": "https://it.wikipedia.org/wiki?curid=1652822", "title": "Nuoto ai Giochi della XXVI Olimpiade - 100 metri rana maschili", "text": "Hanno partecipato alle batterie di qualificazione 45 atleti: i primi 8 si sono qualificati per la finale A, i successivi 8 invece si sono qualificati per la finale B.\nFinale A.\n20 luglio 1996"}
{"id": "1652825", "revid": "287204", "url": "https://it.wikipedia.org/wiki?curid=1652825", "title": "Nuoto ai Giochi della XXVI Olimpiade - 100 metri rana femminili", "text": "Hanno partecipato alle batterie di qualificazione 46 atlete: le prime 8 si sono qualificate per la finale A, le successive 8 invece si sono qualificate per la finale B.\nFinale A.\n21 luglio 1996"}
{"id": "1652828", "revid": "287204", "url": "https://it.wikipedia.org/wiki?curid=1652828", "title": "Norbert Rozsa", "text": ""}
{"id": "1652830", "revid": "287204", "url": "https://it.wikipedia.org/wiki?curid=1652830", "title": "Taekwondo ai Giochi olimpici", "text": "Il taekwondo viene rappresentato ufficialmente ai Giochi olimpici estivi solo dalla XXVII edizione tenuta a Sydney nel 2000.Precedentemente la disciplina fu presentata come sport dimostrativo, senza assegnazione di medaglia sia ai Giochi olimpici di Seul nel 1988 che nell'edizione successiva di Barcellona, includendo 8 misure di peso per genere (poi ridotte a 4).\nDall'edizione XXIX, cos\u00ec come gi\u00e0 avveniva nel judo, vengono assegnate 4 medaglie, allargando il podio ed assegnando una seconda medaglia di bronzo \"ex aequo\".\nMedagliere.\nAggiornato a ."}
{"id": "1652832", "revid": "289247", "url": "https://it.wikipedia.org/wiki?curid=1652832", "title": "Taekwondo alle olimpiadi estive", "text": ""}
{"id": "1652833", "revid": "1782831", "url": "https://it.wikipedia.org/wiki?curid=1652833", "title": "Samurai 7", "text": ", \u00e8 un anime giapponese del 2004 prodotto da Gonzo e basato sul film popolare di Akira Kurosawa girato nel 1954 intitolato \"I sette samurai\", di cui ha voluto celebrare i cinquant'anni dalla realizzazione. La serie \u00e8 stata diretta da Toshifumi Takizawa, in collaborazione con Ryosuke Takahashi e la musica composta da Kaoru Wada con l'aiuto di Eitetsu Hayashi. La serie conta come consuetudine commerciale una stesura di 26 puntate. Grazie alla TV satellitare Animax la serie \u00e8 riuscita a superare il Giappone arrivando in quasi tutta l'Asia e in America. Successivamente la serie \u00e8 stata trasmessa anche in Europa. In Italia era inizialmente disponibile solo per il solo circuito \"home video\" per essere trasmessa solo successivamente su GXT.\nTrama.\n\"Samurai 7\" \u00e8 ambientato in un piccolo villaggio di un Giappone dall'ambientazione steampunk, Kanna. La grande guerra che ha visto battersi tra di loro i sostenitori e i nemici dell'attuale imperatore \u00e8 da poco terminata, e alcuni dei guerrieri che vi hanno preso parte, ritrovatisi di colpo senza lavoro, si sono dati al brigantaggio. Ogni anno, quando si procede al raccolto di riso, i briganti calano sul villaggio per fare razzia, approfittando anche del fatto che molti di loro, per combattere la guerra, avevano rimpiazzato i loro corpi con enormi esoscheletri robotici atti a renderli quasi invincibili.\nPer proteggere il villaggio l'anziano capo suggerisce di recarsi nella vicina citt\u00e0 di Kogakyo per cercare dei samurai che accettino di combattere i banditi ricevendo in cambio il solo bene che i contadini possiedono, il riso. La sacerdotessa Kirara, accompagnata dalla sorellina Komachi e dal fido contadino Rikichi, raggiunge Kogakyo alla ricerca dei samurai, ma l'impresa si rivela difficile, sia perch\u00e9 sembrano non esserci samurai disposti a lavorare per un compenso tanto misero sia perch\u00e9 gli sforzi di Kirara e dei suoi compagni sono ostacolati da Maroo, il ricco mercante signore di Kogakyo, e da suo figlio Ukyoo, che si innamora della sacerdotessa e fa di tutto per rapirla.\nLa determinazione di Kirara viene infine premiata con il reclutamento del valoroso Kambei, un samurai potente e disilluso, e di altri cinque valenti guerrieri; al gruppo di unisce anche il cyborg Kikuchiyo, un sedicente samurai fanfarone e caparbio che in seguito si riveler\u00e0 essere un contadino, ma che grazie alla sua determinazione riuscir\u00e0 a conquistarsi il rispetto e la stima dei compagni.\nLa lotta dei samurai non si fermer\u00e0 tuttavia alla difesa del villaggio, ma punter\u00e0 a colpire il vero responsabile dell'attuale situazione in cui versa il Paese, colui che dall'ombra muove le fila servendosi anche dei briganti: l'Imperatore in persona.\nEpisodi.\nLa serie si compone ventisei episodi trasmessi in Giappone dal 12 giugno al 25 dicembre 2004 su Animax e altre reti affiliate. La sigla iniziale \u00e8 \"Unlimited\" cantata da Nanase Aikawa mentre quella di chiusura \u00e8 \"Fuhen\" (\"Ubiquity\") di Rin'.\nIn Italia la serie venne inizialmente pubblicata direttamente in home video da Panini Video nel corso del 2005 e poi venne mandata in onda per la prima volta su GXT dal 2 ottobre al 6 novembre 2006.\nDifferenze con \"I sette Samurai\".\nLa principale differenza con il film di Kurosawa \u00e8 l'ambientazione. La serie \u00e8 infatti ambientata in una sorta di medioevo futuristico, dove sono presenti mecha, castelli volanti e altri elementi futuristici. Inoltre, Kikuchiyo, il samurai contadino, ha un corpo interamente robotizzato.\nAltra differenza \u00e8 l'estensione della storia, che non si ferma alla sola difesa del villaggio dei contadini dai banditi, ma porta l'azione fino alla capitale, introducendo cos\u00ec nella storia un aspetto politico.\nAl contrario, il ruolo dei samurai \u00e8 pressoch\u00e9 identico a quello del film. Infatti, gli stessi quattro samurai (Gorobei, Kikuchiyo, Heihachi e Kyuzo) che muoiono nel film, muoiono anche nell'anime.\nMentre personaggi come Ukyo, Amanushi, Kirara e Komachi sono esclusivamente personaggi presenti nell'anime, in quanto non compaiono nel film."}
{"id": "1652835", "revid": "1442080", "url": "https://it.wikipedia.org/wiki?curid=1652835", "title": "Leonardo Costagliola", "text": "Carriera.\nGiocatore.\nClub.\nSoprannominato \"gatto magico\", debutta nella sua citt\u00e0, Taranto, ad appena diciassette anni, come portiere della Pro Italia; in realt\u00e0 inizia a giocare a calcio come mediano senza particolare successo, trasformandosi casualmente in portiere grazie a un infortunio dell'estremo difensore proitaliano titolare, avvenuto durante una partita. Durante la guerra passa all'U.S. Bari per la somma di diecimila lire e veste una prima volta i colori bianco-rossi dal 1940 al 1943. Ma il conflitto mondiale non consente l'effettuazione di campionati di Calcio regolari delle stagioni 1943-1944 e 1944-1945.\nDopo la liberazione del sud, Leonardo Costagliola partecipa con l'U.S. Conversano al \"Campionato d'Italia libera\", vincendo il titolo del girone centro sud nel 1944.\nRitorna ancora al Bari nel 1945 e partecipa con esso al \"Campionato misto\" 1944-1945, che vince; viene ricostituita la Serie A e con la stessa squadra disputa le stagioni 1945-1946 (girone centro-meridionale di Divisione Nazionale), 1946-1947 (terminata dai \"galletti\" al settimo posto, piazzamento non eguagliato dai pugliesi nel resto della loro storia) e 1947-1948.\nIl giocatore viene quindi ceduto alla in cambio di Giuseppe Moro e con i \"gigliati\" gioca nei campionati di Serie A dal 1948 al 1955.\nDisputa complessivamente in Serie A 336 partite in undici campionati, quattro dei quali giocati con il Bari e sette con la Fiorentina.\nNazionale.\nDiviene il portiere della Nazionale italiana negli anni 1953-1954. \u00c8 schierato per tre gare ufficiali (giocate tutte per 90 minuti) e subisce in tutto due reti. Tutte le partite in cui difende la porta, vengono vinte dall'Italia.\n\u00c8 convocato per la prima volta e debutta come portiere della Nazionale venerd\u00ec 13 novembre 1953 al Cairo, per l'incontro Egitto-Italia (1-2), gara valida per la qualificazione al Campionato del mondo del 1954.\nScende poi in campo in Italia-Cecoslovacchia, (3-0) domenica 13 dicembre 1953 (a Genova) per la Coppa Internazionale, concludendo l'incontro a reti inviolate. \u00c8 la prima volta che la Rai trasmette una partita in televisione: il telecronista \u00e8 Nicol\u00f2 Carosio. \u00c8 la prova generale della \"RAI\" prima dell'inaugurazione ufficiale delle trasmissioni.\nDomenica 24 gennaio 1954 gioca Italia-Egitto (5-1) a San Siro (Milano) sotto la neve, gara valida per la qualificazione al Campionato del mondo del 1954. L'Italia vince il gruppo 9 europeo, grazie alle due vittorie sull'Egitto. Anche questo incontro viene trasmesso in televisione ed \u00e8 la prima partita di calcio dopo l'inaugurazione dei programmi Rai.\nAl Campionato del mondo del 1954 in Svizzera \u00e8 il terzo portiere della selezione azzurra.\nAllenatore.\nAnche come allenatore debutta nella sua regione, prima sulla panchina del Taranto nel campionato di Serie B 1957-1958 e poi su quella del Foggia nella stagione successiva, che si conclude con la promozione dalla Serie C alla serie cadetta; poi torna in terza serie e nel 1961 cede la guida tecnica dei \"satanelli\" a Oronzo Pugliese.\nDopo due anni sulla panchina del , allena il e in seguito torna a Taranto dove allena i rossoblu nella parte finale della stagione 1964-1965 e l'inizio della stagione seguente; nel 1967-1968, dopo aver iniziato il campionato al Chieti passa al Siracusa, ancora in terza serie. Nel campionato 1970-1971 allena in seconda serie la Casertana e negli anni 1971-1973, con il , retrocede dalla B alla C. Allena infine il all'inizio del campionato 1981-1982, in Serie C2, venendo sostituito prima di fine stagione da Paolo Ferrario.\n\u00c8 morto il 7 marzo 2008 a ottantasette anni, a Firenze, ultima citt\u00e0 in cui si era trasferito.\nCuriosit\u00e0.\nNel 1948 prese parte al film \"11 uomini e un pallone\" di Giorgio Simonelli, nella parte di se stesso."}
{"id": "1652840", "revid": "28592", "url": "https://it.wikipedia.org/wiki?curid=1652840", "title": "Vladimir Voevodsky", "text": ""}
{"id": "1652841", "revid": "574302", "url": "https://it.wikipedia.org/wiki?curid=1652841", "title": "Independent Spirit Award per il miglior documentario", "text": "L'Independent Spirit Award per il miglior documentario (\"Independent Spirit Award for Best Documentary\") \u00e8 un premio cinematografico statunitense assegnato annualmente dal 2001.\nVincitori e candidati.\nI vincitori sono indicati in grassetto, a seguire gli altri candidati."}
{"id": "1652842", "revid": "6923", "url": "https://it.wikipedia.org/wiki?curid=1652842", "title": "Dark sanctuary", "text": ""}
{"id": "1652882", "revid": "6923", "url": "https://it.wikipedia.org/wiki?curid=1652882", "title": "Livingston, Guatemala", "text": ""}
{"id": "1652883", "revid": "1305772", "url": "https://it.wikipedia.org/wiki?curid=1652883", "title": "Livingston", "text": ""}
{"id": "1652889", "revid": "1305772", "url": "https://it.wikipedia.org/wiki?curid=1652889", "title": "Ka\u0161ira", "text": "Ka\u0161ira (anche come \"Kashira\") \u00e8 una cittadina della Russia europea centrale (oblast' di Mosca), situata sulla sponda destra del fiume Oka, 115 chilometri a sud della capitale; \u00e8 il capoluogo amministrativo del distretto omonimo.\nLa cittadina \u00e8 attestata fin dal 1356, quando sulla riva sinistra della Oka era attestato un piccolo centro agricolo chiamato, dal nome del piccolo fiume che la bagnava, \"Ko\u0161ira\" (il fiume \u00e8 chiamato ai nostri giorni \"Ka\u0161irka\"). Incorporata nel XV secolo nel Granducato di Mosca, venne duramente attaccata durante le scorribande dei Tatari di Crimea negli anni 1592 e 1596; questo provoc\u00f2, dopo alcuni anni, il suo abbandono da parte degli abitanti che costruirono una nuova Ka\u0161ira sulla riva opposta del fiume Oka, cinque chilometri verso monte. Il nuovo insediamento si svilupp\u00f2 come centro commerciale, arrivando ad ottenere lo \"status\" di citt\u00e0 nel 1777, sotto il regno di Caterina II. Ka\u0161ira venne raggiunta nel 1900 dalla ferrovia diretta verso la regione del Don.\nAl giorno d'oggi, la cittadina ha un'economia prevalentemente industriale.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1652890", "revid": "287204", "url": "https://it.wikipedia.org/wiki?curid=1652890", "title": "Kasira", "text": ""}
{"id": "1652891", "revid": "80339", "url": "https://it.wikipedia.org/wiki?curid=1652891", "title": "Kashira", "text": ""}
{"id": "1652905", "revid": "1573940", "url": "https://it.wikipedia.org/wiki?curid=1652905", "title": "Microcebus rufus", "text": "Il microcebo rosso (Microcebus rufus ) \u00e8 un lemure appartenente alla famiglia Cheirogaleidae.\nDescrizione.\n\u00c8 un lemure di piccola taglia, lungo in media 12,5\u00a0cm, per un peso di circa 50 g. Ha una coda lunga 11,5\u00a0cm.\nLa pelliccia e di colore bruno-rossastro sul dorso, grigio-biancastro sul ventre. Tra gli occhi e sul naso \u00e8 presente una striscia di pelo bianco-crema.\nPossiede due paia di ghiandole mammarie, un paio pettorali ed un paio inguinali.\nBiologia.\n\u00c8 un animale solitario, con abitudini notturne.\nSi sposta sugli alberi con andatura quadrupede, ma \u00e8 anche un abile saltatore..\nAlimentazione.\nLa sua dieta \u00e8 prevalentemente frugivora, con variazioni in rapporto alle stagioni. Il cibo preferito \u00e8 rappresentato dai frutti del genere \"Bakerella\" (\"B. clavata\", \"B. grisea\"), in mancanza dei quali consuma anche frutti di \"Medinilla\", \"Ficus\", \"Rhipsalis\", \"Viscum\" e \"Psychotria\" ma anche giovani foglie, fiori, resina, nettare e polline. Occasionalmente si nutre anche di piccoli insetti.\nComunicazione.\nUtilizza una variet\u00e0 di sistemi di comunicazione: interazioni olfattive, visive, tattili e vocalizzazioni \nRiproduzione.\nL'accoppiamento avviene tra settembre e ottobre ed \u00e8 preceduto da un rituale di corteggiamento in cui il maschio emette squitt\u00eci di richiamo e la femmina dimostra la propria disponibilit\u00e0 attraverso ripetitivi sfregamenti ano-genitali.\nLa gestazione dura 60 giorni al termine dei quali la femmina partorisce da 1 a 3 cuccioli. Lo svezzamento avviene intorno al secondo mese di vita.\nLa aspettativa di vita media di \"M. rufus\" \u00e8 di 6-8 anni.\nDistribuzione e habitat.\n\u00c8 una specie relativamente comune nel Madagascar nord-orientale.\nPopola aree di foresta pluviale tropicale.\nTassonomia.\nIn passato era considerato una sottospecie di \"Microcebus murinus\"; dal 1977 \u00e8 stato elevato al rango di specie a s\u00e9 stante.\nConservazione.\nLa \"IUCN Red List\" classifica \"M. rufus\" come specie vulnerabile.\nParte del suo areale ricade all'interno di aree naturali protette quali il Parco nazionale della Montagna d'Ambra, il Parco nazionale di Ranomafana, la Riserva speciale di Nosy Mangabe, il Parco nazionale di Marojejy, il Parco nazionale di Andohahela ed il Parco nazionale di Zahamena."}
{"id": "1652906", "revid": "919782", "url": "https://it.wikipedia.org/wiki?curid=1652906", "title": "Proiezione gnomonica", "text": "La proiezione gnomonica mostra tutti i cerchi massimi come linee rette, perci\u00f2 la distanza pi\u00f9 breve tra due localit\u00e0 corrisponde a quella segnata sulla mappa. Questo \u00e8 ottenuto mediante la proiezione, avente per centro il centro della Terra, della superficie della terra su di un piano tangente. Le distorsioni minori avvengono vicino al punto di tangenza. Meno della met\u00e0 di una sfera pu\u00f2 essere proiettato su una mappa finita.\nPoich\u00e9 i meridiani e l'equatore sono cerchi massimi, essi sono sempre mostrati come linee rette.\nCos\u00ec come per tutte le proiezioni azimutali, gli angoli dal punto di tangente sono conservati. La distanza mappale da quel punto \u00e8 una funzione \"r\"(\"d\") della vera distanza \"d\", data da\ndove \"R\" \u00e8 il raggio della Terra. La scala radiale \u00e8\ne la scala trasversale\ndunque la scala trasversa aumenta verso l'esterno, e la scala radiale anche maggiormente.\nStoria.\nLa proiezione gnomonica \u00e8 ritenuta la pi\u00f9 antica proiezione cartografica, sviluppata da Talete nel VI secolo a.C..\nNel 1946 Richard Buckminster Fuller brevett\u00f2 la proiezione Gnomonica nella sua versione cubottaedrica della Dymaxion Map. La versione del 1954 icosaedrica fu pubblicata con il titolo AirOcean World Map, e questa \u00e8 la versione a cui ci si riferisce anche adesso.\nLe proiezioni Gnomoniche vengono usate in Sismologia perch\u00e9 le onde sismiche tendono a viaggiare lungo cerchi massimi. Esse sono usate anche dalla Marina per disegnare cuscinetti di radiorilevamento, poich\u00e9 i segnali radio viaggiano attraverso dei cerchi massimi."}
{"id": "1652910", "revid": "256896", "url": "https://it.wikipedia.org/wiki?curid=1652910", "title": "CIDM", "text": ""}
{"id": "1652919", "revid": "775372", "url": "https://it.wikipedia.org/wiki?curid=1652919", "title": "Fias", "text": ""}
{"id": "1652923", "revid": "656701", "url": "https://it.wikipedia.org/wiki?curid=1652923", "title": "Centotrentaquattro", "text": ""}
{"id": "1652924", "revid": "92723", "url": "https://it.wikipedia.org/wiki?curid=1652924", "title": "Chiesa collegiata", "text": ""}
{"id": "1652932", "revid": "339392", "url": "https://it.wikipedia.org/wiki?curid=1652932", "title": "Nato-Pol", "text": ""}
{"id": "1652933", "revid": "287204", "url": "https://it.wikipedia.org/wiki?curid=1652933", "title": "Giorgio d'Antiochia (ammiraglio)", "text": "Al servizio di Ruggero II di Sicilia, fu il primo \"amiratus amiratorum\" normanno, e comandante della flotta del Regno di Sicilia.\nBiografia.\nLe origini e l'arrivo a Palermo.\nGiorgio era un greco-melchita, nato probabilmente nel penultimo decennio dell'XI secolo ad Antiochia di Siria, da cui si spost\u00f2 col padre Michele e con la madre alla volta dell'Ifr\u012bqiya (attuale Tunisia). Insieme al padre trov\u00f2 lavoro a Mahdia alle dipendenze del Sultano ziride Tam\u012bm ibn Mu\u02c1izz, nell'amministrazione dell'erario. \nGiorgio entr\u00f2 in urto con il figlio di Tam\u012bm e suo successore, Yahya, e segretamente cerc\u00f2 rifugi\u00f2 nella Sicilia cristiana, imbarcandosi intorno al 1110 su una nave che era diretta a Palermo - mentre essa era ancorata nel porto di Mahdia e i suoi proprietari musulmani erano intenti nella preghiera rituale. Al suo arrivo nella capitale siciliana, Giorgio offr\u00ec i suoi servigi al conte normanno Ruggero.\nGrazie al suo bilinguismo (greco e arabo) e per la sua familiarit\u00e0 col Mar Mediterraneo, fu impiegato come ambasciatore in una missione commerciale presso la corte fatimide egiziana. Guadagn\u00f2 il titolo onorifico di \"familiaris\" della corte e, nel 1123, divenne il secondo in comando della flotta, guidata dall'ammiraglio Cristodulo. Nell'attacco di Mahdiyya di quell'anno, Giorgio cattur\u00f2 la fortezza di al-Dimas, ma la campagna dovette essere abbandonata con grosse perdite. Nei successivi cinque anni, Giorgio mise in ombra Cristodulo e dal 1127 divenne Emiro (Comandante) di Palermo. In quell'anno entrambi gli Emiri furono infatti presenti a Montescaglioso col conte Ruggero.\nL'ascesa: assoggettamento della Puglia.\nGiorgio fu fondamentale per la piena sottomissione della Puglia e della Calabria, entrambe tendenzialmente autonome rispetto al potere di Palermo negli anni che seguirono la successione col\u00e0 di Ruggero. Nel 1129, Giorgio port\u00f2 60 navi per assediare Bari, ribelle sotto il principe Grimoaldo Alferanite. La resa fu imposta ma Ruggero perdon\u00f2 il principe ribelle. Nel 1131 Ruggero pretese le chiavi della rocca di Amalfi per conseguire il pieno controllo delle difese della citt\u00e0 e sottomettere gli abitanti: gli amalfitani rifiutarono e ancora una volta Giorgio blocc\u00f2 la citt\u00e0 e s'impadron\u00ec delle navi amalfitane inducendo cos\u00ec la citt\u00e0 ad arrendersi. Nel 1133 fu concesso a Giorgio il titolo di \"amiratus amiratorum\", che \u00e8 stato talora interpretato come \"ammiraglio degli ammiragli\" ma che significa assai pi\u00f9 probabilmente \"Emiro degli Emiri\", ossia \"Comandante dei Comandanti\" (una sorta di Generalissimo): argomentazione suffragata dal fatto che in greco il titolo fu quello di \"Arconte degli Arconti\", che significa all'incirca la stessa cosa.\nNel 1135 la flotta siciliana, al comando di Giorgio d'Antiochia, conquist\u00f2 l'importante isola di Jerba, di fronte alle coste tunisine.\nIl culmine della carriera: conquiste in Grecia e in Africa.\nNel 1143, Giorgio port\u00f2 a termine a Palermo la chiesa greco-ortodossa di Santa Maria dell'Ammiraglio, conosciuta anche come Martorana. In questa chiesa vi \u00e8 un mosaico dell'epoca che raffigura Giorgio, come pure il famoso mosaico che raffigura Ruggero II incoronato da Ges\u00f9 Cristo.\nIl 18 giugno 1146 la flotta siciliana, partita da Trapani al comando di Giorgio, conquist\u00f2 Tripoli in Libia e nel corso dell'anno stabil\u00ec l'autorit\u00e0 della Sicilia in Nordafrica su basi permanenti. Aveva gi\u00e0 conquistato numerose citt\u00e0 costiere nei precedenti 15 anni ma Mahdiyya, che era stata nelle mani di Ab\u016b l-Hasan al-Hasan ibn \u02c1Al\u012b dal fallito attacco del 1123, non capitol\u00f2 neppure in questa occasione, pur cadendo progressivamente nella sfera d'influenza del Regno di Sicilia.\nNel 1147, Ruggero attacc\u00f2 l'Impero bizantino che seguitava a contrastare e contestare le sue conquiste nell'Italia meridionale. Giorgio - considerato dai Bizantini una specie di traditore, viste le sue lontane origini natali - invi\u00f2 da Otranto 70 galee per assaltare Corf\u00f9. Secondo Niceta Coniate, l'isola capitol\u00f2 a causa del gravame costituito dalle tasse imperiali e delle promesse sagaci di Giorgio. Lasciando una guarnigione sul posto, Giorgio fece vela verso il Peloponneso, saccheggi\u00f2 Atene e rapidamente si mosse alla volta delle isole Ionie. Razzi\u00f2 la costa fra l'Eubea e il Golfo di Corinto e penetr\u00f2 fin verso Tebe, dove saccheggi\u00f2 le officine di sericultura e sequestr\u00f2 artigiani ebrei esperti nella lavorazione della seta. Giorgio coron\u00f2 la spedizione col saccheggio di Corinto, in cui rub\u00f2 le reliquie di San Teodoro e quindi torn\u00f2 in Sicilia.\nNel 1148, Giorgio torn\u00f2 in Africa e prese infine Mahdiyya. In precedenza il governatore musulmano di Gab\u00e8s s'era ribellato al suo sovrano, al-Hasan, e promise di consegnare la citt\u00e0 a Ruggero II se ne fosse stato da lui confermato nella carica di governatore. La guerra scoppi\u00f2 inevitabilmente nell'estate del 1148. Giorgio guid\u00f2 una flotta contro Mahdiyya. Il Sultano and\u00f2 volontariamente in esilio, portando con s\u00e9 un autentico piccolo tesoro, e Mahdiyya capitol\u00f2. Le citt\u00e0 di Sfax e Susa si arresero poco dopo, conquistando tutto il tratto di costa africana che va da Tripoli a Capo Bon. L\"'Ifr\u012bqiya\" (odierna Tunisia) fu incorporata nel Regno di Sicilia che cos\u00ec raggiunse il suo apogeo grazie alle conquiste di Giorgio, comprendendo non solo la Sicilia ma anche il Sud Italia, Corf\u00f9, Malta, alcuni altri territori greci e parte del Nordafrica.\nNel 1149 Corf\u00f9 fu ripresa dai Bizantini e Giorgio invi\u00f2 una flotta di 40 navi nel Bosforo sotto le mura di Costantinopoli, dove egli tent\u00f2 di sbarcare. Fallendo in ci\u00f2, si content\u00f2 di razziare le poche \"villae\" sulla costa asiatica e colp\u00ec con un nugolo di frecce il Palazzo imperiale. Si imbatt\u00e9 nella flotta dell'ammiraglio greco Curupo, con cui si scontr\u00f2 riuscendo a trovare scampo e a liberare anche il re di Francia Luigi VII, catturato mentre tornava dalle crociate\nMor\u00ec poco dopo, nel 546 dell'Egira, secondo il cronista arabo Ibn al-Ath\u012br, corrispondente tra l'aprile 1151 e l'aprile 1152. Gli succedette nelle sue funzioni Filippo di Mahdia.\nImpegno culturale.\nGiorgio fu un poliglotta e un uomo di ampia cultura. Essendo di origine greca favor\u00ec la sua chiesa: fond\u00f2 la chiesa convento di San Michele nel 1127 a Mazara del Vallo, e la chiesa di Santa Maria dell'Ammiraglio (la Martorana) nel 1143 a Palermo, una delle migliori espressioni dell'arte siculo-normanna.\nGiorgio d'Antiochia lasci\u00f2 un monumento architettonico, un ponte a dodici arcate, il Ponte dell'Ammiraglio, realizzato tra il 1125 e il 1135, che a Palermo scavalca il fiume Oreto che segnava il confine della citt\u00e0"}
{"id": "1652937", "revid": "866591", "url": "https://it.wikipedia.org/wiki?curid=1652937", "title": "Distacchi epifisari", "text": "I distacchi epifisari sono lesioni ossee di natura traumatica che coinvolgono le cartilagini di accrescimento. Possono essere considerati particolari tipi di frattura che possono colpire soggetti in et\u00e0 di crescita. Questo genere di lesione \u00e8 noto anche come \"frattura di Salter\u2013Harris\", dai nomi degli autori che hanno proposto la classificazione ancora oggi pi\u00f9 considerata. Il potenziale danneggiamento della porzione anatomica responsabile dell'accrescimento osseo \u00e8 di particolare rilevanza nella prognosi e nel trattamento di questo tipo di lesioni.\nClassificazione.\nLa classificazione principalmente utilizzata \u00e8 quella proposta da Robert Salter e Robert Harris nel 1963, la quale distingue 5 classi di lesione sulla base dell'imaging radiografico:\nQuesta classificazione per\u00f2 \u00e8 stata messa in discussione in anni pi\u00f9 recenti, in particolare per quanto riguarda il suo valore prognostico.\nTrattamento.\nLa variabilit\u00e0 dei possibili tipi di frattura e della sede anatomica interessata impongono che la scelta per il trattamento sia valutata caso-per-caso. In linea generale, al fine di ottenere una buona ripresa funzionale, \u00e8 necessaria una riduzione il pi\u00f9 anatomica possibile dei frammenti ossei e la loro immobilizzazione fino alla guarigione. Nei distacchi semplici questo risultato viene solitamente raggiunto con una riduzione per manovre esterne ed un'immobilizzazione in apparecchio gessato. Nei casi pi\u00f9 complessi \u00e8 spesso necessario un intervento chirurgico, chiamato di riduzione cruenta, che prevede l'esposizione del focolaio di frattura e l'immobilizzazione dei frammenti con mezzi di sintesi interni (viti, placche o fili). \nComplicanze.\nQuando la cartilagine di accrescimento viene danneggiata pu\u00f2 proseguire il suo sviluppo in maniera non omogenea. Con il proseguire della crescita ossea l'articolazione che ha subito un distacco epifisario pu\u00f2 sviluppare deformit\u00e0 o crescere meno rispetto alla controlaterale. L'insorgenza di questa complicanza dipende da diversi fattori tra i quali il tipo di frattura (\u00e8 pi\u00f9 frequente nei tipi 3,4 e 5), l'articolazione colpita, l'accuratezza della riduzione ottenuta e dell'eventuale sintesi l'et\u00e0 e le caratteristiche del paziente. Il trattamento di questo genere di complicanze \u00e8 solitamente chirurgico e, in base al tipo di deformit\u00e0 da correggere, comprende l'esecuzione di osteotomie, rimozione di ponti ossei e epifisiodesi. Per questa ragione \u00e8 opportuno far seguire al trattamento della lesione un follow-up."}
{"id": "1652942", "revid": "217432", "url": "https://it.wikipedia.org/wiki?curid=1652942", "title": "Gustavo Rol", "text": ""}
{"id": "1652946", "revid": "1543377", "url": "https://it.wikipedia.org/wiki?curid=1652946", "title": "Giorgio d'Antiochia (arcivescovo)", "text": "Biografia.\nFu uno dei vescovi presenti al secondo Concilio di Nicea nel 787. Come molti monaci del tempo, fu un oppositore dell'iconoclastia, fu bandito dall'imperatore bizantino Leone V l'Armeno e mor\u00ec, quindi, in esilio nell'814."}
{"id": "1652952", "revid": "115018796", "url": "https://it.wikipedia.org/wiki?curid=1652952", "title": "Campos do Jord\u00e3o", "text": "Campos do Jord\u00e3o \u00e8 un comune del Brasile nello Stato di San Paolo, parte della mesoregione della Vale do Para\u00edba Paulista e della microregione di Campos do Jord\u00e3o."}
{"id": "1652957", "revid": "287204", "url": "https://it.wikipedia.org/wiki?curid=1652957", "title": "Monteiro Lobato", "text": "Monteiro Lobato \u00e8 un comune del Brasile nello Stato di San Paolo, parte della mesoregione della Vale do Para\u00edba Paulista e della microregione di Campos do Jord\u00e3o."}
{"id": "1652959", "revid": "154326", "url": "https://it.wikipedia.org/wiki?curid=1652959", "title": "Beccamorto", "text": ""}
{"id": "1652961", "revid": "80339", "url": "https://it.wikipedia.org/wiki?curid=1652961", "title": "Leninsk-Kuznetskij", "text": ""}
{"id": "1652962", "revid": "287204", "url": "https://it.wikipedia.org/wiki?curid=1652962", "title": "Santo Ant\u00f4nio do Pinhal", "text": "Santo Ant\u00f4nio do Pinhal \u00e8 un comune del Brasile nello Stato di San Paolo, parte della mesoregione della Vale do Para\u00edba Paulista e della microregione di Campos do Jord\u00e3o."}
{"id": "1652964", "revid": "287204", "url": "https://it.wikipedia.org/wiki?curid=1652964", "title": "S\u00e3o Bento do Sapuca\u00ed", "text": "S\u00e3o Bento do Sapuca\u00ed \u00e8 un comune del Brasile nello Stato di San Paolo, parte della mesoregione della Vale do Para\u00edba Paulista e della microregione di Campos do Jord\u00e3o."}
{"id": "1652969", "revid": "4711", "url": "https://it.wikipedia.org/wiki?curid=1652969", "title": "Olja Petrovi\u0107", "text": ""}
{"id": "1652971", "revid": "118244323", "url": "https://it.wikipedia.org/wiki?curid=1652971", "title": "Valle Infernotto", "text": "La valle Infernotto (o \"Ghiandone\") \u00e8 una valle collocata in provincia di Cuneo, comprende due comuni, Barge e Bagnolo Piemonte. Confinante a nord con la Val Pellice, a sud con la valle Po e a est e nord-est con la pianura, si estende dal Monte Meidia al Monte Bracco con il comune pi\u00f9 esteso e pi\u00f9 popoloso che \u00e8 Barge che conta circa 7900 abitanti e 82\u00a0km\u00b2 di superficie. Faceva parte della Comunit\u00e0 montana Valli Po, Bronda, Infernotto e Varaita. \nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l', mentre in seguito dall'VIII secolo la gestione delle valli Po, Bronda, Infernotto e Varaita sar\u00e0 poi organizzata dall'abbazia di Pagno."}
{"id": "1652977", "revid": "228587", "url": "https://it.wikipedia.org/wiki?curid=1652977", "title": "Saint October", "text": ", \u00e8 un anime giapponese, scritto e illustrato dal colosso Konami, famoso per i suoi videogiochi per consolle e animato dallo Studio Comet. In seguito \u00e8 stato adattato ad un manga scritto e illustrato dal mangaka Kiira~\u2606, che ha serializzato la serie nel magazine \"Monthly Comic Blade\" pubblicato da Mag Garden nell'agosto 2006. La serie animata apparsa su Chiba TV nel 2007 in Giappone.\nTrama.\nLa serie racconta le avventure di tre giovani ragazze che lavorano per un'agenzia di investigazione che un giorno ricevono dei poteri magici da un ragazzo misterioso. Nella serie si d\u00e0 molta importanza alla simbologia dei tarocchi. Il primo caso che apre la storia riguarda il rapimento di un giovane ragazzo: Kotono, una delle ragazze, mostra subito una grande energia e voglia di fare, durante l'evolversi delle vicende. Il ragazzo che viene in un primo momento rapito mostra successivamente dei poteri magici, e la storia continua con l'intento di smascherare chi ha ordito il rapimento, aiutati da dei poteri magici.\nPersonaggi.\nDoppiatrice originale: Azusa Kataoka.\nDoppiatrice originale: Yukari Fukui\nDoppiatore originale: Yuuki Ono\nSigle.\nManga.\nIl manga di \"Saint October\" \u00e8 stato un adattamento dell'anime, anche se solitamente avviene l'inverso, serializzato per la prima volta nel magazine \"Monthly Comic Blade\" nell'agosto 2006, e successivamente pubblicato da Mag Garden, con illustrazioni di Kiira~\u2606."}
{"id": "1652980", "revid": "767487", "url": "https://it.wikipedia.org/wiki?curid=1652980", "title": "Astral Projection", "text": "Gli Astral Projection sono un gruppo di musica elettronica israeliano che produce musica del genere psy-trance e goa trance.\nI membri del gruppo sono Avi Nissim e Lior Perlmutter, sebbene essi iniziarono anche con Yaniv Haviv e Guy Sabbag. Assieme ad una discografia consistente (principalmente pubblicata con la propria etichetta discografica, Trust in Trance, che in seguito si fuse con Phonokol, sebbene essi usassero Transient agli inizi di carriera e per la ripubblicazione di \"Trust in Trance 3\" con il loro nome), il gruppo ha fatto tour mondiale estesi.\nHanno pubblicato singoli come \u201cKabalah\u201d, \u201cPeople Can Fly\u201d, \u201cMahadeva\u201d e \u201cDancing Galaxy\u201d.\nSuccessivamente si sono esibiti in performance \"full on trance\"."}
{"id": "1652988", "revid": "640389", "url": "https://it.wikipedia.org/wiki?curid=1652988", "title": "Isaac Cleemis Thottunkal", "text": "Dal 24 novembre 2012 al 14 febbraio 2015 \u00e8 stato il pi\u00f9 giovane esponente del collegio cardinalizio.\nBiografia.\nFormazione e ministero sacerdotale.\nEntrato in seminario nel 1976, \u00e8 stato ordinato sacerdote nel 1986. Dopo l'ordinazione ha continuato gli studi di teologia a Bangalore dove ha costituito una parrocchia per i fedeli siro-malankaresi.Nel 1988 si \u00e8 trasferito a Roma dove ha conseguito presso la Pontificia Universit\u00e0 San Tommaso d'Aquino il dottorato in ecumenismo.Rientrato in patria ha ricoperto gli incarichi di vice-parroco, rettore del seminario minore, cancelliere e vicario generale per l'eparchia di Battery.\nMinistero episcopale.\nIl 18 giugno 2001 \u00e8 stato nominato vescovo ausiliare di Trivandrum e visitatore apostolico per le comunit\u00e0 siro-malankaresi in Nord America ed Europa e il successivo 15 agosto \u00e8 stato consacrato vescovo da monsignor Cyril Baselios Malancharuvil con il titolo di Chayal dei Siro-Malankaresi.L'11 settembre 2003 papa Giovanni Paolo II lo ha nominato vescovo di Tiruvalla della quale \u00e8 divenuto il primo arcivescovo metropolita dopo l'elevazione di quella sede da parte del sinodo della Chiesa siro-malankarese il 15 maggio 2006.\nArcivescovo maggiore di Trivandrum e cardinale.\nL'8 febbraio 2007 \u00e8 stato eletto arcivescovo maggiore di Trivandrum dal sinodo; l'elezione \u00e8 stata confermata il successivo 10 febbraio da papa Benedetto XVI. Ha preso possesso dell'arcidiocesi il 5 marzo.\nUn gran numero di dignitari ecclesiastici e politici, compreso il cardinale Telesphore Toppo (presidente della CBCI), il cardinale Mar Varkey Vithayathil (arcivescovo maggiore della Chiesa siro-malabarese) e Sri. V. S. Achuthanandan (capo ministro del Kerala) hanno preso parte alla cerimonia di insediamento.\nAttualmente \u00e8 vicepresidente della Conferenza Episcopale Indiana (CBCI), presidente delle varie commissioni del Consiglio dei Vescovi cattolici del Kerala ed \u00e8 capo del Sinodo dei Vescovi della Chiesa Malankarese. Con l'annuncio della sua elezione ad arcivescovo maggiore, il 10 febbraio 2007, \u00e8 divenuto il terzo successore dell'arcivescovo Mar Ivanios, il moderno \"Profeta della Riunione\".\nBenedetto XVI lo ha nominato cardinale presbitero di San Gregorio VII nel concistoro ordinario pubblico del 24 novembre 2012.\nL'11 febbraio 2014 \u00e8 eletto presidente della Conferenza episcopale indiana, che riunisce i vescovi dei tre riti cattolici indiani (latino, siro malabrese e siro malankarese); subentra al cardinale Oswald Gracias.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1652990", "revid": "6923", "url": "https://it.wikipedia.org/wiki?curid=1652990", "title": "Ragnarr Lo\u00f0br\u00f3k", "text": "Ricostruzione storica.\nNel \"Gesta Danorum\", Saxo Grammaticus cerca di ricostruire la vita di Ragnarr, per il quale pare attingere, riassumere, tentare di conciliare e consolidare molte leggende ed eventi di cronaca confusi ed incompatibili fra loro (talvolta perch\u00e9 i singoli avvenimenti, pur avendo un riscontro storico, sono troppo distanti fra loro nel tempo per essere stati compiuti dalla stessa persona). Dunque molte delle gesta attribuite a Ragnarr potrebbero invece derivare da pi\u00f9 figure storiche. \nQuesti candidati al \"Ragnarr storico\" includono:\n\u00c8 altres\u00ec ipotizzabile una fusione delle gesta di tali figure, assieme a ulteriori elementi fantastici e avvenimenti storici, ma a opera di altri condottieri riconducibili alla Grande Armata Danese.. A capo di quest'ultima coalizione di guerrieri norreni veniva inizialmente posto Ragnarr e le campagne predatorie e militari furono piuttosto intense a met\u00e0 del IX secolo, spaziando da semplici razzie all'occupazione stabile del territorio, interessando in particolar modo l'Inghilterra, ma anche la Scozia, Francia, Italia e Mediterraneo. In seguito molte altre scorrerie vichinghe furono attribuite ai figli di Ragnarr, creando confusione sulle date, o sul numero stesso dei figli, o sul grado di parentela effettivo. Tra la fine dell'VIII secolo e la seconda met\u00e0 del IX secolo fin troppi razziatori e conquistatori vichinghi venivano identificati con \"Ragnarr\" o con i \"figli di Ragnarr\".\nLa leggenda.\nLa leggenda di Ragnarr Lo\u00f0br\u00f3k ci \u00e8 pervenuta principalmente attraverso tre fonti: \"Ragnarssaga lo\u00f0br\u00f3kar\" (Saga di Ragnarr Lo\u00f0br\u00f3k), \"Ragnarssona \u00fe\u00e1ttr\" (Racconto dei figli di Ragnarr), scritte in lingua norrena, e il libro nono del \"Gesta Danorum\" di Saxo Grammaticus, in latino.\nSaghe islandesi.\nSecondo la \"saga di Ragnar Lodbrok\", e molte altre fonti islandesi, Ragnar era figlio del re svedese Sigur\u00f0r Hringr. Quasi tutte le saghe concordano sul fatto che il re danese Randver fosse il padre di Sigur\u00f0r, con la \"saga di Hervarar\" che citava sua moglie \u00c5sa, figlia del re Harald della Norvegia. Secondo la storia, Randver era figlio di Aud (che la saga di Herv\u00f6r chiama Alfhild), a sua volta figlia del leggendario re scandinavo Ivar Vidfamne. Dopo la morte del re Ivar Vidfamne, Harald, conquist\u00f2 tutto il territorio di suo nonno e divenne noto come Harald Hildetand. Il nipote di Harald, Sigur\u00f0r Hringr divenne il re principale della Svezia dopo la morte di Randver. Sigur\u00f0r e Harald combatterono la battaglia di Br\u00e1vellir nelle pianure dell'\u00d6sterg\u00f6tland, dove morirono Harald e molti dei suoi uomini. Sigur\u00f0r govern\u00f2 quindi Svezia e Danimarca (a volte identificato come un re danese Sigfred, che govern\u00f2 da circa il 770 fino alla sua morte prima dell'804). Ebbe un figlio con la principessa norvegese Alfhild del semi-mitico popolo \u00c1lfar, Ragnar Lodbrok, che gli successe. Eysteinn Beli, che secondo la saga di Hervarar era il figlio di Harald Hildetand, govern\u00f2 la Svezia qualche tempo dopo Sigur\u00f0r, fino a quando non fu ucciso dai figli di Ragnar e Aslaug.\n\"Ragnarssaga lo\u00f0br\u00f3kar\".\nRagnar, figlio di re Sigur\u00f0r \"Hringr\" (cio\u00e8 \"armilla\"), successe al padre sul trono di Danimarca e Svezia in giovane et\u00e0.\nHerrau\u00f0r, \"jarl\" di G\u00f6tland, ha una figlia chiamata \u00de\u00f3ra \"borgarhj\u00f6rtr\", cio\u00e8 \"cervo della cittadella\", alla quale aveva donato un serpentello. Il serpente, cresciuto, era divenuto un enorme \"Lindworm\" (drago nordico) e Herru\u00f0r aveva promesso un grande tesoro e la figlia in sposa a chi avesse ucciso il rettile. Ragnarr, informato del fatto, si fece preparare un mantello e un paio di brache di cuoio rinforzate, che gli permettessero di resistere ai morsi e al veleno del rettile: per questo si guadagn\u00f2 il soprannome di Lo\u00f0br\u00f3k (\"brache di cuoio\"). Di buon mattino si rec\u00f2 al palazzo dello \"jarl\", che il serpente avvolgeva con le sue immense spire: egli affront\u00f2 la bestia e la uccise, poi si allontan\u00f2 senza che nessuno lo vedesse, fatta eccezione per \u00de\u00f3ra. Questa, invaghitasi subito dell'eroe, chiese al padre di radunare l'assemblea per trovare chi avesse compiuto l'impresa: era infatti rimasta conficcata nel corpo del serpente la punta della lancia del giovane guerriero e si poteva verificare con facilit\u00e0 chi fosse in possesso dell'arma spezzata corrispondente. Ragnarr venne riconosciuto come uccisore del serpente e \u00de\u00f3ra gli fu concessa in sposa.\nDa \u00de\u00f3ra Ragnarr ebbe due figli: Eirekr \"v\u00e4derhatt\", cio\u00e8 \"cappello di vento\", e Agnarr. Dopo qualche tempo \u00de\u00f3ra mor\u00ec a causa di una malattia.\nAbbattuto dalla morte dell'amatissima moglie, Ragnarr tent\u00f2 di distrarsi con nuove spedizioni vichinghe. Fermatosi per una sosta in Norvegia, invi\u00f2 alcuni uomini a procurarsi il pane ed essi fecero ritorno decantando le lodi di una donna da loro incontrata, a loro dire la pi\u00f9 bella mai veduta. Ragnarr, desideroso di conoscerla, invi\u00f2 alcuni messaggeri che le chiedessero di presentarsi a lui:\n\u00abnon vestita, n\u00e9 nuda; non sazia, n\u00e9 digiuna; e anche che non sia sola, ma neanche accompagnata da alcun uomo\u00bb.\nLa donna, chiamata \u00c1slaug ma soprannominata Kr\u00e1ka, accolse la sfida e si present\u00f2 al sovrano danese vestita di una rete, mentre mangiava un porro e accompagnata da un cane. Ragnarr, compiaciuto dalla scaltrezza della fanciulla e veduto che davvero non poteva esistere donna pi\u00f9 bella, decise di prenderla in moglie. Kr\u00e1ka chiese a Ragnarr di non consumare il matrimonio nelle prime tre notti di nozze, dicendo che altrimenti dalla loro unione sarebbe nato un figlio deforme. Ragnarr non prest\u00f2 ascolto a tale profezia e giacque con la sposa. Kr\u00e1ka gener\u00f2 cos\u00ec \u00cdvarr \"inn beinlausi\", cio\u00e8 \"senz'ossa\", nato appunto privo delle ossa nelle gambe. \u00cdvarr si dimostr\u00f2 fin da ragazzo assai saggio e astuto, tanto che in futuro si guadagner\u00e0 il titolo di bersekr. A \u00cdvarr seguono altri figli: Bj\u00f6rn \"j\u00e1rns\u00ed\u00f0a\", cio\u00e8 \"fianchi di ferro\", Hv\u00edtserkr, Ubbe e R\u00f6gnvaldr.\nPassarono molti anni e i figli di Ragnarr diventarono guerrieri valorosi e famosi vichinghi, come loro padre. Ragnarr frattanto s'innamor\u00f2 di Ingibj\u00f6rg, figlia di re Eysteinn di Svezia, e decise di sposarla e di ripudiare Kr\u00e1ka. Kr\u00e1ka ricevette la notizia da tre uccelli e, quando Ragnarr fece ritorno dal suo viaggio presso Eysteinn, lo preg\u00f2 di non lasciarla. In questa occasione rivel\u00f2 al marito, che la credeva figlia di contadini, i suoi veri natali: i suoi genitori erano Sigur\u00f0r \"F\u00e1fnisbani\", cio\u00e8 \"uccisore del drago F\u00e1fnir\", e Brynhildr e il suo vero nome era \u00c1slaug. A prova del fatto \u2013 profetizz\u00f2 \u00c1slaug \u2013 le nascer\u00e0 un figlio che porta il segno del serpente nell'occhio: nacque cos\u00ec Sigur\u00f0r \"ormr \u00ed auga\u201d\", cio\u00e8 \"serpente nell'occhio\", che ha in fondo all'occhio una sagoma guizzante simile a un serpente.\nEysteinn, oltraggiato dall'improvviso ripensamento di Ragnarr, che ora rifiutava di sposare sua figlia, spezz\u00f2 l'alleanza con il re danese. Agnarr e Eirekr, figli di \u00de\u00f3ra, decisero per questo di attaccare Eysteinn, nonostante il padre avesse loro vietato di farlo. Entrambi vennero uccisi dal re svedese. La vendetta dei fratelli non tard\u00f2 ad arrivare: \u00cdvarr, Ubbe, Bj\u00f6rn, Hv\u00edtserkr e Sigur\u00f0r, sostenuti dalla stessa \u00c1slaug (che assunse da allora il nome Randal\u00edn), invasero il regno di Eysteinn e uccisero il sovrano.\nRagnarr, venuto a conoscenza dell'impresa dei figli, si adir\u00f2 molto, poich\u00e9 avevano agito senza la sua approvazione, mentre egli era occupato in altre spedizioni, e non lo avevano aspettato per compiere la vendetta. Constatato inoltre che le loro imprese rischiavano di oscurare la sua fama, il vecchio eroe decise di conquistare l'Inghilterra, e part\u00ec con due sole navi, peraltro inadatte all'impresa. Inutilmente Randal\u00edn lo preg\u00f2 di desistere: non potendo impedire la partenza del marito, ella gli fece dono di una tunica magica, impenetrabile alle armi. Ragnarr salp\u00f2 cos\u00ec per il suo ultimo viaggio. Fatto naufragio, l'eroe raggiunse con alcuni uomini la costa inglese, ma dopo una rapida e sanguinosa battaglia, venne catturato da re Ella, ignaro della sua identit\u00e0. Vedendo nello sconosciuto invasore un pericolo, Ella diede l'ordine di gettarlo in un pozzo pieno di serpenti. La veste magica di Randal\u00edn tuttavia protesse Ragnarr dai morsi dei rettili, cos\u00ec Ella fu costretto a farlo spogliare. Ragnarr, prima di morire, pronunci\u00f2 la frase:\n\u00abStrepiterebbero i porcellini se sapessero quello che il verro patisce\u00bb.\nRe Ella comprese troppo tardi che il prigioniero era Ragnarr Lo\u00f0br\u00f3k e, terrorizzato dalla vendetta dei suoi figli, ordin\u00f2 di trarlo dal pozzo, ma Ragnarr era gi\u00e0 morto.\n\"Gesta Danorum\" di Saxo Grammaticus.\nRagnarr, figlio di Sigur\u00f0r Hringr, assistette, ancora bambino, alle lotte di potere tra il padre e il cugino, e, alla morte del genitore, divenne re di Danimarca. Ricevuta la notizia della morte del nonno, re di Norvegia, ucciso dal re svedese Fr\u00f8, intervenne grazie al sostegno di un esercito di donne-guerriere, che gli garantirono la vittoria. Il ragazzo s'innamor\u00f2 di una di queste, Lathgertha. La fanciulla finse di concedere al giovane eroe un appuntamento amoroso, ma, sul luogo dell'incontro, fece trovare al pretendente due bestie inferocite, un orso e un cane. Regnerus (Ragnarr) affront\u00f2 ed uccise le due fiere senza esitazione e Lathgertha, impressionata, accett\u00f2 di sposarlo. Dal matrimonio nacquero due gemelle, di cui non ci \u00e8 stato trasmesso il nome, e un figlio, Fridlevus (Fri\u00f0leifr). Dopo tre anni di pace Ragnarr ritorn\u00f2 in Danimarca, dove sed\u00f2 una rivolta che mirava a togliergli il trono.\nIl re svedese Herothus aveva una figlia chiamata Thora, alla quale aveva donato due serpentelli. I serpenti, cresciuti, erano divenuti enormi \"Lindworm\" (drago nordico) e Herothus aveva promesso la figlia in sposa a chi avesse ucciso i rettili. Ragnarr, intenzionato a ripudiare Lathgertha, si rec\u00f2 in Svezia e uccise i due draghi, vestendo un paio pantaloni villosi che lo proteggevano dai morsi dei rettili. Il giovane eroe conquist\u00f2 in questo modo la mano di Thora e, a causa del suo bizzarro abbigliamento, si guadagn\u00f2 l'epiteto \"Lothbrog\", cio\u00e8 \"brache di pelo\".\nDa Thora Regnerus ebbe due figli: Rathbarth (Rathbarthus) e Dunvat. Altri figli furono Sigurd, Bjorn, Agnerus e Ivarr, avuti forse dalla terza moglie, Suanlogha. Da Suanlogha nacquero anche Regnaldus, Ericus \"ventosus pilleus\" e Withserc.\nNel sedare una nuova rivolta, che aveva posto sul suo trono un tale Haraldus, Ragnarr fu sostenuto dalla ex-moglie Lathgertha. Quest'ultima, fatto ritorno nel proprio regno, uccise il suo secondo marito per regnare da sola. Durante la battaglia Sywardus vene gravemente ferito e, trasportato in una cittadina vicina, fu affidato alle cure dei medici. Quando si incominciava a disperare riguardo alla sua salute, il dio Othinus (Odino) apparve sotto le spoglie di un viandante e guar\u00ec le ferite del giovane, quindi sparse negli occhi di Sywardus una polvere che produceva nelle sue pupille delle forme simili a serpenti: per questo egli venne soprannominato Sywardus \"occhio di serpe\".\nAbbattuto dalla morte di Thora, stroncata da una malattia, Regnerus tent\u00f2 di distrarsi con nuove spedizioni vichinghe. Intraprese dunque una campagna in Inghilterra, durante la quale uccise il re del paese, Hama, padre del giovane Hella. In seguito a una nuova rivolta di Haraldus, insegu\u00ec il ribelle fino in Sassonia, dove affront\u00f2 addirittura le schiere dell'imperatore Carlo Magno, uscendo vincitore anche da questo scontro.\nSeguirono per Ragnarr anni di pace, durante i quali sedusse la figlia di Hesbern, un uomo di umili origini (cosa assai sconveniente per la mentalit\u00e0 dell'epoca), la quale gli gener\u00f2 un figlio, Ubbe.\nRagnarr intraprese numerose altre spedizioni e, dopo una serie di gloriose vittorie, sub\u00ec una disonorevole sconfitta dalle trib\u00f9 dei Finni. Ubbo, nel frattempo divenuto un uomo, fu spinto dal nonno Hesbernus a dichiarare guerra al padre, verso il quale nutriva grande astio. Ragnarr ebbe la meglio, uccise nella battaglia Hesbernus e prese prigioniero il figlio ribelle. Dopo non molto padre e figlio si riconciliarono e Ubbo ottenne onore e stima.\nRagnarr, partito per nuovi viaggi, fu costretto a far ritorno in patria, dove Haraldus, convertitosi al cristianesimo per ottenere il favore dell'imperatore franco Ludovico il Pio, aveva preso nuovamente il potere. Ragnarr, sconfitto Haraldus, ristabil\u00ec il paganesimo.\nIn Irlanda il re Hella, che gi\u00e0 pi\u00f9 volte era entrato in conflitto con i danesi, pass\u00f2 a fil di spada quanti erano legati a Ragnarr. Quest'ultimo non tard\u00f2 a radunare una flotta per vendicarsi, ma nello scontro ebbe la peggio e venne catturato da Hella, che lo gett\u00f2 in carcere, dandolo in pasto alle vipere. Morendo Ragnarr pronuncia la frase:\n\u00abSe i porcellini conoscessero il supplizio del verro, senza dubbio irromperebbero dal recinto e si affretterebbero a liberarlo dalla pena\u00bb.\nHella comprese che le parole erano riferite alla vendetta dei figli e, terrorizzato, ordin\u00f2 di allontanare i serpenti, ma Ragnarr era gi\u00e0 morto."}
{"id": "1652991", "revid": "1262220", "url": "https://it.wikipedia.org/wiki?curid=1652991", "title": "Vix dum a nobis", "text": " Vix dum a nobis \u00e8 un'enciclica di Papa Pio IX, pubblicata il 7 marzo 1874 e scritta all'Episcopato austriaco.\nIl Pontefice descrive la situazione della Chiesa in Austria, e denunzia i progetti di leggi statale che ledono il Concordato stipulato nel 1855, vedendovi in essi un ritorno al giuseppinismo. Inoltre ribadisce il valore del Concordato ed invita l'Episcopato a trovare i mezzi pi\u00f9 efficaci per assicurare alla Chiesa la sua libert\u00e0"}
{"id": "1652997", "revid": "767487", "url": "https://it.wikipedia.org/wiki?curid=1652997", "title": "Margina", "text": "Margina (in ungherese \"Marzsina\", in tedesco \"Marschina\") \u00e8 un comune della Romania di 2.363 abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 9 villaggi: Breazova, Bulza, Co\u0219evi\u021ba, Co\u0219teiu de Sus, Gro\u0219i, Margina, Neme\u0219e\u0219ti, Sinte\u0219ti, Zorani.\nIl principale monumento del comune \u00e8 la chiesa lignea \"Cuvioasa Paraschiva\", costruita nel 1797.\nMargina ha dato i natali allo scrittore Sorin Titel (1935-1985)."}
{"id": "1652998", "revid": "161374", "url": "https://it.wikipedia.org/wiki?curid=1652998", "title": "L'Omicidio di Lino Sabbadin", "text": ""}
{"id": "1653001", "revid": "161374", "url": "https://it.wikipedia.org/wiki?curid=1653001", "title": "L'Omicidio di Pierluigi Torregiani", "text": ""}
{"id": "1653003", "revid": "104458", "url": "https://it.wikipedia.org/wiki?curid=1653003", "title": "Hans Petter Buraas", "text": "Biografia.\nStagioni 1993-1998.\nOriginario di Gjettum di B\u00e6rum, Buraas debutt\u00f2 in campo internazionale ai Mondiali juniores di Monte Campione/Colere 1993, ottenendo come miglior piazzamento il 17\u00ba posto nello slalom gigante. Nella stessa manifestazione iridata giovanile, l'anno successivo a Lake Placid, conquist\u00f2 la medaglia di bronzo nella stessa specialit\u00e0. Esord\u00ec in Coppa del Mondo il 3 dicembre 1994 a Tignes in slalom gigante, non riuscendo a qualificarsi per la seconda manche.\nDivenuto slalomista puro, Buraas 10 il gennaio 1997 colse il suo ultimo successo in Coppa Europa, a Donnersbachwald, e il giorno successivo l'ultimo podio (3\u00ba), nella medesima localit\u00e0. Si aggiudic\u00f2 il primo podio in Coppa del Mondo il 15 dicembre 1997 nello slalom speciale disputato a Sestriere, piazzandosi 3\u00ba alle spalle del connazionale Finn Christian Jagge e dell'austriaco Thomas Sykora. Convocato per i XVIII Giochi olimpici invernali di , sua prima presenza olimpica, Buraas onor\u00f2 la partecipazione aggiudicandosi la medaglia d'oro vincendo la gara davanti al compagno di squadra Ole Kristian Furuseth e a Sykora.\nStagioni 1999-2008.\nNel 1999 dopo esord\u00ec anche ai Campionati mondiali, ma nella rassegna iridata di Vail/Beaver Creek non complet\u00f2 la prova. L'11 dicembre 2000 sulle nevi di Sestriere conquist\u00f2 l'unica vittoria di carriera in Coppa del Mondo, mentre ai successivi Mondiali di Sankt Anton am Arlberg 2001 non complet\u00f2 la prima manche. Ottenne l'ultimo podio in Coppa del Mondo il 28 gennaio 2003 concludendo 3\u00ba nella gara in notturna di Schladming, dietro al finlandese Kalle Palander e all'austriaco Benjamin Raich.\nFuori gara ai Mondiali di Sankt Moritz 2003, anche ai XX Giochi olimpici invernali di , sua ultima presenza olimpica, non complet\u00f2 la prova; ai Mondiali di \u00c5re 2007, suo congedo iridato, si piazz\u00f2 8\u00ba. Abbandonata la Coppa del Mondo al termine della stagione 2006-2007 (disput\u00f2 l'ultima gara il 4 marzo a Kranjska Gora, senza concludere la prima manche), si ritir\u00f2 definitivamente in occasione dei Campionati norvegesi del 2008.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nCoppa Europa.\nCoppa Europa - vittorie.\nLegenda:\nSL = slalom speciale"}
{"id": "1653005", "revid": "1543377", "url": "https://it.wikipedia.org/wiki?curid=1653005", "title": "M\u0103n\u0103\u0219tiur", "text": "M\u0103n\u0103\u0219tiur (fino al 1924 \"M\u0103n\u0103\u0219tur\", in ungherese \"B\u00e9gamonostor\", in tedesco \"Monostor\") \u00e8 un comune della Romania di 1.706 abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 4 villaggi: M\u0103n\u0103\u0219tiur, P\u0103durani, Remetea-Lunc\u0103, Topla.\nIl monumento pi\u00f9 importante del comune \u00e8 la chiesa lignea di Topla, dedicata ai SS. Arcangeli Michele e Gabriele (\"Sfin\u0163ii Arhangheli Mihail \u0219i Gavriil\"), costruita ai primi del XVIII secolo e contenente un ciclo pittorico datato 1747."}
{"id": "1653007", "revid": "287204", "url": "https://it.wikipedia.org/wiki?curid=1653007", "title": "Manastiur", "text": ""}
{"id": "1653008", "revid": "729019", "url": "https://it.wikipedia.org/wiki?curid=1653008", "title": "Sara Parise", "text": "Carriera.\nNata a Bolzano, ma cresciuta nella vicina Vadena, Sara Parise ha iniziato la sua attivit\u00e0 agonistica con la societ\u00e0 SSV Leifers di Laives. Ha poi gareggiato per le Fiamme Gialle.\nNel suo palmar\u00e8s figurano due medaglie d'argento ai campionati europei di nuoto 2000 ad Helsinki, nelle due staffette 4x100 e 4x200 stile libero.\nHa partecipato alle Olimpiadi di Sydney 2000 (nelle due staffette e nei 200\u00a0m individuali stile libero) ed Atene 2004 (nelle due staffette).\nOltre ad aver collezionato molti titoli italiani, \u00e8 stata primatista italiana in diverse specialit\u00e0. Tra gli altri primati, \u00e8 stata la prima donna italiana, nel 2001, a scendere sotto il minuto nei 100\u00a0m farfalla.\nPalmar\u00e8s.\nCampionati italiani.\n18 titoli individuali, cos\u00ec ripartiti:\n\"nd = non disputata\""}
{"id": "1653012", "revid": "1262220", "url": "https://it.wikipedia.org/wiki?curid=1653012", "title": "Omnem sollicitudinem", "text": " Omnem sollicitudinem \u00e8 un'enciclica di Papa Pio IX, pubblicata il 13 maggio 1874 e scritta all'Episcopato ruteno.\nIl Pontefice descrive la situazione della Chiesa greco-cattolica rutena, in particolare dell'eparchia di Che\u0142m, ove molti cattolici erano forzatamente costretti a passare all'ortodossia, cio\u00e8 alla Chiesa ufficiale russa."}
{"id": "1653013", "revid": "179152", "url": "https://it.wikipedia.org/wiki?curid=1653013", "title": "Bressanone - Brixen", "text": ""}
{"id": "1653014", "revid": "767487", "url": "https://it.wikipedia.org/wiki?curid=1653014", "title": "Moravi\u021ba", "text": "Moravi\u021ba (in ungherese \"Temesm\u00f3ra\", in tedesco \"Morawitz\") \u00e8 un comune della Romania di 2.483 abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 4 villaggi: Dejan, Gaiu Mic, Moravi\u021ba, Stamora German\u0103."}
{"id": "1653015", "revid": "287204", "url": "https://it.wikipedia.org/wiki?curid=1653015", "title": "Moravita", "text": ""}
{"id": "1653019", "revid": "486946", "url": "https://it.wikipedia.org/wiki?curid=1653019", "title": "Garret Wesley, 1\u00b0 conte di Mornington", "text": ""}
{"id": "1653021", "revid": "339392", "url": "https://it.wikipedia.org/wiki?curid=1653021", "title": "Gare d'Orsay", "text": ""}
{"id": "1653022", "revid": "729019", "url": "https://it.wikipedia.org/wiki?curid=1653022", "title": "Onicomicosi", "text": "Per onicomicosi in campo medico, si intende una patologia della lamina (una parte dell'unghia). Si tratta di una forma di onicopatia derivante dall'azione di funghi patogeni (principalmente Trichophyton rubrum e il Trichophyton mentagrophytes). Per una corretta diagnosi bisogna effettuare esami specifici poich\u00e9 la patologia pu\u00f2 essere facilmente confusa con altre malattie (ad es. dermatite, paronichia, tungiasi).\nTipologia.\nLa tipologia si basa principalmente su come appare la lamina nel soggetto:\nEpidemiologia.\nSi manifesta maggiormente nell'et\u00e0 adulta.\nSintomatologia.\nI sintomi sono onicolisi, cambiamenti cromatici, onicomadesi (perdita dell'unghia).\nEziologia.\nGli agenti patogeni che comportano l'insorgenza dell'onicomicosi sono molteplici e vari:\ndiverse forme del Trichophyton (rubrum, interdigitale, ecc.), Epidermophyton floccosum, ma anche muffe e candida.\nTerapie.\nIl trattamento prevede l'uso di farmaci specifici quali antimicotici, fra cui terbinafina, ketoconazolo, ciclopiroxolamina e itraconazolo. La somministrazione di tali principi attivi deve essere protratta di solito per un arco temporale piuttosto ampio. Attualmente si stanno cercando altri metodi (come la terapia d'urto) che permettano di accelerare la cura."}
{"id": "1653030", "revid": "599013", "url": "https://it.wikipedia.org/wiki?curid=1653030", "title": "Besiktas Jimnastik Kul\u00fcb\u00fc", "text": ""}
{"id": "1653032", "revid": "110157", "url": "https://it.wikipedia.org/wiki?curid=1653032", "title": "Accoppiamento ossidativo", "text": "Un accoppiamento ossidativo \u00e8 una reazione di chimica organica che coinvolge due substrati idrocarburici i quali, in presenza di un catalizzatore spesso di tipo metallico, generano radicali liberi che condensando formando un nuovo legame (generalmente C-O, C-N, oppure C-C), per cui lo stato di ossidazione degli atomi coinvolti nell'accoppiamento risulta superiore.\nLe reazioni di accoppiamento ossidativo si dividono comunemente in due ulteriori classi: \nRappresenta un tipo di reazioni molto importante nella sintesi organica in quanto permettono creare legami carbonio-carbonio e carbonio-eteroatomo.\nUn esempio importante \u00e8 quello in cui un gruppo principale di un composto organometallico (dove gli atomi di carbonio si legano a un atomo di metallo mediante legame covalente) del tipo R-M (R=frammento organico e M=centro del gruppo principale) reazione con un alogenuro organico del tipo R'X con la formazione di un nuovo legame carbonio-carbonio per dare come prodotto R-R': \nI contributi per lo studio di questo genere di reazioni da parte di Ei-ichi Negishi e Akira Suzuki furono riconosciuto con il Premio Nobel per la chimica nel 2010, premio condividiso con Richard Heck.\nMeccanismo.\nIl meccanismo di reazione, generalmente, inizia con una addizione ossidativa di un alogenuro organico con la presenza di un catalizzatore. Successivamente, il secondo substrato subisce una transmetallazione che dispone i due substrati nello stesso centro metallico. L'ultimo passo \u00e8 l'eliminazione riduttiva dei due substrati di accoppiamento per rigenerare il catalizzatore e formare il prodotto organico stabilito.\nI gruppi organici insaturi si accoppiano pi\u00f9 facilmente, soprattutto grazie alla facilit\u00e0 con danno una reazione di addizione: i prodotti intermedi, quindi, sono meno inclini alla reazione di eliminazione dell'idruro.\nI tassi di eliminazione riduttiva reguono questo ordine: vinile-vinilo &gt; fenile-fenilo &gt;alchile-alchilo.\nCatalizzatori.\nIl catalizzatore metallico pi\u00f9 comune \u00e8 il palladio, anche se alcuni processi usano spesso nichel e rame. Le reazioni catalizzate dal palladio hanno moltiplici vantaggi tra cui la tolleranza al gruppo funzionale e la bassa sensibilit\u00e0 all'acqua e aria dei composti di organopalladio.\nGruppo uscente.\nIl gruppo uscente X, generalmente, \u00e8 bromuro, ioduro o triflato: i gruppi uscenti ideali sono i cloruri per il fatto sono pi\u00f9 economici di altri composti simili. I metalli del gruppo principale nel composto organometallico sono stagno, zinco o boro.\nCondizioni dell'accoppiamento.\nPremesso che molte reazioni di accoppiamento includoro reagenti suscettibili all'acqua e ossigeno, \u00e8 opportuno supporre che tutte le reazioni di accoppiamento si realizzino escludendo l'acqua. Tuttavia, si possono realizzare accoppiamenti con composti di palladio in soluzione acquosa, usando fosfina solforosa solubile in acqua, ottenuta dalla reazione di trifenilfosfina con acido solforico. In generale, l'ossigeno dell'aria altera pi\u00f9 dell'acqua in quanto le reazioni vengono prodotte attraverso complessi metallici insaturati che possiedono 18 elettroni di valenza.\nTipi di accoppiamento.\nLe reazioni di accoppiamento possono cos\u00ec classificarsi:\nAltre reazioni.\nAccoppiamento in mezzo acquoso.\nUno studio ha mostrato una nuova reazione di accoppiamento insolita nella quale partecipa un composto \"organomolibdeno\" che si mantiene stabile per 30 anni senza mostrare alcun segno di degradazione, ma che si decompone in acqua per formare 2-butino. Secondo gli investigatori, questa nuova reazione apre la strada per la chimica organometallica in un mezzo acquoso.\nAccoppiamento di areni fluorurati.\nQuesto metodo di accoppiamento incrociato di alogenuri arilici con areni fluorurati, catalizzato dal palladio, fu studiato da Keith Fagnou e dai suoi colleghi di lavoro. Anche questa reazione \u00e8 piuttosto insolita in quanto si tratta di un'attivazione del legame carbonio-carbonio con una differenza di elettroni:\nApplicazioni.\nMolte reazioni di accoppiamento sono usate nell'industria farmaceutica."}
{"id": "1653033", "revid": "729019", "url": "https://it.wikipedia.org/wiki?curid=1653033", "title": "Etsi multa luctuosa", "text": " Etsi multa \u00e8 un'enciclica di Papa Pio IX, pubblicata il 21 novembre 1873.\nIl Pontefice denuncia gli attacchi sempre pi\u00f9 frequenti ai diritti e alla libert\u00e0 della Chiesa. In particolare, si sofferma sulla situazione in Germania (Kulturkampf), criticando la politica del Bismarck; e sulla situazione in Svizzera, denunciando i tentativi dei legislatori elvetici di introdurre l'elezione democratica e popolare dei parroci. Alla base di questi attacchi alla Chiesa, il Pontefice vi vede le sette, tra cui la Massoneria, definita la \u00ab \"Sinagoga di Satana\" \u00bb.\nEsordio.\n\u00ab \"Si meraviglier\u00e0 forse qualcuno di Voi, Venerabili Fratelli, che la guerra che oggi si muove alla Chiesa Cattolica si espanda tanto. Ma chiunque conosce il carattere, gli obiettivi ed il proposito delle sette, sia che si chiamino massoniche, sia che si chiamino con qualsivoglia altro nome, e li paragoni al carattere, al modo, e all'ampiezza di questa guerra, da cui la Chiesa \u00e8 assalita quasi da ogni parte, non potr\u00e0 certamente dubitare che questa calamit\u00e0 non si debba attribuire alle frodi ed alle macchinazioni di quelle sette. Da esse infatti \u00e8 formata la sinagoga di Satana, che ordina il suo esercito contro la Chiesa di Cristo, innalza la sua bandiera e viene a battaglia\" \u00bb.\nNella Bibbia.\nL'espressione \"Sinagoga di Satana\" \u00e8 utilizzata soltanto due volte in tutte la Bibbia. \nIl verso di interesse \u00e8 presente nell'Apocalisse di Giovanni, nei due capitoli relativi alle Lettere indirizzate dall'apostolo ed evangelista \"agll angeli delle Sette Chiese dell'Asia\", rispettivamente il secondo e il terzo. Entrambe le sspressioni ricorrono nel medesimo verso::\nSe l'enciclica \"Etsi multa\" non contiene alcun rimando esplicito al Libro dell'Apocalisse, purtuttavia richiama versi provenienti da altri libri della Bibbia. Inoltre, la Sacra Scrittura \u00e8 la fonte primaria dei documenti del Magistero della Chiesa e le citazioni di passi biblici sono in generale relativamente frequenti anche negli altri scritti pubblicati dal beato Pio IX. \nPer queste ragioni, l'espressione \"Sinagoga di Satana\", comune con l'Apocalisse, difficilmente pu\u00f2 rappresentare una semplice coincidenza, quanto piuttosto una scelta espressiva intenzionale che, in modo non esplicito, stabilire un legame di senso e di significato con l'Apocalisse di Giovanni."}
{"id": "1653034", "revid": "1776051", "url": "https://it.wikipedia.org/wiki?curid=1653034", "title": "Solitary", "text": "Solitary \u00e8 il secondo album da solista del cantante Don Dokken, pubblicato il 21 ottobre 2008.\n\u00c8 un album acustico, autoprodotto dal cantante e distribuito esclusivamente ai fan durante il relativo tour quello stesso anno.\nIl brano \"Where the Grass Is Green\" era gi\u00e0 stato registrato da John Norum per il suo album \"Worlds Away\" nel 1996."}
{"id": "1653038", "revid": "339392", "url": "https://it.wikipedia.org/wiki?curid=1653038", "title": "Stazione di Paris Musee d'Orsay", "text": ""}
{"id": "1653039", "revid": "2153076", "url": "https://it.wikipedia.org/wiki?curid=1653039", "title": "Hot Shot (Shaggy)", "text": "Hot Shot \u00e8 il quinto album in studio del cantante giamaicano-statunitense Shaggy, pubblicato l'8 agosto 2000.\nL'album ha venduto 6 milioni di copie solo negli Stati Uniti, ottenendo 6 dischi di platino.\nLa canzone \"Dance and Shout\" \u00e8 a met\u00e0 strada tra un campionamento e una cover della canzone \"Shake Your Body (Down to the Ground)\" dei Jacksons."}
{"id": "1653040", "revid": "119580795", "url": "https://it.wikipedia.org/wiki?curid=1653040", "title": "Lorena (Brasile)", "text": "Lorena \u00e8 un comune del Brasile nello Stato di San Paolo, parte della mesoregione della Vale do Para\u00edba Paulista e della microregione di Guaratinguet\u00e1.\nLa citt\u00e0 di Lorena si trova sulla \"Dutra\" che collega Sao Paulo a Rio De Janeiro, la principale arteria del Brasile.\nGrazie alla sua posizione strategica, la sua popolazione \u00e8 sensibilmente aumentata e vi hanno trovato sede molti stabilimenti di industria e di commercio.\nLa sua popolazione \u00e8 prevalentemente bianca. "}
{"id": "1653044", "revid": "767487", "url": "https://it.wikipedia.org/wiki?curid=1653044", "title": "Robert Zabica", "text": "Zabica ha giocato come portiere. Ha rappresentato la Nazionale australiana per 28 volte e ha anche disputato alcune partite la selezione del Australia Occidentale.\nCarriera.\nZabica ha iniziato la sua carriera con il Cockburn City poi \u00e8 passato all'Adelaide City dove \u00e8 rimasto per sette stagioni, vincendo la National Soccer League nel 1992 e nel 1994. Ha giocato per la Nazionale australiana le qualificazioni ai Mondiali del 1994, dove l'Australia perse i play-off con l'Argentina. Un infortunio al ginocchio l'ha costretto a ritirarsi dalla Nazionale, ma ha continuato lo stesso a giocare. Nel 1995 con il Dalmatinac ha vinto la Coppa D'Orsogna. Fece il suo debutto con la Nazionale del suo Stato a 31 anni, battendo il West Ham nel 1995, poi gioc\u00f2 altri cinque match. \u00c8 tornato nella massima serie australiana nel 1997, facendo sette apparizioni con i Perth Glory arrivando cos\u00ec a 202 presenze nella massima serie australiana. Ha giocato tre partite con il Bradford City (1997), poi \u00e8 tornato a giocare con i Perth Glory, poi con il Bayswater City, l'Inglewood United e il Fremantle City."}
{"id": "1653046", "revid": "1305772", "url": "https://it.wikipedia.org/wiki?curid=1653046", "title": "Aparecida (San Paolo)", "text": "Aparecida \u00e8 un comune del Brasile nello stato di San Paolo, parte della mesoregione della Vale do Para\u00edba Paulista e della microregione di Guaratinguet\u00e1. Vi ha sede l'arcidiocesi di Aparecida. Ad Aparecida si \u00e8 riunita tra il 13 ed il 31 maggio 2007, alla presenza di papa Benedetto XVI, la V conferenza generale dell'episcopato latinoamericano, organizzata dal Consiglio episcopale latinoamericano (CELAM)."}
{"id": "1653047", "revid": "1149807", "url": "https://it.wikipedia.org/wiki?curid=1653047", "title": "Lucky Day (Shaggy)", "text": "Lucky Day \u00e8 il sesto album del cantante giamaicano Shaggy, pubblicato nel 2002."}
{"id": "1653049", "revid": "104458", "url": "https://it.wikipedia.org/wiki?curid=1653049", "title": "Andrine Flemmen", "text": "Gigantista di buon livello in attivit\u00e0 tra la fine degli anni 1990 e l'inizio del decennio successivo, ottenne in carriera tre vittorie in Coppa del Mondo, tutte in slalom gigante. Raggiunse l'apice della carriera vincendo la medaglia d'argento, sempre nella medesima specialit\u00e0, in occasione dei Mondiali disputati nel 1999 a Vail/Beaver Creek, negli Stati Uniti.\nBiografia.\nStagioni 1993-1998.\nLa Flemmen, originaria di Bergen, debutt\u00f2 in campo internazionale ai Mondiali juniores di Monte Campione/Colere 1993 e ottenne il primo piazzamento in Coppa del Mondo il 17 gennaio 1994 a Cortina d'Ampezzo, in supergigante (51\u00aa). In quella stessa stagione ottenne il suo miglior piazzamento di carriera nella classifica generale di Coppa Europa, 3\u00aa, e vinse la classifica di supergigante. Due anni dopo nel circuito continentale s'impose invece nella classifica di slalom gigante.\nEsord\u00ec ai Campionati mondiali in occasione della rassegna iridata di Sestriere 1997, dove fu 10\u00aa nello slalom gigante e non concluse lo slalom speciale. All'inizio della stagione successiva, il 21 novembre 1997 a Park City, colse il suo primo podio in Coppa del Mondo: 3\u00aa in slalom gigante; in seguito debutt\u00f2 ai Giochi olimpici invernali: a si classific\u00f2 10\u00aa nello slalom gigante e non concluse lo slalom speciale.\nStagioni 1999-2006.\nIl 24 ottobre 1998 ottenne a S\u00f6lden la sua prima vittoria in Coppa del Mondo, sempre in slalom gigante; successivamente partecip\u00f2 ai Mondiali di Vail/Beaver Creek 1999, dove vinse la medaglia d'argento nella medesima specialit\u00e0 e si classific\u00f2 4\u00aa nello slalom speciale. Quella stagione fu anche la sua migliore in Coppa del Mondo, con il 9\u00ba posto nella classifica generale e il 3\u00ba in quella di slalom gigante. Sempre in slalom gigante ai Mondiali di Sankt Anton am Arlberg 2001 fu 12\u00aa; nel 2002 ottenne la sua ultima vittoria in Coppa Europa, il 17 gennaio a Sankt Sebastian, e partecip\u00f2 ai XIX Giochi olimpici invernali di , sua ultima presenza olimpica, senza concludere la prova.\nIl 26 ottobre 2002 colse ancora a S\u00f6lden la sua ultima vittoria, nonch\u00e9 ultimo podio, in Coppa del Mondo, sempre in slalom gigante; un mese dopo, il 28 novembre a \u00c5l, arriv\u00f2 l'ultimo podio in Coppa Europa (3\u00aa). Nella stessa stagione si conged\u00f2 anche dalle rassegne iridate, con il 9\u00ba posto ottenuto a Sankt Moritz 2003. La sua ultima gara in Coppa del Mondo fu lo slalom gigante di Hafjell/Kvitfjell del 5 marzo 2006, non concluso; la Flemmen si conged\u00f2 dal Circo bianco in occasione dei Campionati norvegesi 2006, il 25 marzo successivo.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nCoppa Europa.\nCoppa Europa - vittorie.\nLegenda:\nGS = slalom gigante"}
{"id": "1653051", "revid": "1262220", "url": "https://it.wikipedia.org/wiki?curid=1653051", "title": "Quae in patriarchatu", "text": " Quae in patriarchatu \u00e8 un'enciclica di papa Pio IX, pubblicata il 1\u00ba settembre 1876, scritta al patriarca Yosep VI Audo e ai suoi fedeli circa la difficile situazione interna della Chiesa cattolica caldea."}
{"id": "1653053", "revid": "87465992", "url": "https://it.wikipedia.org/wiki?curid=1653053", "title": "Mia Martini (Profili musicali)", "text": "Mia Martini \u00e8 un album raccolta di Mia Martini, pubblicato nel 1982 dall'etichetta Dischi Ricordi all'interno della collana '\"Profili musicali\", una serie di dischi pubblicati dalla Ricordi e distribuiti, a basso prezzo, tramite le edicole."}
{"id": "1653054", "revid": "767487", "url": "https://it.wikipedia.org/wiki?curid=1653054", "title": "Clothes Drop", "text": "Clothes Drop \u00e8 il settimo album del cantante giamaicano Shaggy, pubblicato nel 2005."}
{"id": "1653055", "revid": "287204", "url": "https://it.wikipedia.org/wiki?curid=1653055", "title": "Diocesi di Santisimo Salvador de Bayamo y Manzanillo", "text": ""}
{"id": "1653056", "revid": "767487", "url": "https://it.wikipedia.org/wiki?curid=1653056", "title": "Intoxication (Shaggy)", "text": "Intoxication \u00e8 il settimo album del cantante giamaicano Shaggy, pubblicato nel 2007."}
{"id": "1653058", "revid": "2171067", "url": "https://it.wikipedia.org/wiki?curid=1653058", "title": "Cruzeiro (San Paolo)", "text": "Cruzeiro \u00e8 un comune del Brasile nello Stato di San Paolo, parte della mesoregione della Vale do Para\u00edba Paulista e della microregione di Guaratinguet\u00e1."}
{"id": "1653059", "revid": "767487", "url": "https://it.wikipedia.org/wiki?curid=1653059", "title": "Shake Your Soul", "text": "Shake Your Soul \u00e8 il primo album in studio dei Baton Rouge, uscito nel 1990 per l'etichetta discografica Atlantic Records."}
{"id": "1653068", "revid": "767487", "url": "https://it.wikipedia.org/wiki?curid=1653068", "title": "Lights Out on the Playground", "text": "Lights Out on the Playground \u00e8 il secondo album in studio dei Baton Rouge, uscito nel 1991 per la East West Records."}
{"id": "1653074", "revid": "110157", "url": "https://it.wikipedia.org/wiki?curid=1653074", "title": "Giardino inglese (Palermo)", "text": "Il parco Piersanti Mattarella, ex Giardino Inglese, \u00e8 un parco pubblico di Palermo progettato nel 1851 dall'architetto Giovan Battista Filippo Basile.\nStoria.\nIl giardino venne progettato da Giovan Battista Filippo Basile nel 1851 seguendo uno schema molto in voga nell'Ottocento, ovvero non creare uno spazio misurato e geometrico (il cosiddetto giardino all'italiana) ma seguire le forme e le irregolarit\u00e0 naturali del terreno dandogli un'aria pi\u00f9 naturale creando appunto un giardino all'inglese (da qui il nome \"giardino inglese\").\nPer rendere l'atmosfera ancora pi\u00f9 suggestiva e pi\u00f9 esotica, secondo il gusto del periodo, furono inserite piante provenienti da tutto il mondo, scelte in collaborazione con il botanico palermitano Vincenzo Tineo (1791\u00a0\u2013 1856), all'epoca Direttore dell'Orto botanico di Palermo.\nStruttura.\nIl giardino comprende due parti, separate dal viale della Libert\u00e0: il bosco e il \"parterre\".\nIl bosco, progettato da Basile rispettando le asperit\u00e0 del terreno, \u00e8 un alternarsi di collinette e piccole valli, attraversato un tempo da sentieri curvilinei in terra battuta e oggi ricoperti dall'asfalto, tra i quali \u00e8 possibile imbattersi in un tempietto progettato da Ernesto Basile ispirandosi all'architettura arabo-normanna e una serra in vetro e ferro battuto (in stato di abbandono, e occasionalmente vittima di vandalismo). Troviamo inoltre numerose sculture sparse per il giardino tra le quali quella di Benedetto Civiletti raffigurante il \"Canaris a Scio\".\nNel \"parterre\" sorge quella che anticamente era denominata \"Villa Garibaldi\" (da non confondere con il Giardino Garibaldi in Piazza Marina), area verde oggi dedicata alla memoria dei giudici Falcone e Morvillo, dove troviamo il monumento equestre a Giuseppe Garibaldi, inaugurato nel 1891 in occasione dell'Esposizione nazionale che si tenne in quell'anno a Palermo; scolpito da Vincenzo Ragusa, il monumento \u00e8 arricchito da due rilievi (\"Lo sbarco a Marsala\" e \"La battaglia al ponte dell'Ammiraglio\") e dal \"Leone di Caprera\" realizzati da Mario Rutelli.\nAccanto al monumento ai caduti a Cefalonia \u00e8 stato eretto un cippo in memoria di Pompeo Colajanni (1906 - 1987) in cui \u00e8 inciso: \nNel giardino inglese si trovano opere di Ernesto Basile, Benedetto Civiletti, Vincenzo Ragusa e Mario Rutelli.\nPurtroppo da 19 anni l'impianto d'illuminazione \u00e8 fuori uso quindi il giardino \u00e8 stato pi\u00f9' volte vittima di atti di vandalismo\nSpecie presenti.\nIl giardino ospita numerose specie esotiche, in gran parte provenienti dall'Orto botanico di Palermo, tra cui diversi grandi esemplari di \"Ficus\u00a0macrophylla\", alcuni vetusti esemplari di \"Cycas revoluta\", piccoli boschetti di albero del drago (\"Dracaena draco\"), fioriture odorose di \"Sophora secundiflora\" e \"Jacaranda mimosifolia\", boschetti di bamb\u00f9 (\"Bambusa vulgaris\"), l'albero della fiamma australiano (\"Brachychiton acerifolius\") e il baniano sacro (\"Ficus benghalensis\")."}
{"id": "1653075", "revid": "1543377", "url": "https://it.wikipedia.org/wiki?curid=1653075", "title": "Baldassar", "text": "Nel racconto biblico.\nNel libro di Daniele Baldassar viene presentato come \"figlio di Nabucodonosor\", il re babilonese che aveva conquistato Gerusalemme e distrutto il regno di Giuda, i cui abitanti furono deportati in Mesopotamia (Esilio babilonese). Alla fine della guerra era stato anche raso al suolo e depredato il Tempio di Salomone. Il nuovo re Baldassar dunque, nel corso di un banchetto, inebriato dal vino, d\u00e0 l'ordine di far portare il vasellame sottratto dal Tempio per usarlo per mangiare e brindare alla gloria dei suoi dei. All'improvviso compare una mano priva di corpo, che scrive sulla parete delle parole enigmatiche e poi si dissolve. Il messaggio recita \"mene mene tekel u-parsin\" (ebraico: \u05de\u05e0\u05d0 ,\u05de\u05e0\u05d0, \u05ea\u05e7\u05dc, \u05d5\u05e4\u05e8\u05e1\u05d9\u05df). Baldassar, spaventato, ordina ai profeti e sapienti della sua corte di spiegargliene il significato, promettendo a chi ne sar\u00e0 in grado di rivestirlo di porpora, ricoprirlo di oro e farne il \"terzo uomo del regno\". Nessuno riesce nell'intento, fino a quando la madre di Baldassar gli suggerisce di convocare l'esule ebreo Daniele, il quale si era distinto per saggezza gi\u00e0 durante il regno del predecessore. Daniele spiega che il messaggio proviene direttamente da Dio, sdegnato per il comportamento sacrilego e l'idolatria di Baldassar, e gli annuncia che i giorni del suo regno sono contati, che lui \u00e8 stato giudicato e che il regno di Babilonia sar\u00e0 spartito tra Medi e Persiani. Baldassar mantiene la parola data e ricompensa Daniele. Quella stessa notte il re finisce ucciso e, come predetto da Daniele, Babilonia viene conquistata da Dario, re dei Medi e dei Persiani.\nL'interpretazione del messaggio lasciato dalla mano al banchetto di Baldassar \u00e8 tutt'oggi discussa, ma sembra vada intesa come un gioco di parole in lingua accadica, tradotto in ebraico. Le parole indicano delle unit\u00e0 di misura e valute diffuse nell'antico Medio Oriente: \"mene\" sta per mina, \"tekel\" per siclo, \"peres\" (da \"u-parsin\") sta per \"mezza mina\", da qui l'interpretazione offerta da Daniele: \"contati (i giorni di Baldassar), pesato (il valore di Baldassar), diviso (il suo regno, tra Medi e Persiani)\". \"U-parsin\" potrebbe anche voler alludere a \"Persia\".\nStoricit\u00e0.\nLa reale esistenza e la regalit\u00e0 di Baldassar sono state ampiamente contestate dalla critica razionalista dei secoli scorsi soprattutto a causa di alcune affermazioni ritenute errate del Libro di Daniele (fino alle ricerche archeologiche degli anni venti unica fonte di notizie) che afferma il fatto che fosse Re di Babilonia e figlio di Nabucodonosor.\nStudi pi\u00f9 recenti hanno potuto dare una certa luce alla figura di Baldassar facendola uscire dal mito in cui era avvolta. La cronologia della dinastia Caldea \u00e8 stata ricostruita alla luce dei documenti e dei ritrovamenti archeologici: questi indicano i tre successori di Nabucodonosor dopo la sua morte avvenuta nel 562 a.C. in Anvil-Marduk, Nargal-Shar-Usur, Labashi-Marduk; quest'ultimo avrebbe perso il trono usurpato da Nabonide (Nabu-na'id) che non apparteneva alla dinastia ma proveniva probabilmente dal nord del regno.\nDai documenti via via tradotti si intravede il fatto che Nabonide fosse autore di \"stranezze religiose\" alterando notevolmente la tradizione fino al punto di stabilirsi per svariati anni nell'Oasi di Teima, nel nord dell'Arabia lasciando il governo di Babilonia proprio a Bel-Shar-Usur (Baldassar), la cui madre era figlia di Nabucodonosor (da cui l'epiteto di \"figlio\" secondo l'uso semitico) che quindi sarebbe stato co-reggente. Questa ricostruzione spiegherebbe perch\u00e9 il libro di Daniele riporta la promessa da questi fatta a Daniele di costituirlo \"terzo\" del regno (e non \"secondo\") se questi avesse interpretato le parole della scritta sul muro.\nDai racconti di Berosso, babilonese e sacerdote di Marduk, \u00e8 possibile intravedere anche l'ostilit\u00e0 della classe sacerdotale nei riguardi di Nabonide, il re del periodo in oggetto fino alla caduta di Babilonia, colpevole proprio di avere abbandonato la citt\u00e0, di non aver pi\u00f9 celebrato la Festa del Nuovo anno e la famosa processione di Babilonia, di avere introdotto divinit\u00e0 estranee al culto babilonese e di aver trasferito il suo interesse a Teima facendone la sua dimora, secondo alcuni, per sedici anni. Il re Nabonide stesso si vanta, nel documento cuneiforme denominato \"Iscrizione di Nabonide\" di essere un restauratore di Templi e di culti, associandosi idealmente a quanto fatto in passato a Babilonia da Nabucodonosor II."}
{"id": "1653076", "revid": "339392", "url": "https://it.wikipedia.org/wiki?curid=1653076", "title": "Pol-Nato Nord Italia", "text": ""}
{"id": "1653077", "revid": "1776051", "url": "https://it.wikipedia.org/wiki?curid=1653077", "title": "Baton Rouge (album)", "text": "Baton Rouge \u00e8 il terzo album in studio dei Baton Rouge, uscito nel 1997 per l'etichetta discografica MTM Music."}
{"id": "1653078", "revid": "339392", "url": "https://it.wikipedia.org/wiki?curid=1653078", "title": "Pol-nato", "text": ""}
{"id": "1653080", "revid": "339392", "url": "https://it.wikipedia.org/wiki?curid=1653080", "title": "Nato Pol", "text": ""}
{"id": "1653082", "revid": "1262220", "url": "https://it.wikipedia.org/wiki?curid=1653082", "title": "Quartus supra vigesimum", "text": " Quartus supra vigesimum \u00e8 un'enciclica di Papa Pio IX, pubblicata il 6 gennaio 1873, sulla situazione della Chiesa cattolica armena e alcuni gravi dissidi interni e dissensi nei confronti della Santa Sede."}
{"id": "1653083", "revid": "729019", "url": "https://it.wikipedia.org/wiki?curid=1653083", "title": "Tic (medicina)", "text": "Con tic si intendono, in campo medico-scientifico, tutti quei movimenti stereotipati, senza uno scopo preciso, che l'individuo compie senza averne il controllo. Se si prova a controllarli possono scaturire contrazioni violente, come reazione al tentativo di contenimento del tic. Il tic \u00e8 un'anomalia rientrante nella casistica dei disordini del movimento.\nPer Umberto Galimberti il tic \u00e8 un \"movimento rapido, ripetitivo, coordinato e stereotipato, ripetuto nella mimica e nella gestualit\u00e0, che si presenta in relazione alla tensione del soggetto senza poter essere impedito dalla volont\u00e0\u201d.\nEsempi comuni di tic sono gli ammiccamenti, schiarimento della gola e annusamento. Molto pi\u00f9 rara invece \u00e8 la sindrome di Gilles de la Tourette, dove si riscontra la presenza congiunta di molteplici tic, rientranti nelle varie categorie di seguito descritte, che rendono pi\u00f9 gravosa tale anomalia.\nI tic spariscono durante il sonno e a volte diminuiscono notevolmente fin quasi a sparire quando il soggetto \u00e8 molto disteso o distratto.\nPoich\u00e9 i movimenti ticcosi sono come la caricatura dei movimenti volontari essi suscitano spesso l'ilarit\u00e0 in chi vi assiste. Ci\u00f2 mette in grave imbarazzo e umilia la persona che ne soffre e stimola i genitori, i parenti e gli adulti in genere a rimproverare chi ne soffre, invitandolo a evitare questo tipo di movimenti. Rimproveri e inviti che necessariamente cadono nel vuoto in quanto l'esecuzione dei tic \u00e8 preceduta da un bisogno imperioso. Pertanto, quando il soggetto cerca di opporsi a questo bisogno, avverte un malessere crescente che diminuisce, almeno momentaneamente, solo nel momento in cui egli d\u00e0 sfogo al movimento ticcoso. Per tale motivo i tic sono certamente volontari ma sono anche incoercibili.\nI movimenti ticcosi aumentano quando il soggetto \u00e8 pi\u00f9 teso, preoccupato, nervoso, o quando \u00e8 in atteggiamento inattivo: ad esempio quando \u00e8 davanti alla TV o in una sala cinematografica. Diminuiscono quando la persona \u00e8 molto distesa o impegnata.\nMovimenti ripetitivi come le compulsioni causate dal disturbo ossessivo-compulsivo possono apparire come tic.\nEziologia.\nCause biologiche.\nSi pensa a un coinvolgimento dei gangli della base e del sistema dopaminergico.\nCause affettivo-relazionali.\nPoich\u00e9 la presenza, l\u2019accentuazione o la netta diminuzione della sintomatologia ticcosa \u00e8 spesso in relazione a un maggior malessere o benessere del bambino e dell\u2019adulto, per cui possono aggravarsi in una condizione di stress, di affaticamento, di forte emozione e di ansiet\u00e0, per molti autori i tic, quando non dipendono da una chiara lesione organica, sono un modo per scaricare, attraverso il movimento, l\u2019ansia, la tensione e la conflittualit\u00e0 interiore dovute a un disagio interiore, riconducibile a difficolt\u00e0 familiari, sociali, professionali o scolastiche; talvolta celano un'aggressivit\u00e0 repressa, De Ajuriaguerra e Marcelli Galimberti: Per Rouart (in De Ajuriaguerra) vi sono due tipi di tic. Un primo tipo \u00e8 presente in bambini ben adattati con buone capacit\u00e0 scolastiche, ma ansiosi e infantili. In questi casi i tic rappresentano il modo migliore che il bambino ha trovato per sfogare l\u2019angoscia e la tensione emotiva. Il secondo tipo \u00e8 invece presente in bambini instabili, turbolenti, disattenti a scuola, estroversi. In questi casi: \u201cIl tic \u00e8 una manifestazione parossistica di un disadattamento all'ambiente, cui si associano comportamenti fatti di turbolenza e di atteggiamento costrittivo, di aggressivit\u00e0 e di paura\u201d. In definitiva, in questo secondo tipo, i tic sarebbero l\u2019espressione motoria e una via di scarico dei conflitti e della tensione psichica, in soggetti con un eccessivo controllo dell\u2019etero e auto aggressivit\u00e0.\nClassificazione.\nI tic possono essere di vari tipi:\nOltre a quelle principali esistono altre tipologie:\nPer quanto riguarda la durata i tic possono essere transitori e cronici.\nPer quanto riguarda il coinvolgimento di uno o pi\u00f9 gruppi muscolari i tic possono essere semplici e complessi.\nTerapie.\nFarmacologiche.\nPer ridurre la gravit\u00e0 e la frequenza di tale anomalia, i soggetti vengono trattati con un medicinale aloperidolo, che risulta efficace nella maggioranza dei casi.\nRelazionali.\nPoich\u00e9 l\u2019obiettivo principale dovrebbe essere quello di diminuire la tensione interiore del soggetto che soffre di tale patologia, \u00e8 bene evitare di rimproverare, sottolineare o peggio punire, il bambino o l\u2019adulto che compie tali movimenti. Questi comportamenti non farebbero altro che accentuarne il disagio. Per Tribulato: \u201cSoprattutto nell\u2019et\u00e0 evolutiva \u00e8 importante cercare di creare attorno ai minori un clima familiare sereno, giocoso e collaborante, limitando nel contempo tutte quelle attivit\u00e0 e impegni che potrebbero instaurare o accentuare l\u2019ansia interiore\". In definitiva sono consigliati: pi\u00f9 sport e gioco libero; meno TV, videogiochi, attivit\u00e0 scolastiche e altri impegni stressanti.\nPossono inoltre essere utili degli esercizi di training autogeno e sedute di psicoterapia."}
{"id": "1653086", "revid": "227211", "url": "https://it.wikipedia.org/wiki?curid=1653086", "title": "Congettura di Polignac", "text": "Nella teoria dei numeri la congettura di Polignac afferma che per ogni numero intero positivo \"k\" esistono infiniti numeri primi che differiscono di 2\"k\" dal numero primo precedente. Essa fu enunciata per la prima volta da Alphonse de Polignac nel 1849.\nLa congettura non \u00e8 stata dimostrata n\u00e9 confutata per alcun valore di \"k\".\nTale congettura \u00e8 una generalizzazione della congettura dei numeri primi gemelli, in quanto prendendo \"k\"=1 si ottiene proprio quella congettura. Se \"k\"=2, i primi in questione si dicono primi cugini. Se \"k\"=3, sono detti numeri primi sexy."}
{"id": "1653087", "revid": "34928", "url": "https://it.wikipedia.org/wiki?curid=1653087", "title": "Zuwarah", "text": ""}
{"id": "1653088", "revid": "228587", "url": "https://it.wikipedia.org/wiki?curid=1653088", "title": "Salento (vino)", "text": "L'indicazione geografica tipica Salento \u00e8 riservata ai mosti e ai vini che rispondono ai seguenti criteri:\nIndicazione geografica.\nI vini a indicazione geografica tipica \"Salento bianco\" e \"rosso\" devono essere ottenuti da uve provenienti da vigneti, composti nell'ambito aziendale, da uno o pi\u00f9 vitigni raccomandati e/o autorizzati per le provincie di Brindisi, Lecce e Taranto, a bacca di colore corrispondente.\nI vini a indicazione geografica tipica \"Salento rosato\" devono essere ottenuti dalla vinificazione delle uve provenienti dal vitigno Negroamaro. Possono concorrere alla produzione di detto vino le uve provenienti da vitigni a bacca nera raccomandati e/o autorizzati per le provincie di Brindisi, Lecce e Taranto fino a un massimo del 30%.\nVitigni.\nL'indicazione geografica tipica Salento bianco, con la specificazione di uno dei seguenti vitigni \u00e8 riservata ai mosti e vini ottenuti dalla vinificazione delle uve provenienti dai seguenti vitigni per almeno l'85%:\nL'indicazione geografica tipica Salento rosso con la specificazione di uno dei seguenti vitigni \u00e8 riservata ai mosti e vini ottenuti dalla vinificazione delle uve provenienti dai seguenti vitigni per almeno l'85%:\nPossono concorrere, da sole o congiuntamente, alla produzione dei mosti e vini sopra indicati, le uve dei vitigni a bacca di colore analogo, raccomandati e/o autorizzati per le province d\u00ec Brindisi, Lecce e Taranto, fino ad un massimo del 15%.\nL'indicazione geografica tipica Salento rosato, con la specificazione del vitigno Negroamaro \u00e8 riservata al vino ottenuto dalla vinificazione delle uve di detto vitigno per almeno l'85%.\nProduzione.\nLe uve destinate alla produzione dei vini a indicazione geografica tipica Salento, seguita o meno dal riferimento al nome dei vitigno, devono assicurare ai vini un titolo alcolometrico volumico naturale minimo di:\nLe uve destinate alla produzione della variet\u00e0 frizzante possono, in deroga, assicurare un titolo alcolometrico volumico naturale minimo inferiore dello 0,5% vol. Nel caso di annate particolarmente sfavorevoli, detti valori possono essere ridotti dello 0,5% vol.\nArticolo 5.\nTitoli alcolometrici.\nI vini a indicazione geografica tipica \u00abSalento\u00bb, anche con la specificazione del nome del vitigno, all'atto dell'immissione al consumo, devono avere i seguenti titoli alcolometrici volumici totali minimi:"}
{"id": "1653090", "revid": "287204", "url": "https://it.wikipedia.org/wiki?curid=1653090", "title": "Agua\u00ed", "text": "Agua\u00ed \u00e8 un comune del Brasile nello Stato di San Paolo, parte della mesoregione di Campinas e della microregione di Pirassununga."}
{"id": "1653093", "revid": "124404591", "url": "https://it.wikipedia.org/wiki?curid=1653093", "title": "Tanagro", "text": "Il Tanagro \u00e8 un importante fiume lungo 92\u00a0km, principale affluente di sinistra del fiume Sele, che scorre nella regione Campania per la gran parte del suo corso nell'area contigua del Parco Nazionale del Cilento e Vallo di Diano.\nCorso del fiume.\nNasce sotto forma di semplice torrente a monte del comune di Casalbuono, in territorio Lucano e precisamente in localit\u00e0 Cozzo del Demanio, ad una quota di circa 1336 m s.l.m., nel comune di Moliterno (PZ) e nella parte iniziale sulla cartografia I.G.M. in scala 1:250.000 \u00e8 denominato F. Calore (evidentemente in questa parte di territorio F. Calore Lucano). L'apporto importante \u00e8 dato dalle sorgenti del Calore nel comune di Montesano sulla Marcellana (SA), tende poi ad ingrossarsi rapidamente grazie all'apporto di numerose sorgenti, ruscelli e torrenti fino a diventare un fiume vero e proprio nei pressi di Padula. Dal territorio di Atena Lucana il fiume fu canalizzato, rettificato e cementificato, negli anni ottanta. Percorre in tutta la sua lunghezza la conca del Vallo di Diano (450\u00a0m s.l.m.), attraversando il centro abitato del comune di Polla dove \u00e8 presente un antico ponte romano che unisce il primo nucleo abitativo a quello costruito in seguito, uscendone poi attraverso la gola di Campostrino.\nFuori dal \"Vallo di Diano\" prosegue attraverso un percorso naturale di estrema bellezza i territori di Auletta, Caggiano e Pertosa dove raccoglie anche le acque provenienti dalle Grotte dell'Angelo. Qui \u00e8 possibile scoprire circa 5\u00a0km di fiume, direttamente dal fiume facendo \"rafting\" guidati da professionisti.\nContinuando il suo corso parallelamente ai monti Alburni si ingrossa ancora grazie a numerosi altri tributari (fiume Platano-Bianco) fino a riversarsi nel Sele nei pressi di Contursi Terme. Importante evidenziare alcuni aspetti naturalistici di rilievo quale la presenza dell'Alborella lucana (Alburnus albidus) e la Trota fario (Salmo trutta fario), oltre alcune delle ultime colonie di lontre.\nAltro.\nLungo il suo corso \u00e8 presente l'omonima Comunit\u00e0 montana\ne la Comunit\u00e0 Montana \"Vallo di Diano\"\nTra i principali affluenti del Tanagro i fiumi: Rio Freddo, Sant'Antuono, Canale Zia Francesca, Imperatore, Marza."}
{"id": "1653094", "revid": "287204", "url": "https://it.wikipedia.org/wiki?curid=1653094", "title": "Pirassununga", "text": "Pirassununga \u00e8 un comune del Brasile nello Stato di San Paolo, parte della mesoregione di Campinas e della microregione di Pirassununga."}
{"id": "1653096", "revid": "599013", "url": "https://it.wikipedia.org/wiki?curid=1653096", "title": "Lucas Pantelis", "text": "Caratteristiche tecniche.\nGioca come ala sinistra.\nCarriera.\nPantelis perde quasi tutta la stagione 2006-2007 per un infortunio al ginocchio. \u00c8 tornato in campo con l'Adelaide United durante l'Asian Champions League del 2007. Dopo la stagione nel 2007-2008 ha rinnovato il contratto."}
{"id": "1653098", "revid": "1262220", "url": "https://it.wikipedia.org/wiki?curid=1653098", "title": "Quod nunquam", "text": " Quod nunquam \u00e8 un'enciclica di Papa Pio IX, pubblicata il 5 febbraio 1875, scritta all'Episcopato prussiano per deplorare le leggi antiecclesiastiche attuate dal cancelliere Otto von Bismarck che ostacolano la libert\u00e0 e i diritti della Chiesa cattolica."}
{"id": "1653099", "revid": "287204", "url": "https://it.wikipedia.org/wiki?curid=1653099", "title": "Santa Cruz das Palmeiras", "text": "Santa Cruz das Palmeiras \u00e8 un comune del Brasile nello Stato di San Paolo, parte della mesoregione di Campinas e della microregione di Pirassununga."}
{"id": "1653101", "revid": "59912", "url": "https://it.wikipedia.org/wiki?curid=1653101", "title": "Partanna-Mondello", "text": "Partanna-Mondello \u00e8 un sobborgo, nonch\u00e9 ventiduesimo quartiere di Palermo, posto nell'estrema zona nord della citt\u00e0 e appartenente alla VII Circoscrizione.\nLa sua fondazione si deve a Girolamo I Grifeo - quinto principe di Partanna - e a sua moglie Laura La Grua (famiglia nobiliare pisana titolare di due principati nella Sicilia settentrionale), principessa di Carini.\nIl toponimo indica anche la cinquantesima unit\u00e0 di primo livello di Palermo.\nGeografia fisica.\nPartanna sorge nella Piana dei Colli, territorio che prima del sacco di Palermo era ricchissimo di corsi d'acqua e per tale motivo dotato di una rigogliosa vegetazione, in parte conservata all'interno delle ville nobiliari costruite tra il XVIII e il XIX secolo.\nIl quartiere \u00e8 situato nella zona pi\u00f9 vicina al Monte Gallo, un'area con un andamento del flusso idrico sia verso la pianura, che verso il mare, senza manifestazioni sorgentizie.\nOrigini del nome.\nIl quartiere deve il suo nome ai pr\u00ecncipi di Partanna, Laura e Girolamo I della famiglia nobiliare dei Grifeo, che nel Settecento divennero titolari di un feudo proprio in questo territorio e ordinarono la costruzione di una prestigiosa tenuta attorno alla quale si svilupp\u00f2 il sobborgo. La necessit\u00e0 di distinguere tale quartiere palermitano dal comune di Partanna, nel libero consorzio comunale di Trapani, \u00e8 stata risolta aggiungendo il nome di Mondello, la frazione costiera limitrofa.\nStoria.\nLe origini.\nLe prime testimonianze di insediamenti umani nel territorio in cui sorge l'attuale Partanna risalgono all'Eneolitico, quando gli abitanti delle grotte situate nei promontori della costa nord-occidentale di Palermo (che delimitano la vicina Mondello, oltre che l'Addaura e Sferracavallo) acquisirono l'attitudine alla coltivazione della terra e all'allevamento. La vita delle antichissime comunit\u00e0 in tale luogo \u00e8 testimoniata dal rinvenimento di necropoli, oltre che resti dei villaggi.\nNel corso dei secoli, grazie alla posizione favorevole e alla ricchezza del suolo, Partanna ha continuato a favorire le attivit\u00e0 agrarie, sviluppandosi come borgata agricola collegata al porticciolo di Mondello. Fino al XVIII secolo, tuttavia, la zona era scarsamente popolata poich\u00e9 l'aperta campagna della Piana dei Colli rendeva difficoltoso proteggere le case dalle incursioni dei predoni, che gi\u00e0 dalla seconda met\u00e0 del Quattrocento avevano preso di mira le ricche coste nord-occidentali siciliane per far bottino dei profitti della fiorente imprenditoria. La maggior parte delle abitazioni, comprese le tenute aristocratiche, si concentrava in prossimit\u00e0 del mare, nella vicina baia di Mondello, le cui caratteristiche fisiche permettevano l'attuazione di una sorveglianza pi\u00f9 efficiente.\nIl ciclo delle \"Ville dei Colli\".\nDall'inizio del Settecento, tuttavia, inizi\u00f2 a manifestarsi il desiderio, da parte della nobilt\u00e0 e della nuova borghesia, di una zona di villeggiatura nelle campagne a nord del palermitano. Ci\u00f2 port\u00f2 alla nascita del cosiddetto \"ciclo delle Ville dei Colli\" (XVIII - XIX secolo), durante il quale vennero edificate numerose residenze ideate sulla base di un peculiare modello insediativo, costituito dal connubio tra architettura e giardino. Molte delle prestigiose ville in questione sorsero dalla trasformazione di antichi bagli, a cui erano addossati importanti torri di avvistamento che avevano una funzione difensiva nei confronti delle scorrerie saracene: la prima tra queste viene considerata Villa Wirz, costruita sulla base di un baglio fortificato del 1534 e famosa per aver ospitato il soggiorno dell'ammiraglio Nelson ed Emma Hamilton. Alcune tra le elitarie tenute del periodo in questione delineano i confini dell'attuale Partanna-Mondello, come la villa dei principi di Castelforte (riconfigurata nella seconda met\u00e0 dell'Ottocento in stile neogotico dal principe di Granatelli), da cui prende il nome la via di collegamento con Pallavicino; e Villa Scalea, ambiziosa opera architettonica con elementi in stile liberty - tra cui il rinomato giardino d'inverno comprendente un parco e un ninfeo - collocata nell'estremit\u00e0 ovest dell'attuale quartiere.\nNel 1722, i principi della famiglia nobiliare Grifeo di Partanna ottennero in concessione un feudo da parte dell'Arcidiocesi di Palermo, all'interno del quale fecero edificare un'imponente propriet\u00e0 in seguito rinominata come Villa Partanna. \u00c8 attorno al perimetro di quest'ultima che cominci\u00f2 a svilupparsi un sempre pi\u00f9 nutrito nucleo abitativo che espanse la modesta borgata gi\u00e0 presente. I nobili partannesi instaurarono un profondo legame con il luogo e con la comunit\u00e0, a tal punto che il territorio inizi\u00f2 ad essere noto come \"Partanna\" in riferimento alla provenienza dei Grifeo, titolari della Baronia di Partanna nella valle del Belice.\nLa speculazione edilizia del boom economico italiano.\nNegli anni '70, l'appetibilit\u00e0 della rigogliosa Piana dei Colli e del territorio di Partanna finirono nelle mire della speculazione edilizia di Vito Ciancimino e dell'amministrazione comunale di carattere mafioso avvenuta sotto l'ala della Democrazia Cristiana. Durante il periodo in questione, noto come sacco di Palermo, si ebbe la dissennata espansione delle borgate e dei quartieri esistenti sfruttando un piano regolatore che dava il via libera all'edificazione selvaggia.\nL'annessione di Partanna avvenne tramite la costruzione di numerosi palazzi dotati di 3 o 4 piani, costruiti nel cuore della borgata e rintracciabili in molte vie limitrofe, con l'obiettivo di aumentare forsennatamente la densit\u00e0 abitativa. L'infame opera fu completata nel totale disinteresse verso il patrimonio storico ed ambientale, agendo in opposizione alle norme preposte alla sua tutela. Ci\u00f2 ha comportato un enorme danno paesaggistico, considerato il pesante deturpamento della natura circostante, nonch\u00e9 la perdita di una fetta dei compartimenti arborei che adornavano i giardini di pertinenza, andati distrutti; ed architettonico, in ragione dell'infelice contrasto che vede da una parte residenze nobiliari e ville, in opposizione ai palazzi sorti nella borgata per mano dell'operato criminale della giunta di Ciancimino.\nIl simbolo del sacco nel territorio di Partanna-Mondello \u00e8 identificato nella collina di Pizzo Sella, appena sopra la borgata, dove Ciancimino autorizz\u00f2 160 concessioni edilizie, annientando la quasi totalit\u00e0 del verde presente col riversamento sul luogo di 1 milione di mq di cemento. Sebbene la stessa sorte fosse toccata alla maggior parte delle colline palermitane, Pizzo Sella ottenne una particolare esposizione mediatica (probabilmente poich\u00e9 visibile gi\u00e0 dal mare) ed \u00e8 oggi nota come \"la collina del disonore\". La costruzione del villaggio residenziale su Pizzo Sella, al contrario di tanti esempi analoghi, \u00e8 stato bloccato in corso d'opera e le case in costruzione sono state confiscate e mai ultimate, rendendo il luogo un borgo fantasma a tutti gli effetti.\nTerritorio.\nCatene Montuose.\nA nord del quartiere si estende la catena montuosa di Capo Gallo che termina a nord con una scogliera a strabiombo sul mare, nonch\u00e9 una delle uniche falesia presenti nel territorio palermitano.\nLa catena montuosa di Capo Gallo, inoltre, fa parte dell'omonima riserva naturale; nel punto pi\u00f9 alto di monte Gallo, a circa 515\u00a0m di altitudine, c'\u00e8 anche quello che rimane di un antico grande faro di segnalazione.\nPianure.\nL'unica pianura presente nel quartiere \u00e8 la parte nord della Conca d'Oro.\nClima.\nIl clima del quartiere \u00e8 essenzialmente quello della citt\u00e0 tranne per le temperature che diminuiscono di pochi gradi ed in certi rilievi, si pu\u00f2 manifestare perfino la neve nei periodi invernali.\nConfini.\nPartanna Mondello confina:\nTrasporti.\nAutobus.\nLe linee 614 e 645 dell'AMAT entrano all'interno del quartiere, mentre le linee 544, 603, 606 e 806 giungono a Mondello.\nTram.\nAl momento, il quartiere non \u00e8 servito da nessuna linea di tram, ma entro il 2022 per Partanna-Mondello dovrebbe passare la tratta E del tram."}
{"id": "1653107", "revid": "767487", "url": "https://it.wikipedia.org/wiki?curid=1653107", "title": "Stralau", "text": "Stralau \u00e8 una localit\u00e0 del quartiere Friedrichshain di Berlino, situata su una penisola posta fra il fiume Sprea e la baia di Rummelsburg.\nStralau fu abitata da tempi molto antichi, ben prima di Berlino stessa, da popolazioni germaniche e slave. Il nome \"Stralow\" appare a partire dal XIII secolo.\nDopo lo sviluppo industriale del XIX secolo l'aspetto di Stralau \u00e8 stato notevolmente trasformato: dell'antico centro abitato resta solo la chiesa (\"Dorfkirche\")."}
{"id": "1653109", "revid": "1169970", "url": "https://it.wikipedia.org/wiki?curid=1653109", "title": "Epiclesi", "text": "Epiclesi, dal greco (\"ep\u00eckl\u0113sis\"), \"invocazione\", a sua volta da (\"epikal\u00eao\"), \"chiamare\", nella religione della Grecia antica, era l'attributo del Dio (o un altro nome), con cui si dava inizio a un'invocazione.\nNel cristianesimo,l'epiclesi \u00e8 l'invocazione dello Spirito Santo nella Preghiera eucaristica o Anafora, perch\u00e9 il pane e il vino diventino, per la sua potenza, il Corpo e il Sangue di Cristo e perch\u00e9 coloro che partecipano all'Eucaristia siano un solo corpo e un solo spirito.\nPosizione nella preghiera eucaristica.\nAlcune tradizioni liturgiche situano l'epiclesi dopo l'anamnesi. L'Enciclopedia Treccani dice che nella maggioranza l'epiclesi \u00e8 posta dopo le parole dell'istituzione. Nelle nuove preghiere eucaristiche introdotte nel rito romano dopo il Concilio Vaticano II, l'epiclesi per la trasformazione delle oblate nel corpo di Cristo precedono la consacrazione, quella perch\u00e9 lo Spirito Santo unisca i fedeli in un solo corpo mistico \u00e8 situata dopo l'anamnesi, cio\u00e8 l'elemento in cui la Chiesa, adempiendo il comando ricevuto da Cristo Signore per mezzo degli Apostoli, celebra il memoriale di Cristo, commemorando specialmente la sua beata passione, la gloriosa risurrezione e l\u2019ascensione al cielo.\nEpiclesi come appellativo.\nEpiclesi indica inoltre l'appellativo con cui i greci invocavano gli dei. Per estensione fin\u00ec per indicare anche la denominazione specifica dei luoghi di culto, legata al luogo particolare o ai caratteri della divinit\u00e0. Un esempio di epiclesi si ebbe a Roma ai tempi di Servio Tullio, quando vennero fondati 26 templi dedicati alla Fortuna, ciascuno con un'epiclesi diversa: \"Fortuna Virilis\" (degli uomini), \"Fortuna Verticolis\" (per il cuore), \"Fortuna Barbata\" (con la barba). \"Fortuna Huiusce Diei\" (del giorno presente), ecc."}
{"id": "1653112", "revid": "287204", "url": "https://it.wikipedia.org/wiki?curid=1653112", "title": "Artur Nogueira", "text": "Artur Nogueira \u00e8 un comune del Brasile nello Stato di San Paolo, parte della mesoregione di Campinas e della microregione di Paul\u00ednia."}
{"id": "1653115", "revid": "287204", "url": "https://it.wikipedia.org/wiki?curid=1653115", "title": "Buddhismo dei Nik\u0101ya", "text": "L'espressione Buddhismo dei Nik\u0101ya \u00e8 stata coniata dalla storiografia contemporanea per indicare un insieme eterogeneo di scuole buddhiste sorte nei primi secoli dopo la morte del Buddha \u015aakyamuni (vedi anche Concili buddhisti) che si riconoscevano in un corpo dottrinale e disciplinare, come il Canone p\u0101li, che non comprende quelle scritture indicate successivamente come \"mah\u0101y\u0101na\". \nIl dibattito sull'espressione \"Buddhismo dei Nik\u0101ya\" e sui termini alternativi. Origini delle scuole.\nUn termine sinonimo, sempre utilizzato dagli studiosi, \u00e8 quello di \"Buddhismo H\u012bnay\u0101na\". Va tuttavia tenuto presente che quest'ultimo termine, \"H\u012bnay\u0101na\" (\"Piccolo veicolo\" o \"Veicolo inferiore\") era precedentemente utilizzato dai seguaci del Buddhismo Mah\u0101y\u0101na in senso dispregiativo per indicare i seguaci di quegli insegnamenti buddhisti che non riconoscevano la canonicit\u00e0 degli insegnamenti riportati nei \"Praj\u00f1\u0101p\u0101ramit\u0101 S\u016btra\" e nel \"Sutra del Loto\", in particolar modo riferito ai seguaci della scuola Sarv\u0101stiv\u0101da. \nD'altronde, utilizzare per queste scuole la definizione di 'Primo Buddhismo' non rende ragione della nascita al loro interno delle correnti che poi si denomineranno Mah\u0101y\u0101na. L'utilizzo del termine \"Mah\u0101y\u0101na\" si \u00e8 diffuso a partire dal II secolo d.C. circa e si ritiene che la prima letteratura di riferimento possa forse avere avuto origine nel I secolo a.C., ma non si sa quando si siano formati i primi gruppi di monaci che sottolineavano l'importanza e l'urgenza dell'insegnamento dello \"\u015b\u016bnyat\u0101\" e della \"praj\u00f1\u0101\", tratti caratteristici della dottrina mah\u0101y\u0101na. \nDi certo vi \u00e8 stato fin dai primi concili dibattito su quali fossero gli effettivi insegnamenti del Buddha \u015aakyamuni, ma nei testi buddhisti pi\u00f9 antichi pervenuti, risalenti al I secolo d.C. e rinvenuti nella regione del Gandhara, non c'\u00e8 traccia di alcuna dottrina riconducibile a quelle mah\u0101y\u0101na.\nPhilippe Cornu azzarda una soluzione interpretativa della nascita del Buddhismo Mah\u0101y\u0101na considerando come possibile che il Buddha \u015aakyamuni abbia insegnato\n Questo varrebbe come tesi speculativa, non esistendo testimonianze letterarie, litografiche o archeologiche n\u00e9 dirette n\u00e9 indirette a sostegno e scontrandosi invece con quanto risulta nel canone p\u0101li, il quale riferisce il Buddha negare al monaco e attendente personale \u0100nanda l'aver mai tenuto insegnamenti segreti o ristretti a monaci privilegiati. Inoltre autorevoli studiosi ritengono i \"Praj\u00f1\u0101p\u0101ramit\u0101 S\u016btra\" delle opere tardive rispetto a quelle delle scuole pi\u00f9 antiche, dette \"pratyekabuddhay\u0101na\".\nGli studiosi R. H. Robinson e W. L. Johnson ritengono infatti il Mahayana il frutto successivo dell'evoluzione delle prime scuole dottrinali buddhiste, dette del nikaya, e considerano il Mahayana frutto anche dell'assorbimento di diverse dottrine, riti e culti buddhisti diffusi in India al tempo della sua formazione dottrinale.\nNell'introduzione a \"Storia del Buddhismo indiano\" lo studioso Paolo Taroni scrive che: \nLo studioso Gregory Schopen \u00e8 di tutt'altro avviso notando che le iscrizioni archeologiche \"mah\u0101y\u0101na\" sono quasi tutte monastiche, concludendo che:\nAnche Paul Harrison e Sasaki Shizuka ritengono che il movimento mah\u0101y\u0101nista sia di stretta origine monastica.\nPaul Williams ricorda come i recenti lavori di Paul Harrison sui frammenti della letteratura mah\u0101y\u0101na nonch\u00e9 i suoi antichi \"s\u016btra\" conservati nel Canone cinese, e solo recentemente studiati, nonch\u00e9 le conclusioni degli studi archeologici effettuati da Gregory Schopen, possano far concludere che il nucleo centrale del Mah\u0101y\u0101na sia certamente monastico e che il punto centrale del Mah\u0101y\u0101na primitivo corrisponda all'aspirazione della perfetta buddhit\u00e0 ovvero al voto del \"bodhisattva\" da contrapporre a coloro che seguivano un sentiero 'inferiore' mirando alla liberazione della sola propria sofferenza invece di mirare a quella di tutti gli esseri senzienti.\nQuesti monaci mah\u0101y\u0101na corrisponderebbero a degli asceti della foresta tesi a tornare allo spirito buddhista primitivo:\nIl fatto che i primi mah\u0101y\u0101nisti fossero dei monaci asceti delle foreste spiegherebbe, secondo Harrison, la scarsit\u00e0 di testimonianze archeologiche nei loro confronti.\nLa tesi di un Mah\u0101y\u0101na fondato da monaci conservatori e asceti delle foreste sarebbe dimostrata, secondo Gregory Schopen, anche dall'analisi di un \"s\u016btra\" mah\u0101y\u0101na molto antico, il \"Maitreyamah\u0101si\u1e43han\u0101da\" (Ruggito del Leone di Maitreya), risalente al I secolo d.C. dove viene raccomandata l'ascesi monastica nelle foreste, la svalutazione della vita laicale e la denigrazione dell'adorazione degli \"st\u016bpa\".\nIl pellegrino cinese mah\u0101y\u0101na Y\u00ecj\u00ecng (\u7fa9\u6de8, 635-713) registra ancora nel VII secolo che varie scuole allora esistenti con cui era entrato in contatto (Mah\u0101s\u0101\u1e43ghika, Vats\u012bputr\u012bya, Sarv\u0101stiv\u0101da e Vibhajyav\u0101da) avevano ancora tutte al loro interno monaci Mah\u0101y\u0101na. Secondo alcuni studiosi ci\u00f2 indicherebbe che le divisioni tra monasteri, almeno fino al VII secolo, inerivano quindi ancora alla disciplina monastica (\"Vinaya\") piuttosto che alle dottrine di riferimento. Altri studiosi rilevano invece come i codici della disciplina monastica (\"Vinaya\") che ci sono giunti siano invece molto simili tra di loro, almeno per quanto riguarda le controversie dei concili in cui le comunit\u00e0 si scontrarono tra loro, e che fu proprio grazie a ci\u00f2 che le comunit\u00e0 antiche, nonostante fossero divise dalle loro interpretazioni della dottrina (in primo luogo dell'Abhidharma), potevano convivere negli stessi monasteri. Infatti anche gli studiosi R. H. Robinson e W. L. Johnson fanno risalire la spaccatura tra le scuole dei \"Nik\u0101ya\" e il \"Mah\u0101y\u0101na\" alle reciproche divergenze non disciplinari, ma relative all'Abhidharma.\nRitornerebbe quindi opportuno l'utilizzo, come sostenuto da Richard H. Robinson e Williard L. Johnson, del termine \"H\u012bnay\u0101na.\" In questo ambito tuttavia occorre ribadire che si intende come \"Buddhismo dei Nik\u0101ya\" quelle scuole, e quei monaci di quelle scuole, che non si riconoscevano negli insegnamenti dei \"Praj\u00f1\u0101p\u0101ramit\u0101 S\u016btra\" e nel \"Sutra del Loto\", essendo inoltre tra loro divisi da differenti \"Vinaya\" e differenti Abhidharma.\nOccorre poi precisare che l'attuale scuola Therav\u0101da non pu\u00f2 essere considerata a pieno titolo una scuola del Buddhismo dei Nik\u0101ya, o \"H\u012bnay\u0101na\", avendo essa stessa sub\u00ecto, nel corso dei secoli, degli sviluppi dottrinali che l'hanno portata ad accogliere persino alcuni insegnamenti provenienti da altri ambiti buddhisti e brahmanici.\nCanonicit\u00e0 delle scritture del Buddhismo dei Nik\u0101ya.\nDal punto di vista storiografico \u00e8 difficile stabilire la \"canonicit\u00e0\" di questa o di quella scrittura buddhista. Di certo sia gli \"\u0100gama-Nik\u0101ya\" (testi a cui fanno riferimento le scuole del Buddhismo dei Nik\u0101ya) che alcuni \"Praj\u00f1\u0101p\u0101ramit\u0101 S\u016btra\", come presumibilmente alcuni capitoli del \"Sutra del Loto\", sono stati messi per iscritto nello stesso periodo, ovvero nel I secolo a.C., anche se studiosi fanno comunque risalire l'origine delle \"Praj\u00f1\u0101p\u0101ramit\u0101\" ad un'epoca posteriore a quella della formazione degli \"\u0100gama-Nik\u0101ya\". Parte dei Nik\u0101ya del Canone p\u0101li \u00e8 fatto risalire, secondo alcuni autori e grazie a testimonianze indirette e studi letterari comparativi, al IV secolo a.C., nonostante quello noto sia il frutto di un'edizione del V secolo d.C. La situazione complessiva \u00e8 tuttavia tale dal far ritenere la ricostruzione dell'evoluzione storica dei testi buddhisti pressoch\u00e9 impossibile. Tutte, o alcune, delle dottrine riportate erano state precedentemente, e per secoli, trasmesse oralmente (e forse, almeno in parte, anche per iscritto a partire dall'epoca del sovrano A\u015boka) da monaci chiamati \"b\u0101\u1e47aka\". Non si ha contezza di quale sia l'effettivo insegnamento del Buddha \u015aakyamuni l\u00ec contenuto.\nGeneralmente si ritiene che gli \"\u0100gama-Nik\u0101ya\" contengano molti degli insegnamenti del Buddha storico, ma ci\u00f2 secondo alcuni studiosi non esclude la stessa cosa riguardo ai \"Praj\u00f1\u0101p\u0101ramit\u0101 S\u016btra\" pi\u00f9 antichi, anche se di questi ultimi non si hanno testimonianze, dirette o indirette, precedenti il I secolo a.C., contrariamente a numerosi testi appartenenti alle scuole del Buddhismo dei Nik\u0101ya presenti nel Canone p\u0101li e nel Canone cinese. \u00c8 certo invece che sia gli \"Abhidharma\" della scuola Therav\u0101da e delle scuole Buddhismo dei Nik\u0101ya che gli altri \"s\u016btra\" Mah\u0101y\u0101na siano successivi all'insegnamento del Buddha storico e che non siano in alcun modo riferibili ad esso, come invece la tradizione di queste scuole sostiene.\nCiononostante va precisato che gi\u00e0 durante la vita del Buddha \u015aakyamuni esisteva la figura del \"Buddhav\u0101cana\", ovvero di colui che, realizzata l'\"illuminazione\", poteva parlare con la \"voce\" del Buddha, altrimenti detta il \"ruggito del leone\", avendone avuto l'autorizzazione o l'invito a farlo. Seguendo questa antica tradizione \u00e8 comprensibile come, nel corso dei secoli, sia le scuole del Buddhismo dei Nik\u0101ya e del Buddhismo Therav\u0101da che del Buddhismo Mah\u0101y\u0101na abbiano attribuito al Buddha storico degli insegnamenti (come gli \"Abhidharma\" o i \"sutra\" Mah\u0101y\u0101na) di \"illuminati\" contemporanei. Tutto questo alla luce di un'ulteriore considerazione che fa riferimento, ad esempio, al \"Nettippakara\u1e47a\" (122-4), antica guida extracanonica all\"Abhidhamma\" del Canone p\u0101li. In questo testo si stabilisce cos\u00ec la canonicit\u00e0 di un insegnamento: \u00abCon che cosa il \"sutra\" deve concordare? Con le Quattro nobili verit\u00e0. Con che cosa il \"vinaya\" deve concordare? Con il controllo della cupidigia, della avversione e dell'illusione. Con che cosa il \"Dharma\" deve concordare? Con l'insegnamento della coproduzione condizionata\u00bb. Ne segue che ci\u00f2 che rispetta queste caratteristiche possa essere considerato canonico. Analoghe considerazioni si trovano nella letteratura buddhista sanscrita del \"Mah\u0101padesas\u016btra\". Questa lettura, pi\u00f9 filosofica che storica della canonicit\u00e0 di un testo, ha consentito l'ingresso in tutti i canoni buddhisti di testi che non possono essere riferiti \"storicamente\" al Buddha \u015aakyamuni. Anche se certamente la scuola Therav\u0101da (come le scomparse scuole del Buddhismo dei Nik\u0101ya) ha cercato di attenersi maggiormente, rispetto alle scuole Mah\u0101y\u0101na, ad un'interpretazione storica del criterio piuttosto che a quella dottrinaria.\nDivisione delle scuole.\nDopo la morte (\"parinirv\u0101\u1e47a\") del Buddha \u015aakyamuni, il monachesimo buddhista si diffuse presto per tutto il subcontinente indiano. \nA questa diffusione corrispose anche una lenta ma graduale differenziazione nella interpretazione degli insegnamenti, all'epoca riportati oralmente, attribuiti allo stesso Buddha \u015aakyamuni.\nLa prima divisione registrata all'interno della comunit\u00e0 buddhista (\"sa\u1e45gha\") risale alla met\u00e0 del IV secolo a.C. quando la maggioranza della comunit\u00e0 denominatasi Mah\u0101s\u0101\u1e43ghika si divise dagli Sthavirav\u0101da, una minoranza che si autodenomin\u00f2 come gli \"anziani\" (in sanscrito: \"sthavira\", l'appellativo rivolto ai \"bhik\u1e63u\" pi\u00f9 vecchi e venerabili), maggiormente fedeli, secondo costoro, all'insegnamento autentico del Buddha.\nIl gruppo degli Sthavirav\u0101da rimase unito fino al III secolo a.C. quando da esso si separ\u00f2 un gruppo denominato Vats\u012bputr\u012bya che sosteneva l'esistenza di un \"pudgala\" (persona; e per questo conosciuti anche come \"Pudgalav\u0101da\") all'interno di ciascuno essere vivente, dottrina che evidentemente contraddiceva, per i suoi oppositori, l\"an\u0101tman\" insegnato dallo stesso Buddha \u015aakyamuni.\nAlcuni decenni dopo questo scisma, se ne produsse uno nuovo e la comunit\u00e0 Sthavirav\u0101da si suddivise in due: Vibhajyav\u0101da e Sarv\u0101stiv\u0101da.\nAll'inizio del II secolo a.C. dalla comunit\u00e0 Vibhajyav\u0101da sorsero due ulteriori scuole: i Dharmaguptaka e i Mah\u012b\u015b\u0101saka. Mentre nello stesso periodo dalla scuola Sarv\u0101stiv\u0101da sorse la scuola Sautrantika. \nPoco si sa di un'ulteriore scuola, i K\u0101\u015byap\u012bya, che sembra sintetizzare le posizioni dottrinali dei Sarv\u0101stiv\u0101da con quelle Vibhajyav\u0101da.\nIntorno III secolo a.C. alcuni gruppi di Sthavirav\u0101da-Vibhajyav\u0101da si stabilirono nell'India meridionale giungendo da qui nello Sri Lanka. Essi adottarono come lingua canonica il dialetto pracritico p\u0101li e convissero accanto a comunit\u00e0 Mah\u012b\u015b\u0101saka che possedevano un \"vinaya\" simile. Si denominarono Therav\u0101da che \u00e8 la traduzione in p\u0101li del sanscrito \"Sthavirav\u0101da\". \nAnche questa comunit\u00e0 si divise sul suolo cingalese in due monasteri che adottarono diversi canoni: il \"Mah\u0101vih\u0101ra\" (che promosse la scuola Therav\u0101da) e l\"Abhayagiri\" (che invece accolse gli insegnamenti riportati nei sutra Mah\u0101y\u0101na e Vajray\u0101na). Una terza corrente sorse intorno al IV secolo d.C. presso il monastero \"Jetavana\".\nSecondo le cronache redatte all'epoca da monaci therav\u0101da, gli \"Abhayagirivasa\" e gli \"Jetavanyasa\" scomparvero nel XII secolo a causa di una controversia tra esponenti dei monasteri interessati che fu vinta dal monaco theravada Jotip\u0101la, del monastero di Mah\u0101vih\u0101ra. In seguito a tale sconfitta, sempre secondo le cronache theravada, le scuole che facevano capo ai monasteri Abhayagiri e Jetavanagiri persero la loro popolarit\u00e0 e i monaci di questi due monasteri \u00abdesistettero dal loro orgoglio e vissero in sottomissione al Mah\u0101vih\u0101ra.\u00bb. Secondo gli storici del Buddhismo, invece, tale scomparsa fu dovuta all'imposizione di una riforma del \"sa\u1e45gha\" da parte del re cingalese Parakkamabahu I, il quale avrebbe costretto tutti i monaci dell'isola ad aderire alle dottrine del Mah\u0101vih\u0101ra (Therav\u0101da) pena l'allontanamento dai monasteri. Tale atto di riforma ecclesiastica portato avanti con l'appoggio del sovrano non imped\u00ec tuttavia che culti Mah\u0101y\u0101na continuasse ad essere praticato nello Sri Lanka, tanto che sono note fonti che evidenziano come la devozione alla divinit\u00e0 \"Natha\", che \u00e8 stata identificata con Avalokite\u015bvara, fiorisse nel XV secolo e che godette del pieno appoggio e protezione di diversi sovrani singalesi.\nTuttavia anche questo culto fu incorporato nel sistema di credenze della scuola Therav\u0101da singalese e considerato come altre divinit\u00e0 popolari assimilabile dalla sua tradizione. \u00c8 difficile stabilire con contezza la distribuzione geografica di tutte queste antiche scuole. Le iscrizioni ci dicono poco sulla presenza di quella o dell'altra scuola, perch\u00e9 un'iscrizione di una scuola non esclude la presenza di un'altra che non ha lasciato iscrizioni. Tuttavia sulla distribuzione geografica di queste scuole possediamo la preziosa testimonianza dei pellegrini cinesi Xu\u00e1nz\u00e0ng (\u7384\u5958, 602-664) e Y\u00ecj\u00ecng che viaggiarono lungo il sub-continente indiano intorno al VII secolo. Queste testimonianze ci dicono che non vi era una distribuzione omogenea, ma certamente tutte le scuole sembrano essere state presenti nel bacino del Gange dove si situavano i pi\u00f9 importanti siti di pellegrinaggio. Anche nell'India orientale (Bengala) convivevano due grandi gruppi di scuole: Mah\u0101s\u0101\u1e43ghika e Sthavirav\u0101da. Nel VII secolo la scuola Vibhajyav\u0101da prossima se non identica al Therav\u0101da controllava tutta la regione Tamil dell'India meridionale ed era presente anche sulla costa a Nord di Bombay. I Mah\u012b\u015b\u0101saka sono a Nord-Ovest sulle rive del Fiume K\u1e5b\u1e63\u1e47a ma anche in Sri Lanka; i Dharmaguptaka sembrano essere presenti sono nell'India nord-occidentale come i K\u0101\u015byap\u012bya; i Sarv\u0101stiv\u0101da dominano invece tutta l'India settentrionale dal III secolo a.C. fino ad almeno il VII secolo.\nTutte le scuole buddhiste oggi esistenti derivano da queste scuole antiche ma con degli specifici sviluppi dottrinali."}
{"id": "1653116", "revid": "287204", "url": "https://it.wikipedia.org/wiki?curid=1653116", "title": "Engenheiro Coelho", "text": "Engenheiro Coelho \u00e8 un comune del Brasile nello Stato di San Paolo, parte della mesoregione di Campinas e della microregione di Mogi Mirim."}
{"id": "1653119", "revid": "287204", "url": "https://it.wikipedia.org/wiki?curid=1653119", "title": "Estiva Gerbi", "text": "Estiva Gerbi \u00e8 un comune del Brasile nello Stato di San Paolo, parte della mesoregione di Campinas e della microregione di Mogi Mirim."}
{"id": "1653120", "revid": "465036", "url": "https://it.wikipedia.org/wiki?curid=1653120", "title": "Congregazione dei Pii Operai Catechisti Rurali", "text": ""}
{"id": "1653122", "revid": "287204", "url": "https://it.wikipedia.org/wiki?curid=1653122", "title": "Itapira", "text": "Itapira \u00e8 un comune del Brasile nello Stato di San Paolo, parte della mesoregione di Campinas e della microregione di Mogi Mirim."}
{"id": "1653123", "revid": "729019", "url": "https://it.wikipedia.org/wiki?curid=1653123", "title": "Montagliari", "text": "Montagliari era la principale fortezza dei nobili Gherardini di Firenze. \u00c8 situata nel Chianti nei pressi del paese di Greve in Chianti.\nIl Castello di Montagliari era al centro dei possedimenti di questa famiglia tra Siena e Firenze e di un sistema difensivo che partiva dalle porte meridionali di Firenze (da Marignolle all'Impruneta) e lateralmente sino alla Valdelsa con l'altra fortezza di Linari.\nI Gherardini mantennero questo sistema difensivo sino al 1302, data della offensiva della Repubblica fiorentina contro di loro e la fazione dei Guelfi Bianchi. Nell'agosto del 1302, dopo un assedio, il Castello di Montagliari fu raso al suolo. Venne salvata solo la cappella di Santa Maria della Neve (cappella che venne ritratta in un disegno da Leonardo da Vinci e conservato agli Uffizi di Firenze). La Repubblica fiorentina emise un editto di perpetua proibizione ad edificare su quelle terre. Stessa sorte che tocc\u00f2 a numerosi altri edifici di quella famiglia, come al vicino Castello di Montaguto. Resistettero altri possedimenti in Val D'Elsa ed altri minori nel Chianti. Ma il sistema difensivo venne scardinato e cadde definitivamente pochi decenni dopo. Gran parte della famiglia esili\u00f2 nel veronese, il ramo restante (da cui Lisa Gherardini), si estinse nel 1700.\nNel 1632, i Gherardini (di comune accordo, entrambi i rami, sia quello veneto che quello toscano) violarono l'editto e fecero ristrutturare la cappella in ricordo dei loro morti, tuttora consacrata e sulla quale campeggia una lapide: \nIn cerimonie recenti i Gherardini, per bocca della Contessa Cinzia Maria e dei fratelli Gian Raffaello e Maria Teresa, hanno pi\u00f9 volte pubblicamente ribadito la centralit\u00e0 di questo Castello nella loro tradizione familiare.\nBibliografia.\nPer approfondimenti si vedano vari storici che hanno scritto sulla storia di questa famiglia:"}
{"id": "1653124", "revid": "1262220", "url": "https://it.wikipedia.org/wiki?curid=1653124", "title": "Ubi nos", "text": " Ubi nos \u00e8 un'enciclica di Papa Pio IX, pubblicata il 15 maggio 1871, due giorni dopo la pubblicazione della legge delle Guarentigie, con la quale il governo italiano, dopo la presa di Roma, assicurava delle garanzie al pontefice e regolava unilateralmente, i rapporti fra Santa Sede e Regno d'Italia.\nIl papa ricorda la sua situazione personale e quella del suo pontificato, \u00ab\"ridotti sotto un potere ostile\"\u00bb. Ribadisce il fermo proposito di mantenere \u00ab\"salvi e integri\"\u00bb i diritti della Santa Sede, e non riconosce assolutamente la legge delle Guarentigie:"}
{"id": "1653125", "revid": "599013", "url": "https://it.wikipedia.org/wiki?curid=1653125", "title": "Angelo Costanzo", "text": ""}
{"id": "1653129", "revid": "287204", "url": "https://it.wikipedia.org/wiki?curid=1653129", "title": "Mogi Gua\u00e7u", "text": "Mogi Gua\u00e7u \u00e8 un comune del Brasile nello Stato di San Paolo, parte della mesoregione di Campinas e della microregione di Mogi Mirim."}
{"id": "1653131", "revid": "767487", "url": "https://it.wikipedia.org/wiki?curid=1653131", "title": "Mogi Mirim", "text": "Mogi Mirim \u00e8 un comune brasiliano dello stato di San Paolo. Mogi Mirim dista circa 65\u00a0km da Campinas, la citt\u00e0 pi\u00f9 grande della regione, e 129\u00a0km dalla capitale San Paolo.\nOrigini del nome.\nMogi Mirim \u00e8 un nome che deriva dalla lingua tupi, una lingua indigena brasiliana. Fondamentalmente il nome significa \"piccolo fiume di serpenti\", in modo pi\u00f9 semplice si potrebbe riassumere cos\u00ec: Mog = serpente, i = fiume, Mirim = piccolo.\nEconomia.\nL'economia locale ha un alto contributo dalle attivit\u00e0 agricole e industriali.\nI principali prodotti agricoli prodotti sono pomodori, manioca, canna da zucchero e arance.\nLa principale catena industriale \u00e8 la produzione di ricambi auto, ma ci sono anche bevande, scarpe e industrie di piccole dimensioni. Alcune grandi aziende hanno sede in citt\u00e0 come Mars (Petcare), Alpargatas e Monroe.\nSport.\nLa squadra di calcio della citt\u00e0 \u00e8 il Mogi Mirim Esporte Clube.\nUn giocatore famoso che ha giocato per questa squadra negli anni 1990 \u00e8 Rivaldo, che con la nazionale brasiliana ha vinto i Mondiali del 2002."}
{"id": "1653134", "revid": "287204", "url": "https://it.wikipedia.org/wiki?curid=1653134", "title": "Santo Ant\u00f4nio de Posse", "text": "Santo Ant\u00f4nio de Posse \u00e8 un comune del Brasile nello Stato di San Paolo, parte della mesoregione di Campinas e della microregione di Mogi Mirim."}
{"id": "1653136", "revid": "465036", "url": "https://it.wikipedia.org/wiki?curid=1653136", "title": "Congregazione dei Poveri Servi della Divina Provvidenza", "text": ""}
{"id": "1653137", "revid": "1833487", "url": "https://it.wikipedia.org/wiki?curid=1653137", "title": "Geppina Gepi", "text": "Geppina Gepi \u00e8 un brano musicale di Francesco Saverio Mangieri, cantato da Tot\u00f2 insieme ad Anna Magnani nel film \"Risate di gioia\" di Mario Monicelli (1960).\nIl brano fu inciso anche dal Quartetto Cetra e da Joe Sentieri con il titolo \"Geppyna\"."}
{"id": "1653144", "revid": "599013", "url": "https://it.wikipedia.org/wiki?curid=1653144", "title": "Louis Brain", "text": "Carriera.\nHa giocato con l'Adelaide United FC nella nuova Hyundai A-League (2005-2006), ma non gli \u00e8 stato rinnovato il contratto al termine della stagione.\nHa rappresentato la Nazionale australiana U-17 e U-20."}
{"id": "1653145", "revid": "1272592", "url": "https://it.wikipedia.org/wiki?curid=1653145", "title": "Chiesa di San Sepolcro (Cagliari)", "text": "La chiesa del Santo Sepolcro \u00e8 un luogo di culto cattolico di Cagliari; si trova nell'omonima piazza, nel quartiere Marina, vicino alla chiesa di Sant'Antonio e all'annesso complesso dell'ex ospedale.\nStoria.\nLa fondazione del tempio, secondo il \"Triumpho de los Santos del Reyno de Cerde\u00f1a\" (1635) di Dionigi Bonfant, sarebbe da attribuire ai Cavalieri Templari, che l'avrebbero edificata come cappella del loro monastero. Tale notizia, riportata anche da Giovanni Spano, non \u00e8 per\u00f2 considerata attendibile dagli studiosi moderni.\nNotizie certe sulla chiesa e sulla sua funzione si hanno a partire dal XVI secolo. Nel 1564 viene infatti fondata la confraternita del Santissimo Crocifisso dell'Orazione e della Morte, con sede proprio nella chiesa del Santo Sepolcro. La confraternita, esistente sino al secondo dopoguerra, si occupava principalmente di dare sepoltura delle persone pi\u00f9 povere e la chiesa (o meglio la sottostante cripta) e l'area circostante (attuale piazza del Santo Sepolcro) venivano utilizzate come cimiteri. Questo fino al XIX secolo, quando l'area perse gradualmente la sua funzione cimiteriale per essere, a fine secolo, sistemata come piazza. Del cimitero ipogeico invece si perse il ricordo.\nNel corso del XX secolo, Santo Sepolcro si trov\u00f2 diverse volte a supplire al ruolo di chiesa parrocchiale del quartiere, in occasione dei diversi lavori di restauro che interessarono la Collegiata di Sant'Eulalia. Nel dopoguerra ospit\u00f2 per un breve periodo i padri Carmelitani, che videro il loro convento in viale Trieste distrutto dai bombardamenti del 1943.\nNel 1988 la chiesa del Santo Sepolcro, caduta in un grave stato di degrado, venne chiusa per permettere l'esecuzione dei lavori di restauro, in seguito ai quali si riscopr\u00ec anche l'antica cripta sepolcrale. Il tempio restaurato venne inaugurato dall'arcivescovo di Cagliari Ottorino Pietro Alberti il 27 dicembre 1998.\nDescrizione.\nIl portale principale si trova sul fianco destro della chiesa, quello che si affaccia sulla piazza del Santo Sepolcro. Il portale \u00e8 incastonato in un prospetto neoclassico che venne sistemato nel 1899.\nLa facciata, con l'antico ingresso ormai inutilizzato, si affaccia invece su un angusto spazio, a ridosso delle scalette di Sant'Antonio.\nL'interno si presenta a pianta rettangolare, con navata unica voltata a botte, cappelle laterali e presbiterio quadrangolare, che conserva la bella volta a crociera stellare costolonata, risalente al XVI secolo. L'altare maggiore, preceduto da una balaustra marmorea, \u00e8 in stile neoclassico; vi si trova esposto un grande crocifisso ligneo settecentesco. Le pareti laterali del presbiterio ospitano due tele: la \"Resurrezione di Lazzaro\", opera cinque - seicentesca di Bartolomeo Castagnola e \"San Nicola di Bari in preghiera davanti alla Madonna\" (1707) di Francesco Manzini.\nTra le cappelle laterali spicca, per dimensione e pregio artistico, il \"Cappellone della Vergine della Piet\u00e0\", che si trova sul lato sinistro, in asse con l'ingresso principale. Il \"Cappellone\", uno dei pi\u00f9 notevoli esempi di arte barocca a Cagliari, venne eretto per volont\u00e0 del vicer\u00e9 Antonio Lopez de Ayala, che volle cos\u00ec assolvere ad un voto fatto alla Vergine della Piet\u00e0 per la guarigione della figlia. Alla costruzione della cappella, inaugurata il 1\u00ba marzo 1686, contribu\u00ec finanziariamente anche il re Carlo II di Spagna. La struttura si presenta a pianta ottagonale, coperta da un'alta cupola, e vi si possono ammirare alcuni affreschi. Colpisce l'attenzione soprattutto l'imponente altare in legno dorato, con l'immagine miracolosa della Madonna col Figlio morto, appena deposto dalla croce, adagiato sulle sue ginocchia; la tradizione vuole che questa statua lignea policroma sia stata rinvenuta per caso nel 1606, sotterrata nei pressi dell'ospedale di Sant'Antonio (vicinissimo alla chiesa del Santo Sepolcro), da un bambino che giocava nel luogo.\nAnche le altre cappelle ospitano interessanti arredi e opere d'arte, come quella dedicata a san Pasquale Baylon, dove si trova un altare settecentesco costituito dalla mensa in marmi policromi e dalla parte superiore in legno dorato, con tre nicchie, separate da colonne tortili, in cui si custodiscono altrettanti simulacri. Nella cappella di Sant'Andrea sono custodite la statua lignea del titolare, opera di Giuseppe Antonio Lonis, e la statua della Vergine dormiente. Degno di nota \u00e8 anche il crocifisso ligneo settecentesco, noto come \"Cristo nero\"; il simulacro deve questo soprannome ad un atto vandalico che lo interess\u00f2 negli anni '70 del XX secolo, quando si trovava in prestito alla parrocchia del Santissimo Crocifisso, nel quartiere Genneruxi. Il 14 febbraio 1978 infatti, un uomo entr\u00f2 nella chiesa di Genneruxi e tent\u00f2 di dar fuoco al crocifisso. Prima che qualcuno potesse intervenire, la statua risultava gi\u00e0 danneggiata e, nonostante i restauri, il crocifisso porta ancora i segni di quel gesto. Ancora da menzionare sono la pregevole bussola lignea settecentesca, addossata alla controfacciata, in corrispondenza dell'antico ingresso, e il pulpito marmoreo ottocentesco.\nAl centro della cantoria in controfacciata \u00e8 ubicato l'organo a canne, commissionato dall'Arciconfraternita dell'Orazione e della Morte e costruito nel 1875 da Tommaso Piacentini e Antonio Battani di Frassinoro (in provincia di Modena); a trasmissione meccanica, dispone di 28 registri su un unico manuale e pedale.\nAlla cripta si accede tramite una botola, posta al centro della navata. L'ambiente ipogeico \u00e8 costituito da tre camere voltate a botte, destinate alle sepolture a terra; \u00e8 visibile un unico sarcofago in muratura, probabilmente destinato alla tomba di un personaggio illustre. Alle pareti della cripta sono visibili tracce di affreschi, tra cui il dipinto raffigurante la Morte, rappresentata come uno scheletro, rivestito da un manto d'ermellino, con la falce in mano. Sulla lama della falce \u00e8 leggibile un'eloquente scritta: \"Nemini parco\" (non risparmio nessuno)."}
{"id": "1653149", "revid": "245802", "url": "https://it.wikipedia.org/wiki?curid=1653149", "title": "She (Uguale a lei)", "text": ""}
{"id": "1653150", "revid": "1149807", "url": "https://it.wikipedia.org/wiki?curid=1653150", "title": "Romeo \u00d7 Juliet", "text": " \u00e8 un anime basato sulla tragedia di William Shakespeare \"Romeo e Giulietta\", della quale contiene numerose citazioni, con un cameo dello stesso autore. Nella serie sono presenti anche citazioni di altre opere del grande autore inglese. In Giappone la serie \u00e8 stata trasmessa dall'aprile 2007 per 24 settimane sul canale CBC, e successivamente su TBS, KBS e SUN-TV. In contemporanea \u00e8 stato pubblicato sulla rivista \"Asuka\" un adattamento manga in due volumi editi dalla Kadokawa Shoten.\nL'anime in prima visione per l'Italia, col sottotitolo \"Romeo e Giulietta\" al di sotto del titolo originale, \u00e8 andato in onda dal 6 aprile 2009 su RaiSat Smash Girls. Il manga \u00e8 stato pubblicato tra l'ottobre e il novembre 2010 in un'edizione fedele all'originale dalla J-Pop.\nTrama.\nNel continente aereo di Neo-Verona, Leonte Montecchi si impossessa del potere sulla citt\u00e0 sterminando l'intera casata regnante dei Capuleti; l'unica che sopravvive alla strage \u00e8 Giulietta, una bambina di soli due anni. Cresciuta costretta a celare la propria identit\u00e0, l'adolescente Giulietta combatte le angherie della tirannia di Montecchi sotto le spoglie del Turbine Rosso, eroe difensore della plebe. Un giorno si imbatte in Romeo, figlio di Montecchi, del quale si innamora ricambiata. La loro storia d'amore \u00e8 per\u00f2 ostacolata dai piani di rivoluzione dei Capuleti e dai tentativi di repressione di Montecchi, intenzionato a uccidere Giulietta.\nPersonaggi.\nTutti i nomi dei personaggi provengono da \"Romeo e Giulietta\" e da altri drammi di Shakespeare.\nAnime.\nTrasmessa in Giappone su CBC dal 4 aprile al 26 settembre 2007, in Italia la serie \u00e8 stata trasmessa in prima visione su RaiSat Smash Girls dal 6 aprile al 31 luglio 2009 e successivamente \u00e8 stata pubblicata in DVD dalla Yamato Video in due cofanetti da tre dischi, usciti nel 2010.\nSigle.\nIn Italia vengono usate le sigle originali.\nCD.\nIl CD della colonna sonora dell'anime \u00e8 uscito il 27 febbraio 2008, contenente anche gli spartiti del musicista della serie Hitoshi Sakimoto.\nManga.\nIn contemporanea alla trasmissione dell'anime, nel 2007, \u00e8 stato pubblicato in Giappone sulla rivista \"Asuka\" un adattamento manga in due volumi editi dalla Kadokawa Shoten. In Italia \u00e8 stato pubblicato tra l'ottobre e il novembre 2010 in un'edizione fedele all'originale dalla J-Pop.\nRadio.\nLa serie ha avuto anche una diffusione tramite internet intitolato , sul canale radio Cospa dal 13 aprile 2007, condotto dalla doppiatrice di Giulietta, Fumie Mizusawa, insieme a quella di Cordelia, Miyu Matsuki.\nRiferimenti ad altre opere.\nIn \"Romeo \u00d7 Juliet\" compaiono numerose citazioni ad altre opere di William Shakespeare."}
{"id": "1653151", "revid": "1262220", "url": "https://it.wikipedia.org/wiki?curid=1653151", "title": "Respicientes ea", "text": " Respicientes ea \u00e8 un'enciclica di Papa Pio IX, pubblicata il 1\u00ba novembre 1870, scritta per denunciare quello che il Pontefice considera come \"ingiusta, violenta, nulla e invalida\", ossia l'occupazione e la presa di Roma da parte delle truppe italiane e la fine dello Stato Pontificio. In particolare il Papa si lamenta della violazione del Palazzo del Quirinale, considerato sua propriet\u00e0 personale, contro la decisione del Governo italiano di annetterlo al demanio pubblico e farne la sede del Re d'Italia."}
{"id": "1653152", "revid": "97126", "url": "https://it.wikipedia.org/wiki?curid=1653152", "title": "Chiesa del Santo Sepolcro (Cagliari)", "text": ""}
{"id": "1653156", "revid": "339392", "url": "https://it.wikipedia.org/wiki?curid=1653156", "title": "Pol nato", "text": ""}
{"id": "1653161", "revid": "64860", "url": "https://it.wikipedia.org/wiki?curid=1653161", "title": "Holomodor", "text": ""}
{"id": "1653165", "revid": "1262220", "url": "https://it.wikipedia.org/wiki?curid=1653165", "title": "Exortae in ista", "text": "Exortae in ista \u00e8 un'enciclica antimassonica di Papa Pio IX, pubblicata il 20 aprile 1876, scritta all'Episcopato del Brasile per denunciare i mali della Massoneria."}
{"id": "1653167", "revid": "2148522", "url": "https://it.wikipedia.org/wiki?curid=1653167", "title": "Miei compagni di viaggio", "text": "Miei compagni di viaggio \u00e8 il dodicesimo album di Mia Martini (il primo dal vivo della cantante calabrese), pubblicato nel 1983 dall'etichetta DDD.\nIl disco.\nL'ultimo album di Mia Martini, prima del ritiro dalle scene, durato dal 1983 al 1989. Un disco formato da cover interpretate da Mim\u00ec e numerosi \"compagni di viaggio\".\nL'artista ha voluto raccogliere i brani e gli autori da lei pi\u00f9 amati: Fabrizio De Andr\u00e9 (\"Il pescatore\"), Leonard Cohen (\"Suzanne\"), Luigi Tenco (\"Un giorno dopo l'altro\" e \"Vedrai vedrai\"), Joan Manuel Serrat (\"Se\u00f1ora\"), Kate Bush (\"Wuthering Heighs\"), Joni Mitchell (\"Big Yellow Taxi\"), Francesco De Gregori (\"Alice\"), Vin\u00edcius de Moraes (\"Valsinha\"), Jimi Hendrix (\"Little Wing\"), Chico Buarque de Hollanda (\"Roda Viva\" e \"Ed ora dico sul serio\"), Randy Newman (\"Guilty\") e John Lennon (\"Imagine\").\nLe cover straniere vengono tutte tradotte in italiano, tranne \"Guilty\" e \"Imagine\".\nPer il brano \"Suzanne\" utilizza la versione di Fabrizio De Andr\u00e9, mentre il brano \"Signora\" (\"Se\u00f1ora\") era gi\u00e0 stato incluso nell'album \"Il giorno dopo\" nel 1973 su testo italiano di Paolo Limiti. Gli altri brani sono stati tradotti dalla stessa Mia Martini.\nTra i tanti artisti che hanno affiancato Mim\u00ec nella registrazione dell'album al Teatro Ciak di Milano, vi sono: Giulio Capiozzo, Giorgio Cocilovo, Mim\u00ec Gates, Mark Harris, Gilberto Martellieri, Claudio Pascoli, Maurizio Preti, Carlo Siliotto, Ares Tavolazzi, Ivano Fossati, Riccardo Zappa, Loredana Bert\u00e8, Aida Cooper, Cristiano De Andr\u00e9, Guido Harari (ingaggiato come fotografo per il concerto), Franco Cesaretto, Antonio Panarello, Jurgen Kramer, Ralf Gewald, Peter Brandt, Ezio de Rosa, Shel Shapiro (alla produzione esecutiva).\n\"Ed ora dico sul serio\" assume un significato emblematico, che preannuncia il lungo ritiro dalle scene.\nRegistrato.\nPrimo album dal vivo di Mia Martini, registrato in diretta televisiva su Canale 5, e durante due tappe del suo Tour 1983, il 22 ottobre e 23 ottobre 1983 al Teatro \"Ciak Toshiba\" di Milano. Ristampato su CD nel 1996 dalla DDD - catalogo 74321391992 ed inserito nel catalogo Bmg Ricordi."}
{"id": "1653168", "revid": "155634", "url": "https://it.wikipedia.org/wiki?curid=1653168", "title": "Noce (Palermo)", "text": "La Noce \u00e8 il settimo quartiere di Palermo.\nIl quartiere \u00e8 compreso nella V Circoscrizione.\nConfini.\nIl quartiere confina:\nStoria.\nIn origine l'area attualmente edificata, faceva parte del \"Parco Normanno\", cio\u00e8 la riserva di caccia estiva dei sovrani che, proprio in quel periodo si trasferivano nel castello della Zisa. L'area era rigogliosa e piena di piante di ogni specie, per questo motivo anche dopo inizi\u00f2 l'edificazione \"extra moenia\" in quest'area, nonostante la vicinanza con il centro storico, venne risparmiata a lungo.\nNel quartiere sorge anche il \"Baglio dei Crociferi\" nella Piazza Crociferi, da cui diparte la via omonima che giunge fino alla porta che immette su via Noce. Era un complesso agricolo residenziale di propriet\u00e0 dell'Ordine dei Chierici regolari Ministri degli Infermi (detti padri Crociferi) che avevano la loro \"Casa Professa\" presso la Chiesa di Santa Ninfa dei Crociferi, in via Maqueda, presso i Quattro Canti di Palermo. Risale ai primi del '600, ed \u00e8 quindi la pi\u00f9 vetusta architettura del quartiere, era costituita da un corpo centrale a pi\u00f9 elevazioni, con magazzini al piano terra e sul lato orientale. Una grande cappella sovrastata da un rosone sorgeva sul lato destro del prospetto che si affacciava su di un \"baglio\" al cui centro sorgeva un fontanile. Il Baglio dei Crociferi era un tipico baglio \"padronale\", chiuso da alte mura e vi si entrava attraverso un portale, tuttora esistente, decorato con grosse bugne rilevate. Negli anni '60 del novecento il cortile fu aperto sul lato nord, ed attualmente \u00e8 attraversato dalla via Tommaso Aversa.\nGi\u00e0 a met\u00e0 dell'Ottocento inizia l'edificazione anche se ancora mantiene il carattere rurale, tanto che il comune, nel 1860, la considera zona suburbana, ma gi\u00e0 verso la fine del secolo va scomparendo l'originale parco e nel 1889 viene considerata dal comune zona urbana a tutti gli effetti.\nDa allora in poi comincia l'edificazione selvaggia che l'ha portata, oggi, ad essere uno dei quartieri a pi\u00f9 alta densit\u00e0 abitativa, nonostante le costruzioni non raggiungano grandi altezze.\nDescrizione.\nIl quartiere \u00e8 attualmente contraddistinto da una grossa discontinuit\u00e0 edilizia, da un lato \u00e8 limitato dalla Circonvallazione, che ne ha spaccato l'originale conformazione, dall'altro lato \u00e8 chiuso dal quartiere della Zisa, mentre, verso Nord \u00e8 chiuso dal quartiere Malaspina-Palagonia. All'interno del quartiere \u00e8 ancora possibile trovare numerose ville sette-ottocentesche, incastonate tra strette vie e palazzi di pi\u00f9 recente costruzione. Quale elenco non esaustivo: il \"Villino Guarnaschelli\" in stile neogotico; \"Villa Di Salvo Sardofontana, di Riela\" in stile classico tardo ottocentesco; la \"Villa Belmonte Ventimiglia alla Noce\" del secolo XVIII, opera di G.B. La Licata (pi\u00f9 noto come fra' Felice da Palermo) che ricalca lo stile della omonima villa all'Acquasanta dello stesso proprietario; \"Casa Arcuri Di Marco\" neogotica del 1880; \"Casa Di Giorgi\" dei primi del '900 con modanature classiche, gi\u00e0 sede del Collegio di studi filosofici e teologici dei Frati Minori conventuali, \u00e8 sede ora del Commissariato di Polizia \"Zisa\"; la palazzina \"Naselli Flores\" del 1858 ora \u00e8 inclusa nel complesso dell'Istituto S. Vincenzo de Paoli.\nUn importante e bella villa d'epoca in stile liberty, \"Casa Maurigi Zagarella\" edificato nel secolo XIX dal marchese Maurigi di Castelmaurigi si trova in via Noce nelle immediate vicinanze della piazza principale. Presso il quartiere ha sede il Centro Diaconale \"La Noce\" dell'Istituto Valdese di Palermo. Fulcro del quartiere \u00e8 la piazza, che si trova al centro di esso, chiamata appunto piazza Noce. L'antico parco \u00e8 ormai completamente scomparso per fare posto ad abitazioni di carattere economico, solo recentemente \u00e8 stata ripristinata una parte del parco, chiamato Giardino della Zisa. L'economia \u00e8 basata principalmente sul commercio con la presenza di moltissime attivit\u00e0 commerciali. Inoltre \u00e8 una zona strategica essendo vicina al centro storico e allo stesso tempo tempo alla Circonvallazione e quindi alle autostrade, verso Catania e verso Trapani."}
{"id": "1653171", "revid": "124535826", "url": "https://it.wikipedia.org/wiki?curid=1653171", "title": "Paul Preuss", "text": "Biografia.\nDa bambino, a causa di un virus polio-simile, Preuss \u00e8 fragile e malaticcio, tanto che spesso \u00e8 a letto o sulla sedia a rotelle. Crescendo guarisce e si fortifica con la pratica intensa dello sport. Diviene, infatti, un ottimo sciatore, alpinista e rocciatore e gi\u00e0 all'et\u00e0 di 11 anni ha scalato circa 300 vette.\nGli anni tra il 1907 e il 1913 sono pieni di successi alpinistici, e diviene uno dei migliori alpinisti dell'epoca. Inoltre, fa parlare molto di s\u00e9 a causa delle sue teorie in controtendenza con lo spirito alpinistico del tempo. Sostiene infatti con i suoi contemporanei una vera e propria \"polemica sui chiodi\", cio\u00e8 sull'uso dei chiodi e dei mezzi artificiali durante le scalate.\nNei suoi pochi anni di vita scala centinaia di cime, apre nuove vie (quasi sempre da solo e senza assicurazione), si dedica allo scialpinismo con traversate di interi gruppi montuosi.\nIl 3 ottobre 1913 muore precipitando dallo spigolo nord del Mandlkogel, una montagna nella sua terra natale. Nessuno sa cosa sia successo esattamente perch\u00e9, come tante altre volte, era solo e arrampicava slegato.\nFilosofia.\nIn quegli anni (inizio del XX secolo) le maggiori cime dei monti europei erano gi\u00e0 state scalate (seguendo gli itinerari pi\u00f9 facili, pi\u00f9 logici) per cui l'alpinismo tendeva a innovarsi, a diventare pi\u00f9 \"sportivo\": si cercava la difficolt\u00e0, la via pi\u00f9 ripida e pi\u00f9 elegante per raggiungere la cima; non era pi\u00f9 importante raggiungere la vetta ma diveniva importante anche come veniva raggiunta.\nPer far fronte alle difficolt\u00e0 crescenti in arrampicata (che si aggiravano gi\u00e0 attorno al V, V grado superiore) si faceva ricorso a qualsiasi mezzo: piramidi umane, chiodi, staffe e fittoni. In questo contesto si leva la voce di Preuss che teorizza il rispetto per la montagna e un approccio pi\u00f9 psicologico e tecnico alla scalata. Per lui non \u00e8 ammesso il ricorso a mezzi artificiali: i chiodi non devono servire, e anche la corda deve essere usata con parsimonia. Per Preuss calarsi in doppia \u00e8 ricorrere a un mezzo artificiale, rappresenta un artificio con cui l'uomo cerca di \"imbrogliare\" la montagna. In base alla sua filosofia bisogna saper salire e scendere arrampicando e lui lo dimostra: il 28 luglio 1911 parte, solo, senza corda sulla parete est del Campanile Basso (gruppo delle Dolomiti di Brenta) e scala in 2 ore questa parete di 120 metri aprendo una nuova via, e naturalmente ridiscende disarrampicando dalla stessa via. La notizia di quest'impresa far\u00e0 scalpore nel mondo dell'alpinismo dell'epoca.\nSi pu\u00f2 dire che con lui, con il suo modo di vivere la montagna, nasce il moderno concetto dell'arrampicata sportiva.\nLe sue teorie vengono criticate aspramente dai suoi contemporanei che si battono, per lo pi\u00f9, per un uso logico dei chiodi da roccia. Credono infatti che siano irrinunciabili per la sicurezza durante le scalate, ma che possano essere evitati come mezzi di progressione.\nProvocatoriamente Preuss pubblica su una rivista specializzata le sue \"sei regole per lo scalatore\" che recitano:\nCitazioni.\nHanno detto di Paul Preuss:\nBibliografia.\n\"L'alpinista leggendario\" \ndi Severino Casara\nPrefazione di Aldo Bonacossa\nCentoventidue illustrazioni fuori testo\nLonganesi &amp; C., 1970 Milano"}
{"id": "1653179", "revid": "716642", "url": "https://it.wikipedia.org/wiki?curid=1653179", "title": "Neil Banfield", "text": "Specialista nell'individuazione, sviluppo e formazione di giovani talenti, ha lavorato fino al 2018 nello Staff Tecnico di Arsene Wenger all'.\nCarriera.\nBanfield \u00e8 un ex calciatore professionista, di ruolo difensore centrale. Ha giocato con il Crystal Palace (1979-1981), l'Adelaide City (1981-1983) ed il Leyton Orient (1983-1984). Nella sua carriera \u00e8 stato pi\u00f9 volte convocato dalle nazionali giovanili inglesi con cui ha partecipato al Mondiale U20 nel 1981.\nDopo aver finito la carriera come calciatore ha cominciato quella da allenatore, guidando dal 1997 al 2004 le giovanili dell', con cui ha vinto due Coppe d'Inghilterra giovanili, una FA Premier Academy League Under-17 nel 1999-2000 e un'Academy League Under-19 nel 2003-2004. Precedentemente ha lavorato come Capo Scout per il Charlton Athletic e da Direttore del Settore Giovanile, prima dello stesso Charlton Athletic per poi passare con il medesimo incarico all'Arsenal. Tra i principali calciatori allenati e formati da Neil Banfield durante la sua esperienza nel Settore Giovanile dell'Arsenal vi sono Cesc Fabregas, Robin Van Persie, Ashley Cole, Jack Wilshere, Kieran Gibbs, Francis Coquelin, Theo Walcott e Aaron Ramsey.\nNel 2004, dopo l'addio di Eddie Niedzwiecki, \u00e8 passato ad allenare la squadra riserve dell'Arsenal. Nello stesso anno \u00e8 stato anche assistente di Don Givens nell'Irlanda Under-21 tra l'aprile del 2004 ed il maggio del 2005.\nDal 2012 al 2018 ha fatto parte dello Staff Tecnico di Arsene Wenger occupandosi principalmente dello scouting e sviluppo di giovani calciatori, nella transizione dalle giovanili alla prima squadra e supportando l'allenatore Arsene Wenger nell'attivit\u00e0 di preparazione tecnico/tattica della prima squadra."}
{"id": "1653190", "revid": "55040", "url": "https://it.wikipedia.org/wiki?curid=1653190", "title": "Cycnus", "text": ""}
{"id": "1653191", "revid": "287204", "url": "https://it.wikipedia.org/wiki?curid=1653191", "title": "Cosm\u00f3polis", "text": "Cosm\u00f3polis \u00e8 un comune del Brasile nello Stato di San Paolo, parte della mesoregione di Campinas e della microregione di Paul\u00ednia."}
{"id": "1653192", "revid": "80339", "url": "https://it.wikipedia.org/wiki?curid=1653192", "title": "Riserva Naturale del Barguzin", "text": ""}
{"id": "1653194", "revid": "80339", "url": "https://it.wikipedia.org/wiki?curid=1653194", "title": "Riserva Naturale di Barguzin", "text": ""}
{"id": "1653196", "revid": "287204", "url": "https://it.wikipedia.org/wiki?curid=1653196", "title": "Paul\u00ednia", "text": "Paul\u00ednia \u00e8 un comune del Brasile nello Stato di San Paolo, parte della mesoregione di Campinas e della microregione di Paul\u00ednia.\nBreve storia.\nDeve il suo nome al proprietario terriero Jos\u00e9 Paulino Nogueira (1853-1915), che don\u00f2 i terreni sui quali nel 1906 venne fondata la citt\u00e0. I primi insediamenti della citt\u00e0, infatti, in origine si chiamavano \"Vila Jos\u00e9 Paulino\" fino al 1944 quando un Decreto Statale proib\u00ec di chiamare i comuni coi nomi di persone. Da allora cominci\u00f2 a chiamarsi col nome attuale.\nNel corso degli anni il paese ha conosciuto una crescita sociale notevole, fra cui la costruzione di un Ospedale, di una Biblioteca virtuale, e di un Sambodromo al coperto, che risulta essere uno dei pi\u00f9 grandi di tutto il Brasile."}
{"id": "1653199", "revid": "1573940", "url": "https://it.wikipedia.org/wiki?curid=1653199", "title": "Chiesa di Sant'Omobono (Roma)", "text": "La chiesa di Sant'Omobono si trova a Roma ai piedi del Campidoglio nel rione Ripa.\nStoria.\nLa chiesa si trova nella zona del Foro Boario dove si trovavano i templi della Fortuna, di Mater Matuta e la Porta Triumphalis: queste strutture sono state scavate a fianco della chiesa tra gli anni trenta (nella fase del \"raschiamento\" del Campidoglio) e gli anni sessanta, e sono tutt'oggi visibili nell'area archeologica di Sant'Omobono. Le sue fondamenta sono impostate, appunto, sui resti del tempio di Mater Matuta.\nLa prima chiesa paleocristiana risale al VI secolo e fu intitolata originariamente \"San Salvatore in Portico\" (con riferimento al vicino Portico di Ottavia). Tra il XII e il XIII secolo venne restaurata e ripavimentata , con tarsie di tipo cosmatesco. Ricostruita nel 1482, venne data nel 1575 all'\"Universit\u00e0 dei Sarti\" e dedicata al patrono dei farsettai, sant'Omobono appunto. Nella stessa chiesa presero residenza la Confraternita dei Calzettai e quelle dei Sartori e dei Giubbonari. L'ultimo restauro, con ripavimentazione, risale al 1940.\nIl dislivello tra il piano stradale dell'area archeologica e il piano di costruzione della chiesa - che oggi si presenta rialzato di un paio di metri rispetto al livello stradale moderno, al quale lo collega una scala recente - \u00e8 un esempio interessante e di plastica evidenza di come il piano di calpestio di Roma antica sia stato sommerso, nei secoli, da quattro / cinque metri (in alcuni casi anche di pi\u00f9) di macerie e detriti, sui quali si \u00e8 continuato a costruire ininterrottamente, e poi si \u00e8 tornati a scavare.\nDintorni.\nDopo le demolizioni del Novecento e la costruzione dei muraglioni del Tevere l'area circostante la chiesa \u00e8 oggi quasi disabitata, salvo il piccolo isolato residenziale sopravvissuto tra via di San Teodoro sotto il Palatino, il Foro romano, via della Consolazione e il Foro Jugario e l'attuale via Petroselli.\nLa zona era invece, fino all'inizio del '900, costruita, sia pur modestamente, e popolata, essendo uno dei punti d'accesso al mercato romano dei produttori provenienti dalla via Appia e dalla via Ostiense, che confluivano a Piazza Montanara (anch'essa scomparsa), al Teatro di Marcello. La sua rilevanza commerciale era testimoniata dal fatto che a met\u00e0 dell'Ottocento la via di S. Omobono, dalla Bocca della Verit\u00e0 a Monte Caprino, contava ben 6 osterie, una locanda e un caff\u00e8.\nDa sant'Omobono, si pu\u00f2:"}
{"id": "1653200", "revid": "1262220", "url": "https://it.wikipedia.org/wiki?curid=1653200", "title": "Levate (enciclica)", "text": " Levate \u00e8 un'enciclica di Papa Pio IX, pubblicata il 27 ottobre 1867.\nDapprima il Pontefice denuncia la critica situazione in cui versa lo Stato Pontificio nell'imminenza della battaglia di Mentana, combattuta il 3 novembre successivo la pubblicazione dell'enciclica.\nPoi il Papa, prendendo spunto dalla soppressione di alcune diocesi nell'impero russo, si occupa delle difficili condizioni in cui versa la Chiesa cattolica in Polonia ed in Russia, ove gli zar attuano da sempre una politica di distruzione del cattolicesimo nei territori sotto il loro dominio; e ricorda pure le difficolt\u00e0 vigenti nella eparchia rutena di Chelm."}
{"id": "1653201", "revid": "486946", "url": "https://it.wikipedia.org/wiki?curid=1653201", "title": "Chiesa di San Salvatore in Portico", "text": ""}
{"id": "1653215", "revid": "31886", "url": "https://it.wikipedia.org/wiki?curid=1653215", "title": "Generi di Salticidae", "text": "Di seguito sono elencati tutti i 659 generi viventi e 17 fossili della famiglia di ragni Salticidae, lista aggiornata al 13 gennaio 2021.\nLa vastit\u00e0 dei generi fa s\u00ec che vi siano continue revisioni tassonomiche; qui viene riportata la suddivisione in sottofamiglie dell'aracnologo Maddison condivisa dalla maggior parte degli studiosi del settore.\nOnomastinae.\nOnomastinae Maddison, 2015\nAsemoneinae.\nAsemoneinae Maddison, 2015\nLyssomaninae.\nLyssomaninae Blackwall, 1877\nSpartaeinae.\nSpartaeinae Wanless, 1984\nEupoinae.\nEupoinae Maddison, 2015\nHisponinae.\nHisponinae Simon, 1901\nSalticinae.\nSalticinae Blackwall, 1841\nClade Amycoida.\nAmycoida Maddison &amp; Hedin, 2003\nClade Salticoida.\nSalticoida Maddison &amp; Hedin, 2003\nGeneri fossili.\nSono stati rinvenuti numerosi fossili appartenenti alla famiglia Salticidae; al giugno 2011 ben 28 generi (11 di specie ancora viventi e 17 esclusivamente fossili) per complessive 66 specie descritte.:"}
{"id": "1653217", "revid": "15756", "url": "https://it.wikipedia.org/wiki?curid=1653217", "title": "Hyde (cantante)", "text": "Biografia.\nDato che Hyde non divulga molte delle sue informazioni personali, quasi tutto su di lui non \u00e8 ufficiale. Comunque, i fan hanno ipotizzato che il suo vero nome sia Takarai Hideto e hanno anche abbozzato la sua data di nascita. In passato i suoi genitori hanno confermato pi\u00f9 o meno questi dati. Oltre ad essere cantante, scrittore principale, e secondo chitarrista (se necessario) dei L'Arc~en~Ciel (la band si \u00e8 formata nel 1991), Hyde ha un progetto da solista sotto il nome di HYDE. Anche se il gruppo non si scioglie, ha l'abitudine di prendersi delle pause per lavorare sull'attivit\u00e0 di solista.\nNel 2003, Hyde ha recitato accanto a Gackt nel film \"Moon Child\". Hyde e Gackt ha cantato la ballata \"\u30aa\u30ec\u30f3\u30b8 \u306e \u592a\u967d\" (\"Orange no Taiyou\") che \u00e8 stata utilizzata come prima canzone finale del film. La canzone fu poi pubblicata nell'album di Gackt, \"Crescent\". La sua altezza \u00e8 di 156 centimetri.\nNel 2004, Hyde ha assunto il ruolo del chitarrista Adam nel film \"Kagen no Tsuki ~ Last Quarter\", un film basato sul manga di Ai Yazawa. La colonna sonora del film, \"The Cape of Storms\", era un brano dal suo primo album \"Roentgen\". Il regista aveva sempre pensato a \"Roentgen\" durante la lettura del manga, in preparazione per il film.\nDurante l'estate del 2005, mentre L'Arc~en~Ciel stava ancora lavorando, Hyde ha composto la musica per la canzone \"Glamorous Sky\" per il film \"NANA\", ancora un altro film basato sull'omonimo manga di Ai Yazawa. La canzone \u00e8 stata cantata dall'artista pop Mika Nakashima con testi scritti dalla stessa Ai Yazawa. Nel mese di agosto, Hyde (e la sua band da solista) si \u00e8 esibito nella canzone su Music Station con Mika Nakashima. Per questa performance, Hyde era alla chitarra.\nNel 2005 Hyde fu in tourn\u00e9e con L'Arc~en~Ciel; la scaletta comprese le versioni giapponese e inglese del brano \"Countdown\", composto per il film \"Stealth\" e pubblicato successivamente il 5 ottobre, e anche una versione speciale della sempreverde \"rock\" (in origine da \"Roentgen\"). Lo stesso mese, in occasione di Halloween, Hyde venne ospitato all'Halloween of the Living Dead, un evento di tre notti presso il locale Club Citt\u00e0 a Kawasaki. Tra gli artisti che hanno preso parte alle esibizioni di quelle serate ci sono i Monoral, gli Uverworld, Olivia, gli High and Mighty Color, Yasu e Mika Nakashima, che si esibirono interamente in costume, ad eccezione di Olivia. Hyde si esib\u00ec con i Monoral sotto il nome di Jack-o-Lantern, suonando singoli usuali per la serata di Halloween, come la soundtrack del film \"Ghostbusters\".\nIl 22 febbraio 2006 Hyde ha pubblicato il suo settimo singolo, \"\"Season's Call\",\" composto da K.A.Z., chitarrista della band solista di Hyde; fu il primo brano della sua carriera da solista non composto da lui stesso. II singolo \u00e8 stato utilizzato come sigla di apertura dell'anime \"BLOOD+\". Il 26 aprile dello stesso anno ha pubblicato il suo terzo album originale \"FAITH\", che \u00e8 stato pubblicato negli USA da Tofu Records il 27 giugno. Durante il tour di promozione dell'album, Hyde si \u00e8 esibito in una sessione del Q&amp;A all'Anime Expo il 1\u00ba luglio e altre quattro volte in California tra il 2 e il 6 luglio.\nNel 2008, Hyde ha cominciato a lavorare con il chitarrista K.A.Z. di nuovo sotto il nome di VAMPS.\nDiscografia.\nPer gli album e i singoli pubblicati con il gruppo L'Arc~en~Ciel vedi Discografia dei L'Arc~en~Ciel."}
{"id": "1653220", "revid": "1573940", "url": "https://it.wikipedia.org/wiki?curid=1653220", "title": "Cimicomorpha", "text": "I Cimicomorfi (Cimicomorpha ) sono un raggruppamento sistematico di Insetti dell'Ordine dei Rincoti (Sottordine Heteroptera).\nDescrizione.\nI Cimicomorfi possono essere alati o meiotteri. Il capo \u00e8 in genere prognato, con apparato boccale diretto in avanti, oppure ortognato, con apparato boccale disposto in posizione ventrale nella parte anteriore del capo. Il rostro \u00e8 composto da 3-4 segmenti. Le antenne sono generalmente ben sviluppate in lunghezza. Sono spesso presenti sensilli cefalici del tipo dei tricobotri.\nNelle forme alate, le ali sono differenziate in emielitre, con una parte prossimale sclerificata e una distale (\"membrana\") membranosa, la cui venatura, in genere, delimita 1-3 cellule. La parte sclerificata reca due fratture, una trasversale, decorrente dal margine costale, una longitudinale, pi\u00f9 interna, decorrente dalla base dell'ala. Nei Tingidi ricorre spesso l'aspetto areolato e uniforme delle emielitre, senza apparente distinzione tra corio e membrana.\nLe zampe hanno tarsi composti da tre segmenti, talvolta due.\nNutrizione.\nIl regime dietetico \u00e8, secondo le specie, zoofago o fitofago e fra i primi non mancano specie impiegate in lotta biologica e integrata oppure specie che attaccano gli animali superiori, compreso l'uomo.\nSistematica.\nL'infraordine si suddivide in sei superfamiglie:"}
{"id": "1653227", "revid": "729019", "url": "https://it.wikipedia.org/wiki?curid=1653227", "title": "Tour della Nazionale di rugby a 15 dell'Inghilterra 1979", "text": "Nel 1979 la Rugby Football Union, federazione inglese di \" rugby a 15\" invia due squadre in tour. l'Under 23 si reca in Francia ed in Italia ed una selezione si reca in Giappone e Polinesia.\nIl tour dell'Under 23.\nLa selezione Inglese Under 23, scende sul continente per un tour in Francia ed Italia. La squadra inglese viene sconfitta dai pari et\u00e0 francesi malgrado una rimonta incredibile dopo il primo tempo chiuso sotto 24-3. poi battono la selezione del Sud della Francia prima di recarsi in Italia per l'incontro gi\u00e0 citato.\nIl tour della selezione inglese.\nNel 1979, la nazionale inglese di \"rugby a 15\" si reca in tour in Giappone ed Isole Figi. Le partite non avranno valore ufficiale per la Rugby Football Union rispettosa delle direttive dell'International Rugby Board e restia a concedere il valore ufficiale a match contro squadre diverse da quelle impegnate nel \"Cinque nazioni o da , e ."}
{"id": "1653230", "revid": "1745361", "url": "https://it.wikipedia.org/wiki?curid=1653230", "title": "Ker (mitologia)", "text": "Ker o Chera era nella mitologia greca la personificazione del destino dei guerrieri o della morte violenta che colpiva durante duelli o azioni furtive. \nRobert Graves nei suoi testi la cita come la \"grande dea Ker\".\nNella letteratura.\nEsiodo nella sua Teogonia, la distingue in due figure (quale Morte o quale Destino). Al verso 211 come Ker (\u039a\u1fc6\u03c1\u03b1), la Morte violenta, nata da Nyx (N\u03cd\u03be, \"la Notte\") per partenogenesi, poi, al verso 217 \u00e8 menzionata in plurale, le Keres (\u039a\u1fc6\u03c1\u03b1\u03c2), sempre figlie di Nyx, da intendersi come inviate del Destino. Queste ultime a volte sono identificate con le Moire.\nNell\"'Iliade\" viene raffigurata, assieme a Eris (\u1f1c\u03c1\u03b9\u03c2, \"la Discordia\") e a Cidoimo (\u039a\u03c5\u03b4\u03bf\u03b9\u03bc\u1f78\u03c2, \"il Tumulto\") nel campo di battaglia, con un lungo mantello macchiato dal sangue degli uomini uccisi che da lei stessa venivano portati al cancello dell'oltretomba.\nEschilo, nella sua tragedia \u03a8\u03c5\u03c7\u03bf\u03c3\u03c4\u03b1\u03c3\u03af\u03b1 (\"La pesatura delle vite\") descrive la battaglia tra Achille e Memnone, in cui immediatamente prima Zeus ne pesa le \u039a\u1fc6\u03c1\u03b1\u03c2 (\"K\u00e8res\"), intese qui quali \"fati\", \"geni della morte\", o appunto, le \"vite dei guerrieri\". In quest'ultima identificazione, come le anime dei morti, \u00e8 ripresa talvolta nella tradizione popolare, nelle quali necessitano di sacrifici per essere placate.\nSimbolismo.\nRappresentano o direttamente la Morte violenta, o il Destino che accompagna ogni essere umano scandendo i ritmi vitali e delineando il tipo di morte che spetter\u00e0 al soggetto; quindi nei momenti pericolosi come battaglie e azioni eroiche, le \"Chere\", in entrambe le concezioni, affiancano l'individuo.\nSono talvolta raffigurate come creature nere alate, dai denti aguzzi e dagli artigli, che si nutrono del sangue dei morti e dei feriti."}
{"id": "1653231", "revid": "1305772", "url": "https://it.wikipedia.org/wiki?curid=1653231", "title": "Flo Rida", "text": "Ha debuttato nella canzone \"Bitch I'm From Dade County\", inserita nell'album \"We the Best\" di DJ Khaled ed \u00e8 conosciuto per aver rilasciato vere e proprie hit come \"Low\" (featuring T-Pain), rimasta in prima posizione per 10 settimane nelle classifiche statunitensi nel 2008, e \"Right Round\" (featuring Kesha), che ha mantenuto la prima posizione per 6 settimane; quando sono stati pubblicati, entrambi i brani hanno battuto il record per le vendite digitali. Altri successi internazionali del rapper sono \"Club Can't Handle Me\", \"Good Feeling\", \"Wild Ones\", \"Whistle\", \"I Cry\" e \"My House\". Nel corso della sua carriera, Flo Rida ha collaborato con numerosi altri artisti internazionali, sia per i suoi brani che per quelli di altri.\nHa prodotto 4 album in studio (\"Mail on Sunday\" nel 2008, \"R.O.O.T.S.\" nel 2009, \"Only One Flo (Part 1)\" nel 2010 e \"Wild Ones\" nel 2012) ed un EP (\"My House\" nel 2015). Flo Rida \u00e8 il rapper che ha venduto pi\u00f9 copie digitali dei suoi singoli negli Stati Uniti e, in totale, ha venduto 100 milioni di singoli in tutto il mondo.\nBiografia.\nNato il 17 settembre del 1979, a Carol City, in Florida, i suoi genitori hanno cresciuto lui e le sue sette sorelle, alcune delle quali cantavano in un locale gruppo gospel. Il cognato di Dillard invece faceva parte di un noto gruppo rap locale, i \"2 Live Crew\", e questo lo spinse a formare un proprio gruppo insieme ad altri due amici, chiamato i \"GroundHoggz\". La sua collaborazione con il membro dei \"2 Live Crew\", Fresh Kid Ice, attir\u00f2 l'attenzione di DeVante Swing, membro dei \"Jodeci\". Tuttavia Tramar fu rifiutato dalla maggior parte delle major discografiche, cos\u00ec fu costretto a cercare altri impieghi al di fuori della musica. Dopo essersi diplomato nel 1998, studi\u00f2 international business management presso l'Universit\u00e0 del Nevada, a Las Vegas per due mesi, per poi trasferirsi alla Barry University per altri due mesi. Dopo aver ricevuto una telefonata da un rappresentante della casa discografica indipendente \"Poe Boy Entertainment\", ritorn\u00f2 in Florida per tentare nuovamente la carriera musicale. Dillard ottenne un contratto con \"Poe Boy\" nel 2006, mentre, sotto il nome di Flo Rida, iniziava la collaborazione con altri artisti, come Rick Ross, Trina, T-Pain e Trick Daddy. Un singolo promozionale intitolato \"Birthday\", con Rick Ross, fu la sua prima pubblicazione importante. Tuttavia il suo debutto ufficiale avviene in \"Bitch I'm from Dade County\", sull'album di DJ Khaled \"We the Best\", insieme a Trick Daddy, Trina, Rick Ross, Brisco, C-Ride e Dre.\n\"2007-2008: Mail on Sunday\".\nL'album di debutto di Flo Rida, \"Mail on Sunday\", viene rilasciato a marzo del 2008. Il primo singolo \u00e8 \"Low\", con la collaborazione di T-Pain, brano che fu anche incluso nelle soundtrack del film \"Step Up 2 - La strada per il successo\". \"Low\" raggiunge la prima posizione nella Billboard Hot 100. Seguono poi \"Elevator\", con Timbaland, \"In the Ayer\" con will.i.am, e \"Roll\" con la collaborazione di Sean Kingston, che entrano anche loro nella classifica della rivista statunitense \"Billboard\".\nDopo il grandioso successo di \"Mail on Sunday\", Flo Rida compare frequentemente in numerosi singoli di artisti R&amp;B, hip hop e pop, fra cui \"Move Shake Drop\" di DJ Laz, \"We Break the Dawn\" di Michelle Williams, il remix di \"4 Minutes\" di Madonna, \"Running Back\" di Jessica Mauboy, \"Feel It\" di DJ Felli Fel ed il remix di \"Speedin\"' di Rick Ross. Durante l'estate del 2008, si esibisce dal vivo nel corso del talent show \"So You Think You Can Dance\" della Fox. e al \"MuchMusic Video Awards\" in Canada. Flo Rida inoltre appare negli album \"We Global\" di DJ Khaled, \"Gutta\" di Ace Hood e in \"The Fame\" di Lady Gaga, fra gli altri.\n2009-2010: \"R.O.O.T.S.\".\nSecondo la rivista \"Billboard\", Flo Rida ha iniziato a registrare il suo album successivo nove mesi dopo \"Mail On Sunday\". L'album, intitolato \"R.O.O.T.S.\", viene pubblicato il 21 marzo 2009. Il primo singolo, \"Right Round,\" a cui collabora la semi-esordiente Ke$ha, viene pubblicato a gennaio 2009. \"Right Round\" salta dalla posizione 58 alla vetta della \"Billboard Hot 100\" in una sola settimana, e con 636.000 download nella prima settimana, stabilisce un nuovo record, battendo il precedente record detenuto da \"Low\", suo precedente successo. \"Right Round\" utilizza un campionamento di \"You Spin Me Round (Like a Record)\", successo del 1985 di Dead or Alive. Il secondo singolo \u00e8 \"Sugar\", a cui collabora Wynter Gordon, a cui segue \"Jump\". Il singolo figura la collaborazione della cantante Nelly Furtado. Il quarto singolo \u00e8 \"Be on You\" featuring Ne-Yo, mentre il quinto \u00e8 \"Available\" featuring Akon.\nL'album \"R.O.O.T.S.\" debutta all'ottava posizione della classifica \"Billboard\" 200, vendendo 55.000 copie nella prima settimana. e circa 536.000 in totale in tutto il mondo. Alla fine del 2009, l'album \u00e8 l'ottavo disco rap pi\u00f9 venduto dell'anno.\nFlo Rida compare anche in \"Feel It\" di DJ Felli Fel, \"Starstruck\" di Lady Gaga e \"Feel It\" dei Three 6 Mafia. \"Bad Boys\", il singolo di debutto di Alexandra Burke, vincitrice dell'edizione britannica di \"The X Factor\" Alexandra Burke, che figura la collaborazione di Flo Rida, debutta alla prima posizione della Official Singles Chart ad ottobre.\n2010-2011: \"Only One Flo (Part 1)\".\nNel marzo 2010 Flo Rida annuncia tramite il suo profilo Twitter che il suo prossimo album si sarebbe chiamato \"The Only One\", \"Billboard\" riport\u00f2 che l'album sarebbe stato diviso in due parti. Il singolo \"Zoosk Girl\" con T-Pain viene pubblicato sul web il 28 marzo come singolo promozionale, ma non diviene il primo singolo ufficiale estratto dall'album. Il 28 giugno 2010 Flo Rida rilascia \"Club Can't Handle Me\" prodotta da David Guetta, che diventa il primo singolo ufficiale estratto dal terzo album e anche la colonna sonora di Step Up 3D. Il singolo debutta alla nona posizione della \"Billboard Hot 100\" negli Stati Uniti e alla quarta nella \"Billboard Canadian Hot 100\".\nIl 2 novembre \"Come With Me\" e viene rilasciato come singolo promozionale insieme a \"Puzzle\", prodotto da \"Electrixx\", ma che non \u00e8 contenuto nell'album. I singoli che seguono sono \"Turn Around (5, 4, 3, 2, 1)\" e, dopo la pubblicazione dell'album nel Regno Unito, \"Who Dat Girl\". \"Why You Up In Here\" \u00e8 l'ultimo singolo estratto dall'album.\nFlo Rida appare nel singolo \"iYiYi\", singolo del cantante australiano \"Cody Simpson\" e in \"Out My Video\" della cantante bulgara \"LiLana\". Inoltre collabora con il gruppo femminile inglese \"The Saturdays\" per una nuova versione del loro singolo \"Higher\".\n2011-2013: \"Wild Ones\".\nIl primo singolo dal quarto album di Flo Rida, \"Wild Ones\" (inizialmente chiamato \"Only One Rida (Part 2)\"), \u00e8 \"Good Feeling\", pubblicato il 29 agosto 2011, che utilizza un campionamento di \"Levels\" di Avicii, che a sua volta campiona \"Something's Got a Hold on Me\" di Etta James. In seguito alla morte di Etta James avvenuta il 20 gennaio 2012, Flo Rida dedica il brano alla sua memoria. Il singolo raggiunge la terza posizione della Hot 100, la prima in Austria, Germania, Scozia e Regno Unito.\nIl secondo singolo \u00e8 \"Wild Ones\", pubblicato il 19 dicembre 2011, in collaborazione con la cantante australiana Sia, che raggiunge in poco tempo la prima posizione nelle classifiche di molti paesi. Il 1\u00ba aprile 2012 canta inoltre in occasione dell'entrata sul ring di The Rock durante il pay-per view pi\u00f9 importante dell'anno: Wrestlemania, in cui lo stesso The Rock ha battuto John Cena, cantando \"Good Feeling\" e \"Wild Ones\".\nIl singolo \"Whistle\" (rilasciato nell'aprile del 2012) \u00e8 diventato il tormentone dell'estate 2012, arrivando primo nelle classifiche di 20 paesi.\nIl 13 settembre dello stesso anno Flo Rida si esibisce ad \"America's Got Talent\" con il suo nuovo singolo \"I Cry\". In un'intervista di \"New York Music News\"\"\", Flo Rida annuncia che il suo prossimo album \u00e8 in registrazione e che ha concluso le riprese per il video musicale dell'ultimo singolo estratto dall'album \"Wild Ones\", \"Let It Roll\".\nIn giugno del 2013 collabora con Marc Mysterio per il brano \"Booty on the Floor,\" a beneficio delle famiglie delle vittime dell'attentato alla maratona di Boston. In novembre invece collabora con Olly Murs per la canzone \"Troublemaker\".\nNel 2013 vengono pubblicati tre singoli slegati dall'album: il 14 maggio \"Tell Me When You Ready\" con Future, il 28 luglio \"Can't Believe It\" (con la collaborazione di Pitbull) e il 29 ottobre \"How I Feel\", che campiona il brano \"Feeling Good\" di Nina Simone ed entra nella \"Billboard Hot 100\" alla posizione numero 96.\n2014-2016: \"My House EP e nuovi singoli\".\nIl quinto album di Flo Rida viene annunciato inizialmente per la fine del 2013, con il titolo \"The Perfect 10\", salvo poi essere posticipato a data da destinarsi e con titolo da stabilire.\nIn seguito viene annunciato che l'album sarebbe stato preceduto da un EP, chiamato \"My House\", uscito il 7 aprile 2015.\nIl 21 ottobre 2014 rilascia il lead single dell'EP: \"G.D.F.R.\" (sigla che sta per Going Down For Real) con Sage the Gemini e Lookas, il quale riscuote un ottimo successo raggiungendo l'8\u00aa posizione nella \"Billboard Hot 100\" e segnando cos\u00ec il decimo brano del rapper a raggiungere la top 10 della prestigiosa classifica statunitense. Il brano inoltre raggiunge la 3\u00aa posizione nella classifica \"US Top 100\" di \"iTunes\".\nNel frattempo Flo Rida partecipa al brano \"Got Me Runnin' Round\" contenuto in \"No Fixed Address\", album del gruppo rock Nickelback.\nIl 3 marzo 2015 pubblica su YouTube, come traccia promozionale, il video del primo brano dell'EP, intitolato \"Once In A Lifetime\". Dopodich\u00e9 collabora con Jeremih per il singolo \"Tonight Belongs to U!\" e, il 19 giugno 2015, rilascia il secondo singolo estratto dall'EP: \"I Don't Like It, I Love It\", con la collaborazione di Robin Thicke e il bassista Verdine White. Questo raggiunge la 43\u00aa posizione nella \"Billboard Hot 100\", la 18\u00aa nella classifica \"US Top 100\" e la 41\u00aa nella versione italiana della stessa classifica di \"iTunes\". Il 15 ottobre 2015 rilascia il terzo singolo, \"My House\", sempre estratto dall'omonimo EP, che nei primi mesi dell'anno successivo ottiene un grande successo internazionale, posizionandosi 4\u00ba nella \"Billboard Hot 100\" (il settimo brano del rapper a raggiungere la top 5 della classifica). Il singolo arriva inoltre alla 1\u00aa posizione nella classifica americana \"US Top 100\" di iTunes e raggiunge buone posizioni nelle classifiche di tutto il mondo.\nConclusa la promozione dell'EP, il 4 dicembre 2015 rilascia \"Dirty Mind\", con la collaborazione del cantante Sam Martin. Il brano raggiunge subito la 38\u00aa posizione nella classifica di iTunes \"US Top 100\". Il 26 febbraio 2016 rilascia un altro singolo intitolato \"Hello Friday\", con la collaborazione di Jason Derulo, il quale raggiunge in poco tempo la 18\u00aa posizione nella classifica americana di iTunes e la 79\u00aa nella \"Billboard Hot 100\".\nContemporaneamente prende parte ai singoli di due artisti della sua casa discografica, rilasciati rispettivamente in febbraio e in marzo: \"Rollercoaster\" di Natalie La Rose e \"Red Cup\" di Gorilla Zoe (insieme anche ad Afrojack).\nNel maggio del 2016 pubblica il singolo \"At Night\" con la collaborazione della cantante americana Liz Elias e di Akon. Nello stesso mese si avvale della collaborazione della cantante italiana Arianna per il singolo \"Who Did You Love\". Il 29 luglio del 2016 rilascia il singolo \"Zillionaire\", utilizzato come colonna sonora del film Masterminds.\n2017-2020: \"Cake e\" \"Nuovi talenti\".\nNel dicembre del 2016 un brano di Flo Rida intitolato \"Cake\", con la collaborazione di \"99 Percent\", \u00e8 stato incluso nell'album-playlist della casa discografica Atlantic Records, ossia \"This Is a Challange\". Il brano \u00e8 stato in seguito ripubblicato come singolo del rapper statunitense, ottenendo un discreto successo e raggiungendo la 73\u00aa posizione nella \"Billboard Hot 100.\"\nIl 22 agosto del 2016 collabora con Pitbull e Lunchmoney Lewis per il brano \"Greenlight\", estratto come singolo del decimo album di Pitbull (\"Climate Change\")\".\"\nIl 17 febbraio del 2017 rilascia un nuovo singolo intitolato \"Game Time\", realizzato con la collaborazione di Sage The Gemini. In un'intervista rilasciata a luglio del 2017, Flo Rida annuncia che il suo quinto album, effettivamente in produzione, \u00e8 completo al 70%. Il 17 novembre 2017 rilascia il singolo \"Hola\" con la collaborazione di Maluma. Nel 2018 rilascia tre singoli: il 2 marzo \"Dancer\", in maggio \"Sweet Sensation\" e in settembre \"In My Mind, Part 3 (feat. Georgi Kay)\" e prende parte ad alcuni brani di artisti latinoamericani, tra i quali Osmani Garcia e De La Ghetto, per sfruttare il recente successo del reggaeton nel mercato musicale internazionale.\nNel 2019 rilascia il singolo \"Snack\" e partecipa assieme a Lil Jon e Nategawd al singolo \"Take a Shot and Make a TikTok\". Flo Rida riduce quindi la propria produzione musicale e la sua presenza sulle scene per concentrarsi sul lancio \u2013 attraverso l'etichetta discografica di sua propriet\u00e0, \"International Music Group (IMG)\" \u2013 di nuovi artisti nell'industria musicale, quali Oya Baby e Int'l Nephew.\n2021-presente: \"Eurovision Song Contest 2021 e Nuovo album\".\nFlo Rida nel 2021 prende parte al singolo \"Adrenalina\" di Senhit, scelto per partecipare all'Eurovision Song Contest 2021 di Rotterdam come brano in gara per San Marino.\nAttraverso il proprio profilo Instagram annuncia che durante il 2021 riprender\u00e0 la propria attivit\u00e0 musicale, pubblicando un nuovo album.\nPromozione di prodotti.\nNel 2014 Flo Rida ha commercializzato il proprio programma di workout, chiamandolo \"Flo Fit\" e nel frattempo ha firmato un contratto con \"Celsius\" per la sponsorizzazione di un nuovo energy drink, \"Flo Fusion\"..\nNello stesso anno ha iniziato la sponsorizzazione di vari prodotti: una gamma di smartwatch della \"Iconbitus\" chiamata \"Flo Callisto\", degli speaker professionali e dei microfoni della IK \"Multimedia\" chiamati rispettivamente \"iLoud\" e \"iRig Mic\".\nHa collaborato anche con \"POP Culture Living\" per la creazione di una linea di bicchieri chiamata \"Life of the Party\", frase che costituisce, tra l'altro, il proprio soprannome autoattribuitosi.\n\u00c8 diventato inoltre \"ambasciatore internazionale\" della \"Empire Rockefeller Vodka\".\nVita privata.\nIl rapper ha fondato in Florida due organizzazioni no-profit: la \"Big Dreams For Kids Foundation\" e la \"Florida Youth Football League\" (FYFL), dedicate allo sport di squadra e con lo scopo di migliorare l'educazione dei giovani, supportare e migliorare le condizioni delle famiglie.\nNel 2010 ha fondato una propria etichetta discografica, \"International Music Group\" (IMG), di cui fanno parte artisti come Natalie La Rose e Gorilla Zoe.\nNel 2012 ha creato \"Gospel Explosion\", un evento per le famiglie che si tiene annualmente a Miami.\nNel 2014 ha ricevuto le chiavi della sua citt\u00e0 natale, Carol City e nel 2015 ha prodotto il film \"The Secrets of the Magic City\", ambientato a Miami."}
{"id": "1653237", "revid": "15756", "url": "https://it.wikipedia.org/wiki?curid=1653237", "title": "Asaka", "text": ""}
{"id": "1653241", "revid": "26244", "url": "https://it.wikipedia.org/wiki?curid=1653241", "title": "Paul Bril", "text": "Biografia.\nFiglio del paesaggista Matthijs il Vecchio. Spesso lavor\u00f2 a fianco del fratello.\nSub\u00ec influenze di Adam Elsheimer. I suoi paesaggi sono in stile derivante dal Manierismo e soprattutto dai fiamminghi del Cinquecento.\nNel 1574 si trasfer\u00ec a Roma, insieme all'allievo Balthasar Lawers (italianizzato in \"Baldassare Lauri\"), si lasci\u00f2 influenzare dal paesaggismo Muziano e si distanzi\u00f2 dalla poetica fiamminga.\nDipinse perlopi\u00f9 paesaggi, ma fece anche incisioni su rame e delle pitture in miniatura dette in inglese \"cabinet painting\" (vale a dire, in italiano, pitture da studiolo, di solito di piccolo formato) e collabor\u00f2 anche con Johann Rottenhammer.\nDipinse anche degli affreschi nel Palazzo Orsini a Monterotondo.\nSue opere sono esposte al Vaticano (soprattutto affreschi) e, un \"Paesaggio con scene e caccia\" \u00e8 esposto alla Galleria Doria Pamphilj. Ebbe come allievo Luigi Carboni.\nBibliografia.\nHanno Hahn: \"Paul Bril in Caprarola\". - Miscellanea Bibliothecae Hertzianae. Roma, 1961."}
{"id": "1653242", "revid": "1745361", "url": "https://it.wikipedia.org/wiki?curid=1653242", "title": "Pretidi", "text": "Pretidi \u00e8 il nome patronimico di Lisippa (o Lisippe), Ifinoe, Ifianassa, figlie di Preto e di Stenebea (che nell'Iliade \u00e8 chiamata Antea) e sorelle di Megapente.\nInsuperbite della loro bellezza, le tre Pretidi offesero gli dei, che le punirono rendendole pazze. Furono guarite dal vate Melampo, che spos\u00f2 una di esse, Ifianassa.\nOrigini.\nPreto, figlio di Abante re di Argo, e di Aglea, figlia di Mantineo, si spart\u00ec l'Argolide con il fratello gemello Acrisio, col quale aveva una contesa da lungo tempo. Ma Acrisio scacci\u00f2 Preto che trov\u00f2 rifugio da Iobate, re di Licia, con l'aiuto del quale occup\u00f2 Tirinto. I due fratelli allora si spartirono il regno: Acrisio regn\u00f2 su Argo e Preto su Tirinto.\nLa follia.\nQuando Preto si trovava ancora ad Argo, le Pretidi impazzirono.\nAll'origine della follia vi sarebbe un'offesa arrecata a Era sulla cui natura esistono differenti versioni:\nSecondo altre narrazioni, l'invasamento delle Pretidi sarebbe causato da Dioniso; esse, dopo averlo insultato, si sarebbero ubriacate con il vino. In un'anfora a figure rosse del Museo Nazionale di Napoli, le Pretidi sono rappresentate nel tempio di Artemide, dopo la purificazione, intente ad ascoltare le esortazioni di Melampo, alla presenza di Dioniso e di un satiro.\nAlcuni autori sostengono che non soltanto le Pretidi furono colte da follia ma anche molte donne argive.\nErodoto, ad esempio, non nomina n\u00e9 Preto n\u00e9 le figlie, ma parla di donne in generale; cos\u00ec anche Pausania, che per\u00f2 in un luogo della \"Periegesi\" riporta l'episodio come avvenuto sotto il regno di Anassagora e in un altro sotto il regno di Preto.\nNell\"'Epinicio XI\" di Bacchilide, in onore di Alessidamo da Metaponto, le Pretidi costituiscono un motivo centrale. Vengono descritte in fuga dalla casa del padre, mentre si dirigono verso i monti in preda a terribili urla, a causa della follia suscitata in loro da Era. Preto supplica Artemide di guarirle e per questo fa edificare un tempio a Tirinto in onore della dea.\nMelampo e la guarigione.\nSempre Erodoto riferisce che Melampo esigeva un compenso molto elevato per l'esercizio della sua \"mantis\". Agli Argivi, che cercavano di convincerlo col denaro a guarire le donne di Argo, rispose di volere met\u00e0 del regno. Allora essi, stupiti per l'esosa richiesta, se ne andarono. Ma siccome il numero delle donne che diventavano folli continuava a crescere, decisero di accondiscendere alle condizioni di Melampo. Melampo, dal canto suo, ne approfitt\u00f2 per rilanciare la richiesta, e disse che se non avessero assegnato anche a suo fratello Biante un terzo del regno, non si sarebbe deciso a guarire le donne.\nSembra che nella follia le Pretidi credessero di essere delle vacche, imitandone il muggito, e che vagassero per i monti (fenomeno dell'oribasia o oreibasia) e i boschi dell'Argolide e dell'Arcadia.\nAndata a buon fine la trattativa e guarite le donne, Melampo spos\u00f2 Ifianassa, Biante sua sorella Lisippa, mentre Ifinoe mor\u00ec.\nSecondo altre fonti le pretidi sarebbero state guarite da Asclepio, figlio di Apollo.\nIl fiume Anigro.\nPausania racconta che, secondo alcuni, il fiume Anigro, in Elide, emanava cattivo odore perch\u00e9 Melampo vi avrebbe gettato gli oggetti sacri utilizzati per la purificazione delle Pretidi.\n\u00c8 probabile che questo dato sia da mettersi in relazione con la natura solforosa delle acque, da cui solitamente emana un forte sgradevole odore.\nAnche Strabone riferisce la leggenda di Melampo e ci informa che vicino al fiume Anigro si trova una grotta abitata dalle ninfe Anigridi dalla quale sgorga una sorgente di acque curative."}
{"id": "1653243", "revid": "1318309", "url": "https://it.wikipedia.org/wiki?curid=1653243", "title": "Panario", "text": "Panario era uno dei molti epiteti di Giove.\nA Giove Panario i Romani dedicarono una statua nel foro, in memoria di un eroico episodio i cui protagonisti furono i soldati romani: essi infatti, assediati dai Galli, si privarono della loro scorta di pane scagliandola contro il nemico, per dimostrare che essi potevano sostenere ancora un lungo assedio, non mancando di provviste."}
{"id": "1653245", "revid": "41851", "url": "https://it.wikipedia.org/wiki?curid=1653245", "title": "Tripterygion delaisi", "text": "Tripterygion delaisi, conosciuto comunemente come peperoncino giallo, \u00e8 un pesce d'acqua salata appartenente alla famiglia Tripterygiidae.\nDistribuzione e habitat.\nQuesta specie \u00e8 diffusa nell'Oceano Atlantico orientale, dalla Gran Bretagna al Senegal, ed \u00e8 presente anche nel Mar Mediterraneo. Abita fondali duri delle acque costiere, fino a 40 metri di profondit\u00e0.\nEtimologia del nome.\nIl nome comune di \"peperoncino giallo\" deriva dalla livrea maschile assunta durante il periodo riproduttivo.\nDescrizione.\nDimorfismo sessuale molto marcato: la livrea maschile durante il periodo riproduttivo \u00e8 giallo accesa con il capo nero, la femmina \u00e8 invece da marrone scuro a molto chiaro, con fasce chiare. Normalmente la colorazione \u00e8 bruno chiara, con 5 bande scure, la testa bruno nel maschio. Le pinne sono bordate in azzurro, la dorsale divisa in tre parti.\nRaggiunge una lunghezza massima di 9\u00a0cm.\nEtologia.\nMolto schivo e sospettoso.\nRiproduzione.\nLa riproduzione avviene tra maggio e luglio; il maschio attrae la femmina effettuandole attorno una danza \"a 8\".\nAlimentazione.\nSi nutre di invertebrati.\nSpecie affini.\nMolto simile al peperoncino (\"T. tripteronotus\") e al peperoncino minore (\"T. melanurus\")."}
{"id": "1653247", "revid": "123603454", "url": "https://it.wikipedia.org/wiki?curid=1653247", "title": "Robert Estienne", "text": "Biografia.\nDiscepolo di Giano Lascaris, lavor\u00f2 dapprima nella stamperia del patrigno Simon de Colines, ma gi\u00e0 nel 1526 possedeva una propria tipografia. Assunse in seguito la direzione dell'officina del de Colines e, versatissimo in latino, greco, ebraico, fu instancabile nel propagare in Francia i monumenti letterari dell'antichit\u00e0 greco-latina. Claude Garamond incise per lui i suoi celebri caratteri greci e il re Francesco I lo nomin\u00f2 nel 1539-40 \"tipografo regio\". Pubblic\u00f2 oltre 40 edizioni critiche di classici latini curate da lui stesso e varie grammatiche e lessici. La sua opera pi\u00f9 notevole \u00e8 il \"Thesaurus latinae linguae\" (1\u00aa ed. 1532). Sul finire del 1550, dopo aspre lotte coi teologi della Sorbona, ripar\u00f2 a Ginevra, dove si convert\u00ec al protestantesimo e pubblic\u00f2 \"Les Censures des th\u00e9ologiens de Paris\" (1552) e il \"Trait\u00e9 de la grammaire fran\u00e7aise\" (1557)."}
{"id": "1653253", "revid": "767487", "url": "https://it.wikipedia.org/wiki?curid=1653253", "title": "My People Were Fair and Had Sky in Their Hair... But Now They're Content to Wear Stars on Their Brows", "text": "My People Were Fair and Had Sky in Their Hair... But Now They're Content to Wear Stars on Their Brows \u00e8 stato il primo album del duo folk psichedelico britannico Tyrannosaurus Rex (pi\u00f9 tardi conosciuto come T. Rex). Fu pubblicato nel luglio 1968 dalla Regal Zonophone.\nClassifica.\nAlbum\nSingoli"}
{"id": "1653257", "revid": "339392", "url": "https://it.wikipedia.org/wiki?curid=1653257", "title": "Tour della Nazionale di rugby XV del Sudafrica 1980", "text": ""}
{"id": "1653260", "revid": "1904508", "url": "https://it.wikipedia.org/wiki?curid=1653260", "title": "Giovanni Colonna (cardinale XV secolo)", "text": "Biografia.\nGiovanni Colonna nacque a Roma nel 1456, dal terzo matrimonio di Antonio Colonna con Imperiale Colonna. Era pronipote di papa Martino V e fratello di Prospero.\nFu nominato cardinale diacono nel concistoro del 15 maggio 1480 da papa Sisto IV ricevendo la diaconia di Santa Maria in Aquiro.\nPartecip\u00f2 ai conclavi del 1484 che elesse Innocenzo VIII, a quello del 1492 che elesse Alessandro VI, a quello del 1503 che elesse Pio III e a quello di poco successivo che elesse Giulio II.\nMor\u00ec a Roma il 26 settembre 1508. Fu sepolto nella basilica dei Santi XII Apostoli a Roma."}
{"id": "1653263", "revid": "1971044", "url": "https://it.wikipedia.org/wiki?curid=1653263", "title": "Live! Thirty Days Ago", "text": "Live! Thirthy Days Ago \u00e8 il primo live album della band rock francese Phoenix, pubblicato nel 2004.\nIl disco.\nL'album fu registrato tra il 20 settembre e il 1\u00ba ottobre 2004 durante il tour in Scandinavia della band.\nIn Inghilterra e negli USA \u00e8 stato pubblicato originariamente in versione download dopo il 30 novembre 2004. Una versione in formato CD fu pubblicata l'11 gennaio 2005 in Inghilterra e solo il 22 febbraio 2005 negli USA.\nTracce.\nTesti e musiche dei Phoenix."}
{"id": "1653266", "revid": "767487", "url": "https://it.wikipedia.org/wiki?curid=1653266", "title": "Man With No Name", "text": "\u00c8 uno dei maggiori artisti del genere goa trance psy-trance . Originariamente un produttore di musica techno, Freeland cambi\u00f2 stile agli inizi degli anni novanta e divenne popolare per la produzione di pezzi che furono pi\u00f9 melodici e pi\u00f9 caratterizzanti del suono che gli allora popolari pezzi del genere specifico. Tra le sue tracce pi\u00f9 importanti spiccano Teleport, Sly-ed, Evolution e Lunar Cycle che sono i primi esempi del suo stile inconfondibile."}
{"id": "1653267", "revid": "599013", "url": "https://it.wikipedia.org/wiki?curid=1653267", "title": "Pierre Laigle", "text": "Carriera.\nClub.\nCresciuto nelle giovanili del , trova spazio in prima squadra a partire dal 1990, divenendo titolare e rimanendo in giallorosso fino al 1996, quando \u00e8 acquistato dagli italiani della per 3,5 miliardi di lire. Laigle veste la casacca blucerchiata dal 1996 al 1999, anno della retrocessione doriana in Serie B, totalizzando 90 presenze e 9 reti in Serie A.\nRitorna quindi in patria, ingaggiato dall' dove milita per tre anni. Nel 2002 si trasferisce al , rimanendovi sino alla fine del 2004. Per qualche mese Laigle rimane svincolato, ma nel febbraio 2005 viene contattato dal modesto , squadra di un piccolo comune della cintura lionese: il giocatore, quasi trentacinquenne, scende di tre categorie, chiudendo qui la carriera dopo aver superato i 38 anni.\nNazionale.\nTra il 1996 e il 1997 ha raccolto 8 presenze con la maglia della nazionale francese, segnando 1 rete in amichevole contro la Scozia (In quella che tra l'altro \u00e8 stata la sua ottava e ultima presenza con la selezione transalpina)."}
{"id": "1653269", "revid": "90900", "url": "https://it.wikipedia.org/wiki?curid=1653269", "title": "Raggi T", "text": ""}
{"id": "1653276", "revid": "110157", "url": "https://it.wikipedia.org/wiki?curid=1653276", "title": "Mario Reiter", "text": "Specialista delle prove tecniche in attivit\u00e0 dalla fine degli anni 1980 ai primi anni 2000, fu in grado in carriera di aggiudicarsi tre vittorie in Coppa del Mondo, una in slalom gigante e due in slalom speciale, mentre ai Campionati mondiali conquist\u00f2 due medaglie: l'argento nello slalom speciale nel 1996 in Sierra Nevada e il bronzo nella combinata l\u2019anno seguente a Sestriere.\nBiografia.\nReiter debutt\u00f2 in campo internazionale in occasione dei Mondiali juniores di Madonna di Campiglio 1988 e in Coppa del Mondo ottenne il primo piazzamento di rilievo il 12 dicembre 1993 a Val-d'Is\u00e8re in supergigante (45\u00ba). Il 19 febbraio 1995 colse a Furano in slalom speciale il primo podio nel massimo circuito internazionale (2\u00ba) e il giorno dopo, nella medesima localit\u00e0, conquist\u00f2 in slalom gigante la prima vittoria.\nNel 1996 esord\u00ec ai Campionati mondiali e nella rassegna iridata della Sierra Nevada vinse la medaglia d'argento nello slalom speciale; nella combinata fu 4\u00ba e nello slalom gigante usc\u00ec nella prima manche. Nel 1997, dopo aver ottenuto l'ultima vittoria in Coppa del Mondo (nonch\u00e9 ultimo podio) nello slalom speciale della Ganslern di Kitzb\u00fchel del 26 gennaio, prese parte ai Mondiali di Sestriere, sua ultima presenza iridata, dove Reiter conquist\u00f2 la medaglia di bronzo nella combinata e non complet\u00f2 lo slalom speciale.\nAi XVIII Giochi olimpici invernali di , sua unica presenza olimpica, lo sciatore del Vorarlberg raggiunse l'apice della carriera vincendo la medaglia d'oro nella combinata; non termin\u00f2 invece lo slalom speciale. La sua ultima gara in Coppa del Mondo fu lo slalom speciale di Shigak\u014dgen del 18 febbraio 2001, che non complet\u00f2, mentre la sua ultima gara in carriera fu lo slalom speciale dei Campionati austriaci 2001, il 26 marzo a Spital am Semmering; anche in quel caso non port\u00f2 a termine la prova.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale\nFar East Cup.\nFar East Cup - vittorie.\nLegenda:\nSL = slalom speciale"}
{"id": "1653281", "revid": "889336", "url": "https://it.wikipedia.org/wiki?curid=1653281", "title": "Monasteri sulle pendici del Popocat\u00e9petl", "text": "Vi sono numerosi monasteri nei pressi del vulcano Popocat\u00e9petl, nel Messico centrale, che vennero costruiti all'inizio del XVI secolo da membri degli ordini francescano, dei Frati Predicatori e di Sant'Agostino. Furono un punto importante nella cristianizzazione di numerose persone distribuite su un ampio territorio in poco tempo. Si trovano nei comuni di Atlatlauhcan, Cuernavaca, Hueyapan, Tetela del Volc\u00e1n, Yautepec, Ocuituco, Tepoztl\u00e1n, Tlayacapan, Totolapan, Yecapixtla e Zacualpan de Amilpas nello stato di Morelos; ed in quelle di Calpan, Huexotzingo e Tochimilco nello stato di Puebla; da tutti questi monasteri si pu\u00f2 ammirare il vulcano.\nNel 1994 vennero inseriti dall'UNESCO tra i patrimoni dell'umanit\u00e0, quattordicesimo sito messicano a ricevere l'onore.\nI monasteri sono impressionanti nella loro austerit\u00e0, con l'edificio principale di forma quadrata e di notevole altezza, spesso superiore alle abitazioni locali. Gli edifici erano circondati da mura fortificate con torri, Il che li rendeva pi\u00f9 imponenti.\nConvento domenicano di Tepoztl\u00e1n.\nTepoztl\u00e1n \u00e8 una pittoresca citt\u00e0 situata nello stato di Morelos. Venne occupata dagli spagnoli nel 1521. In seguito arrivarono i domenicani e fondarono un convento utilizzato per cristianizzare gli indigeni.\nIl vecchio convento domenicano divenne un museo. Venne eretto tra il 1559 ed il 1580, dedicato alla nativit\u00e0 della Vergine Maria, e somiglia ad una fortezza. La chiesa venne completata nel 1588. Questo edificio conserva tuttora gli affreschi originali sui muri raffiguranti scene della tradizione cattolica.\nLa facciata della chiesa venne eretta in stile plateresco e possiede, su entrambi i lati, dei contrafforti che sostengono le torri (ricostruite dopo che un terremoto le danneggi\u00f2 nel 1839). Vi sono diversi simboli religiosi sopra la porta: sculture che rappresentano la Vergine Maria con il bambino Ges\u00f9 tra due santi (San Domenico di Guzm\u00e1n e Santa Caterina da Siena) e due angeli che sorreggono uno schermo su cui sicuramente si trovava un'inscrizione.\nLa chiesa ad una singola navata termina con un'abside preceduta da una volta con due costole ogivali. La chiesa conduce al chiostro costruito su due piani. Le stanze usate dalla comunit\u00e0 (al secondo piano) e le celle (al primo) si trovano attorno al chiostro. Sulla destra della chiesa si trova una croce scolpita che viene datata al XVI secolo.\nConvento e cattedrale francescane di Cuernavaca.\nCuernavaca \u00e8 la capitale dello stato di Morelos. La sua cattedrale \u00e8 un patrimonio dell'umanit\u00e0. La sua costruzione inizi\u00f2 nel 1533 con l'intento di erigere un santuario adiacente al convento francescano. C'\u00e8 una cappella aperta con volte con costole gotiche create tra il 1536 ed io 1538 accanto alla cattedrale. \u00c8 tuttora possibile ammirare pezzi di murales risalenti al XVI secolo nel chiostro del convento. Nell'atrio si trova la cappella del Terzo Ordine la cui facciata venne costruita in stile barocco, con un bel retablo inciso nel legno.\nConvento agostiniano di Atlatlauhcan.\nAtlatlauhcan \u00e8 la citt\u00e0 dello stato di Morelos in cui venne costruito un convento agostiniano tra il 1570 ed il 1600. La chiesa \u00e8 preceduta da un ampio atrio con due piccole cappelle; la facciata del tempio ha un frontone campanario. C'\u00e8 una cappella a sinistra, dietro cui venne costruita un'alta torre. Ha un portico che conduce al chiostro le cui volte sono decorate con un cassettone esagonale dipinto con affreschi.\nConvento agostiniano e francescano di Yecapixtla.\nYecapixtla \u00e8 un comune dello stato di Morelos. I francescani vi arrivarono nel 1525 costruendo una modesta cappella che venne in seguito sostituita dall'imponente convento-fortezza la cui costruzione venne diretta dall'agostiniano Jorge de \u00c1vila. La chiesa \u00e8 preceduta da un atrio in cui si trovano alcune cappelle.\nLa facciata della chiesa \u00e8 sobria; le decorazioni includono motivi floreali e cherubini. Possiede un rosone gotico sopra la facciata plateresca circondata da forma intagliate. Sotto al piccolo frontone che orna la facciata si trova un simbolo che somiglia alle stimmate di San Francesco d'Assisi e che ricordano quelle che Cristo pat\u00ec durante la crocifissione; un altro simbolo mostra frecce che intersecano un cuore, e si trova a sinistra (simboleggia l'ordine agostiniano). La chiesa ha un pulpito in pietra databile al XVI secolo ed una lanterna con costole. Il chiostro ha colonne spesse che sorreggono gli archi.\nConvento francescano di Huejotzingo.\nHuejotzingo appartiene allo stato di Puebla ed \u00e8 a 2100 metri slm, ed ospita uno dei pi\u00f9 bei conventi francescani. Anche questo convento \u00e8 del XVI secolo. La citt\u00e0 coloniale inizi\u00f2 a crescere dal 1529, attorno al convento francescano la cui costruzione inizi\u00f2 probabilmente nello stesso anno, e venne completato attorno al 1570.\nIl convento ha un atrio al cui centro si trova una croce incisa. Agli angoli dell'atrio si trovano piccoli oratori le cui facciate mostrano stemmi intagliati e sculture.\nLa chiesa del convento somiglia ad una fortezza, a causa dell'altezza, ed ha una facciata sobria. Ha una singola navata con una magnifica volta a costole gotiche, soprattutto sopra al coro e sopra l'abside, mentre in fondo si trova un grande retablo (1586) costruito in stile plateresco e decorato con sculture e dipinti creati dal fiammingo Simon Pereyns, giunto in Messico (dove mor\u00ec) per servire il terzo vicer\u00e9 della Nuova Spagna, Gast\u00f3n de Peralta. Frammenti di murales sono visibili sui muri; i muri vicino alla porta della sagrestia sono decorati con simboli mud\u00e9jar. Anche il pulpito e l'organo del XVII secolo sono degni di nota.\nL'entrata del convento ha una facciata con due archi che conduce all'atrio, alla cappella della Trinit\u00e0 ed al chiostro, caratterizzato dalle gallerie, la pi\u00f9 bassa delle quali ha una parte di un vecchio murales ed un'immagine dell'Immacolata Concezione. Refettorio, cucina, sagrestia ed altre stanze si trovano attorno al chiostro. Alcune stanze conservano tuttora le originali decorazioni.\nConvento francescano di Calpan.\nIl convento francescano di Calpan venne fondato nel 1548. Un triplo portico conduce all'atrio. La sobria facciata della chiesa \u00e8 decorata con sculture, alcune delle quali rappresentano fiori. L'atrio ha quattro cappelle che fungevano da oratori. Hanno motivi geometrici floreali e bassorilievi raffiguranti l'Annunciazione, il Giudizio Universale, monogrammi, ecc. Una fontana seicentesca venne ricostruita nell'atrio dopo aver recuperato i frammenti sparsi per la citt\u00e0. Calpan si trova nello stato di Puebla.\nConvento francescano di Tochimilco.\nTochimilco si trova sulle pendici del Popocat\u00e9petl, nello stato di Puebla. Il convento francescano venne costruito nel XVI secolo. La chiesa mostra una facciata rinascimentale. Il portico si trova sulla destra della facciata e conduce al chiostro."}
{"id": "1653285", "revid": "61051", "url": "https://it.wikipedia.org/wiki?curid=1653285", "title": "Tripterygion tripteronotum", "text": "Il peperoncino (Tripterygion tripteronotum Risso, 1810) \u00e8 un pesce d'acqua salata della famiglia Tripterygiidae.\nDistribuzione e habitat.\n\u00c8 diffuso nel Mar Mediterraneo e nel Mar Nero.\nVive su fondali duri ricoperti di alghe a poca profondit\u00e0, comunque in punti poco illuminati.\nDescrizione.\nQuesta specie presenta un dimorfismo sessuale molto marcato: la femmina ha una livrea di colore bruno chiaro, con bande verticali pi\u00f9 chiare, il maschio assume durante il periodo riproduttivo un colore rosso molto acceso, con la testa di colore nero. Normalmente la colorazione maschile \u00e8 bruno-verde a bande verticali pi\u00f9 chiare. Le pinne presentano una puntinatura azzurra, cosiccome le guance del capo. Pu\u00f2 raggiungere fino ad 8 centimetri di lunghezza.\nBiologia.\nNormalmente sedentario e schivo.\nAlimentazione.\nSi nutre principalmente di piccoli crostacei bentonici.\nRiproduzione.\nPer attirare la femmina il maschio si muove a zig zag, con le pinne distese, muovendo a scatto la testa.\nDurante la cova delle uova tende ad attaccare qualsiasi intruso si avvicini troppo al nido, indipendentemente dalle dimensioni.\nSpecie affini.\nSimile al peperoncino giallo (\"T. delaisi\") e al peperoncino minore (\"T. melanurus\")."}
{"id": "1653288", "revid": "29244", "url": "https://it.wikipedia.org/wiki?curid=1653288", "title": "Peperoncino giallo", "text": ""}
{"id": "1653293", "revid": "155634", "url": "https://it.wikipedia.org/wiki?curid=1653293", "title": "Arenella (UPL di Palermo)", "text": "Arenella \u00e8 la cinquantaquattresima unit\u00e0 di primo livello di Palermo, facente parte della VII Circoscrizione.\nNato come borgo di pescatori, si svilupp\u00f2 attorno alla Tonnara Florio durante l'Ottocento. Attualmente al suo interno si trovano due porti turistici, un tempo per soli pescatori: il porto dell'Arenella e il porto dell'Acquasanta.\nIl toponimo Arenella deriva dal siciliano \"Rinedda\", che indica la sabbia finissima della spiaggia di tale zona.\nNel 1972 l'Arenella \u00e8 stata la sede della terza ed ultima edizione del Palermo Pop, uno dei primi festival rock organizzati in Italia.\nGeografia fisica.\nL'Arenella sorge nella costa nord del capoluogo siciliano e si estende ai piedi del promontorio roccioso del Monte Pellegrino, sotto lo sperone del Pizzo della Selva. L'arenile del quartiere consiste in una spiaggia caratterizzata da una sabbia fine e dorata.\nConfina a nord con la borgata di Vergine Maria e a sud con il quartiere Monte Pellegrino.\nStoria.\nL'Arenella nasce come piccolo borgo di pescatori, sorto intorno ad una tonnara istituita intorno al XIV secolo per concessione del re. Nel 1645, Vitale Valguarnera Lanza - capostipite del Principato di Niscemi - ottenne da Filippo IV di Spagna la concessione del titolo di duca sopra questa tonnara.\nNella zona era gi\u00e0 presente da almeno tre secoli un porticciolo, che secondo le testimonianze storiche fu il punto di approdo dei Normanni per conquistare la citt\u00e0 di Palermo nel 1072. Inoltre, nel porto della borgata sbarcavano i vicer\u00e9 e gli arcivescovi che, prima di prendere possesso della loro carica a Palermo, vi restavano in attesa degli usuali festeggiamenti.\nNel 1830 alcune quote del complesso di pesca vennero acquistate dal senatore Vincenzo Florio, che riusc\u00ec ad aggiudicarselo nella sua totalit\u00e0 ad un'asta del 1838. Egli commission\u00f2 la trasformazione della struttura all'architetto Carlo Giachery, amico e collaboratore, prevedendo che parte dell'edificio diventasse un'abitazione. L'architetto progett\u00f2 una palazzina quadrangolare in stile neogotico, che venne rinominata \"I Quattro Pizzi\" per via delle guglie che lo sovrastavano. Dal completamento dei lavori nel 1844, la dimora ospit\u00f2 vari personaggi illustri tra cui i sovrani Borbone e la zarina di Russia insieme allo zar Nicola I, che se ne innamorarono a tal punto da rilevare i disegni originali di Giachery per fare costruire una palazzina del tutto simile nella residenza estiva di Peterhof, chiamandola Renel (Arenella) proprio in memoria di Palermo.\nFino agli inizi del XX secolo, lo sviluppo della borgata \u00e8 stato legato a doppio filo con il successo imprenditoriale della famiglia Florio, che oltre ad incrementare il volume d'affari e l'attivit\u00e0 della tonnara, fondarono nel 1852 anche lo stabilimento della \u201cChimica Arenella\u201d, che era adibita alla lavorazione del sommacco, dello zolfo e dei derivati degli agrumi e che sfruttava un mulino a vento, nuovamente progettato da Carlo Giachery.\nNei primi anni del Novecento cambi\u00f2 la rotta dei tonni, che diventarono in poco tempo introvabili nelle acque dell'Arenella: pertanto, il complesso di pesca chiuse in via definitiva. La palazzina neogotica venne abitata da Vincenzo Florio, che vi si ritir\u00f2 con la famiglia una volta finito il periodo aureo della sua imprenditoria.\nCon l'espansione di Palermo nel secondo dopoguerra, la borgata venne annessa al tessuto urbano della citt\u00e0 ed \u00e8 oggi un quartiere prevalentemente residenziale attraversato dalla Strada statale 113 Settentrionale Sicula."}
{"id": "1653294", "revid": "88740", "url": "https://it.wikipedia.org/wiki?curid=1653294", "title": "Ghiacciaio Taylor (Terra della Regina Vittoria)", "text": "Il ghiacciaio Taylor \u00e8 un ghiacciaio lungo circa 55\u00a0km situato nella regione centro occidentale della Dipendenza di Ross, nell'Antartide orientale. Il ghiacciaio, il cui punto pi\u00f9 alto si trova a circa , nasce dall'Altopiano Antartico, con il flusso principale che si forma tra l'estremit\u00e0 occidentale della dorsale Asgard, a nord, e le montagne Quartermain, a sud, per poi fluire verso sud-est, virare verso nord-est nei pressi delle rocce Cavendish e infilarsi quindi nella valle di Taylor per scorrere verso est tra la dorsale Asgard, a nord, e i colli Kukri, a sud, fino a terminare il proprio percorso una volta arrivato al lago Bonney, a una trentina di chilometri dalla costa.\nLungo il percorso, al ghiacciaio Taylor si uniscono diversi altri ghiacciai suoi tributari, come il Turnabout, il Cassidy, il Liston e il Plummet.\nCaratteristiche.\nContrariamente alla maggior parte dei ghiacciai antartici, ma come accade anche per altri ghiacciai delle valli secche di McMurdo, il ghiacciaio Taylor non \u00e8 del tutto ghiacciato alla base e questo \u00e8 probabilmente dovuto alla presenza di salamoie ipersaline presenti sotto di esso. Rilevazioni aeree dell'area effettuate con sensori acustici ed elettromagnetici hanno tra l'altro permesso di scoprire, al di sotto di uno strato di ghiaccio spesso circa 400\u00a0m e a diversi chilometri di distanza dal termine del ghiacciaio, la presenza di un antico bacino di acqua ipersalata che \u00e8 tutto quello che rimane della parte di oceano Antartico che un tempo, quando il livello dei mari era pi\u00f9 alto, occupava l'odierna valle di Taylor, e che circa 1,5-2 milioni di anni fa \u00e8 stato isolato dal ghiacciaio Taylor durante la sua progressione dall'Altopiano Antartico alla costa. Secondo le due teorie pi\u00f9 accreditate, una tale ipersalinit\u00e0 (pari a circa il 7% di NaCl) potrebbe derivare o da una crioconcentrazione del sale, che sarebbe avvenuta nell'acqua di mare quando quest'ultima \u00e8 cristallizzata formando cristalli di ghiaccio puro ed espellendo i sali in essa disciolti man mano che la temperatura continuava a diminuire a causa dello scambio di calore con l'enorme massa di ghiaccio del ghiacciaio soprastante, o dell'evaporazione dell'acqua dalla superficie di laghi normalmente esposti al sole e situati in un ambiente polare estremamente secco come quello delle valli secche di McMurdo, che avrebbe creato le salamoie poi ricoperte dal ghiacciaio.\nCome detto, quindi, nel suo fluire il ghiacciaio non gratta il suolo roccioso, bens\u00ec esso scorre su una specie di cuscinetto costituito da acque ipersaline subglaciali, asportando quindi meno detriti rispetto a quanto accade con i comuni ghiacciai antartici e portando di conseguenza a una minore erosione del terreno e alla formazione di morene meno voluminose. I ghiacciai di questo tipo, chiamati \"cold-based\", sono inoltre caratterizzati dall'avere una superficie molto meno ricca di crepacci dei ghiacciai che invece sono ghiacciati fino al suolo, denominati \"wet-based\", e fluiscono quasi come miele o colla, spinti in avanti dal loro stesso peso.\nCascate di sangue.\nTalvolta, durante la stagione estiva, i movimenti del ghiacciaio Taylor, che preme sul sopraccitato lago sottostante, e il parziale riscaldamento della sua superficie permettono all'acqua del lago di risalire e scorrere all'interno di una rete chilometrica di canali presenti nel corpo del ghiacciaio per poi sgorgare fuori in corrispondenza del termine del ghiacciaio, dando origine a un fenomeno chiamato cascate di sangue.\nAnche se inizialmente si pensava che tale fenomeno fosse dovuto alla presenza di una qualche alga rossa nell'acqua, in seguito \u00e8 stato provato che in realt\u00e0 esso \u00e8 dovuto alla presenza nell'acqua di ossidi di ferro. Tali ossidi sono in particolare costituiti da ioni ferrici, Fe2+, che, una volta entrati in contatto con l'ossigeno atmosferico, si ossidano dando origine a ioni ferrosi, Fe3+, che colorano l'acqua di rosso. Si \u00e8 inoltre scoperto che a loro volta questi ioni ferrici sono prodotti da batteri presenti nel bacino ipersalino, e che quindi sono in grado di resistere a condizioni di buio completo, freddo estremo e quasi totale assenza di ossigeno, che metabolizzano gli ioni ferrosi presenti nel terreno riducendoli per l'appunto a ioni ferrici utilizzando ioni solfato come catalizzatore, e mettendo quindi in atto dei meccanismi di sopravvivenza mai visti prima e, per quanto si sa, unici sul pianeta.\nStoria.\nScoperto durante la spedizione Discovery, condotta dal 1901 al 1904 e comandata da Robert Falcon Scott, il ghiacciaio Taylor venne creduto parte del ghiacciaio Ferrar. Soltanto durante la spedizione Terra Nova, condotta dal 1910 al 1913 sempre al comando di Scott, ulteriori studi consentirono di capire che il ghiacciaio era autonomo. Scott decise quindi di intitolarlo al geologo australiano Thomas Griffith Taylor, leader della squadra occidentale che aveva esplorato proprio quell'area.\nNel tempo il ghiacciaio \u00e8 stato meta di diverse spedizioni, effettuate tra le altre dall'Universit\u00e0 della California di Berkeley, dall'Universit\u00e0 del Tennessee e dall'Universit\u00e0 del Texas di Austin, volte soprattutto a studiare e capire il sopraccitato fenomeno delle cascate di sangue. Nel dicembre del 2014, ad esempio, scienziati e ingegneri coordinati da Jill Mikucki, una geomicrobiologa dell'Universit\u00e0 del Tennessee, utilizzando una sonda di fabbricazione tedesca chiamata IceMole sono riusciti a raggiungere il lago subglaciale e prelevare dei campioni di salamoia senza contaminare il fragile ecosistema l\u00ec presente (come invece avrebbe fatto una comune trivellazione). L'analisi di tali campioni ha rivelato la presenza di almeno 17 specie diverse di batteri in quelle acque, tutte incredibilmente capaci di sopravvivere in condizioni estreme. Una simile scoperta ha portato ancora pi\u00f9 spedizioni a visitare il ghiacciaio Taylor, poich\u00e9 la comprensione di come la vita abbia potuto adattarsi a un tale, proibitivo, ambiente potrebbe avere innumerevoli risvolti, compresi alcuni riguardanti l'astrobiologia.\nMappe.\nDi seguito una serie di mappe in scala 1: realizzate dallo USGS:"}
{"id": "1653295", "revid": "647919", "url": "https://it.wikipedia.org/wiki?curid=1653295", "title": "Duca di Angoul\u00eame", "text": ""}
{"id": "1653297", "revid": "647919", "url": "https://it.wikipedia.org/wiki?curid=1653297", "title": "Duca d'Angoul\u00eame", "text": ""}
{"id": "1653300", "revid": "767487", "url": "https://it.wikipedia.org/wiki?curid=1653300", "title": "Pierre Caroli", "text": "Biografia.\nSi laure\u00f2 in teologia a Parigi nel 1520 e, a causa delle sue idee evangeliche, fu costretto a fuggire in Svizzera. Nella storica disputa, avvenuta a Losanna nel 1536 tra protestanti e cattolici, si schier\u00f2 dalla parte protestante e fu nominato pastore della citt\u00e0. Entrato in conflitto con Calvino, che egli accus\u00f2 di arianesimo, nel 1537 abbandon\u00f2 Losanna stabilendosi a Montpellier, dove in un primo tempo sembr\u00f2 riconciliarsi con la fede cattolica ma nel 1539, minacciato di eresia, fu nuovamente costretto a rifugiarsi in Svizzera, a Neuch\u00e2tel, dove i protestanti, diffidando di lui, rifiutarono di affidargli l'incarico di pastore. Tornato ancora in Francia, si stabil\u00ec a Parigi, aderendo nuovamente al cattolicesimo. "}
{"id": "1653301", "revid": "146644", "url": "https://it.wikipedia.org/wiki?curid=1653301", "title": "Taylor Glacier", "text": ""}
{"id": "1653302", "revid": "146644", "url": "https://it.wikipedia.org/wiki?curid=1653302", "title": "Taylor glacier", "text": ""}
{"id": "1653303", "revid": "1543377", "url": "https://it.wikipedia.org/wiki?curid=1653303", "title": "Mo\u0219ni\u021ba Nou\u0103", "text": "Mo\u0219ni\u021ba Nou\u0103 (in ungherese \"\u00dajmosnica\", in tedesco \"Neumoschnitza\") \u00e8 un comune della Romania di 4.214 abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 5 villaggi: Albina, Mo\u0219ni\u021ba Nou\u0103, Mo\u0219ni\u021ba Veche, Rudicica, Urseni."}
{"id": "1653307", "revid": "287204", "url": "https://it.wikipedia.org/wiki?curid=1653307", "title": "Mosnita Noua", "text": ""}
{"id": "1653308", "revid": "547034", "url": "https://it.wikipedia.org/wiki?curid=1653308", "title": "Porto dell'Acquasanta", "text": "Il Porto dell'Acquasanta \u00e8 un porto turistico di Palermo.\nLocalizzazione.\nIl porto si trova alle falde di Monte Pellegrino nel quartiere Montepellegrino (Palermo), \u00e8 costruito su una piccola insenatura tra alte pareti rocciose, proprio a fianco del Porto di Palermo e a poche decine di metri dal Porto dell'Arenella.\nOrigini e configurazione attuale.\nIn origine il porto era di uso esclusivo dei pescatori del quartiere. Alla fine del XVIII secolo per volede di don Giuseppe Gioeni, duca D'Angi\u00f2, vi fu costruito un edificio a forma di nave, con lo scopo di addestrare giovani orfani alla vita in mare, dando loro una prospettiva lavorativa. Nell'Ottocento parte del porticciolo venne utilizzato dall'Hotel Villa Igiea, i proprietari del quale avevano costruito un accesso privato che assicurava cos\u00ec un facile approdo per i clienti dotati di imbarcazioni.\nLa situazione cambia radicalmente negli anni ottanta quando la sete di approdi turistici invade la citt\u00e0 e il porto viene cos\u00ec trasformato completamente. Attualmente \u00e8 uno dei porti turistici pi\u00f9 moderni della citt\u00e0."}
{"id": "1653309", "revid": "6312", "url": "https://it.wikipedia.org/wiki?curid=1653309", "title": "GESTAPO", "text": ""}
{"id": "1653317", "revid": "339392", "url": "https://it.wikipedia.org/wiki?curid=1653317", "title": "Universit\u00e0 la Sapienza di Roma", "text": ""}
{"id": "1653321", "revid": "1543377", "url": "https://it.wikipedia.org/wiki?curid=1653321", "title": "N\u0103drag", "text": "N\u0103drag (in ungherese \"Nadr\u00e1g\", in tedesco \"Nadrag\" o \"Steinacker\") \u00e8 un comune della Romania di 2.852 abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 2 villaggi: Crivina e N\u0103drag."}
{"id": "1653322", "revid": "287204", "url": "https://it.wikipedia.org/wiki?curid=1653322", "title": "Nadrag", "text": ""}
{"id": "1653324", "revid": "1924342", "url": "https://it.wikipedia.org/wiki?curid=1653324", "title": "Get Busy", "text": "Get Busy \u00e8 una canzone del cantante giamaicano Sean Paul, pubblicata nel 2003 ed estratta dal suo album \"Dutty Rock\".\nBasato su un campionamento della traccia \"Diwali Riddim\" del produttore giamaicano Lenky, \"Get Busy\" raggiunse la vetta della Billboard Hot 100 per tre settimane consecutive dal 10 maggio 2003, ed ebbe un enorme successo internazionale, raggiungendo anche la posizione numero uno in Italia.\nVideo musicale.\nIl video prodotto per \"Get Busy\" (diretto da Little X) \u00e8 stato girato a Woodbridge (Ontario), nei sobborghi di Toronto e pubblicato nel febbraio 2003. Il video inoltre \u00e8 stato nominato per due MTV Video Music Awards del 2003 come \"miglior video dance\" e \"miglior nuovo artista\"."}
{"id": "1653328", "revid": "599013", "url": "https://it.wikipedia.org/wiki?curid=1653328", "title": "Ghiacciaio Taylor", "text": ""}
{"id": "1653330", "revid": "1149807", "url": "https://it.wikipedia.org/wiki?curid=1653330", "title": "This Is Football 2004", "text": "This Is Football 2004 \u00e8 un videogioco di calcio per PlayStation e PlayStation 2. Nella copertina del gioco \u00e8 raffigurato l'ex portiere dell'Inter e della Fiorentina, Francesco Toldo."}
{"id": "1653331", "revid": "9536", "url": "https://it.wikipedia.org/wiki?curid=1653331", "title": "Ventiquattro storie", "text": ""}
{"id": "1653332", "revid": "1543377", "url": "https://it.wikipedia.org/wiki?curid=1653332", "title": "Ni\u021bchidorf", "text": "Ni\u021bchidorf (in ungherese \"Niczkyfalva\", in tedesco \"Nitzkydorf\") \u00e8 un comune della Romania di 1.570 abitanti, ubicato nel distretto di Timi\u0219, nella regione storica del Banato.\nIl comune \u00e8 formato dall'unione di 3 villaggi: Blajova, Duboz, Ni\u021bchidorf."}
{"id": "1653333", "revid": "287204", "url": "https://it.wikipedia.org/wiki?curid=1653333", "title": "Agger", "text": ""}
{"id": "1653334", "revid": "287204", "url": "https://it.wikipedia.org/wiki?curid=1653334", "title": "Nitchidorf", "text": ""}
{"id": "1653335", "revid": "287204", "url": "https://it.wikipedia.org/wiki?curid=1653335", "title": "Carlo Alberto Baratta", "text": "Biografia.\nSecondo le poche informazioni storiche sulla sua personalit\u00e0 si \u00e8 potuto apprendere che Carlo Alberto si avvicin\u00f2 alla pittura all'et\u00e0 di ventiquattro anni a causa della ferma opposizione di suo padre per motivi sconosciuti. Non frequentando regolarmente un'apposita accademia impar\u00f2 l'arte pittorica da autodidatta, con una buona tecnica di apprendimento veloce e considerata dagli storici dell'arte \"ricca d'istinto pittorico\".\nLe sue principali opere pittoriche sono visibili soprattutto a Genova e in alcuni edifici religiosi del Genovesato - Tigullio, tra i quali la cattedrale di Nostra Signora dell'Orto a Chiavari. A differenza di contemporanei pittori operanti nel capoluogo ligure - ad esempio Paolo Gerolamo Brusco impegnato nell'aggiornamento delle opere nell'allora stile neoclassico europeo, - lo stile di Carlo Alberto Baratta s'impose nel non seguire la principale corrente artistica, adottando per i suoi lavori scelte e gusti personali causando, talvolta, un vero e proprio disinteresse verso il neoclassicismo.\nAnalizzando per\u00f2 alcuni suoi disegni, quale ad esempio il \"Sacco di Troia\" conservato presso il Palazzo Rosso di Genova, si \u00e8 potuto constatare che dal neoclassicismo trasse ugualmente qualche riferimento, ma nella sostanza non \u00e8 possibile definire con esattezza lo stile delle sue opere; alcuni studiosi accostano la sua tecnica al pittore Valerio Castello o ancora a Giovanni Benedetto Castiglione, quest'ultimo celebre con l'appellativo de \"il Grechetto\".\nTra le opere conservate e ammirabili vi sono gli affreschi nel presbiterio della cattedrale di Chiavari - l\"Apparizione della Vergine\" nella volta e il \"Trasferimento della sacra immagine della Madonna dell'Orto all'altar maggiore\" nell'abside -\" \"la \"Presentazione al tempio\" nella basilica di Santa Maria Assunta di Camogli e l\"Educazione della Vergine\" presso il convento dei Cappuccini di Voltaggio. A Genova sono presenti le pitture \"Tentazioni di sant'Agnese\" e \"Sant'Agnese che rifiuta le nozze principesche\" - presso la chiesa di Nostra Signora del Carmine e Sant'Agnese - dipinte assieme al pittore Giovanni David; i \"Santi Gaetano di Thiene e Antonio abate che venerano la Madonna\" presso la chiesa parrocchiale di San Giacomo a Pontedecimo.\nBaratta \u00e8 ricordato inoltre per il riconosciuto impegno civile nell'attivit\u00e0 pubblica, specie durante la dominazione francese di Napoleone Bonaparte nei territori della Repubblica di Genova, quando si adoper\u00f2 per la creazione di un museo dove conservare le opere prelevate dai diversi ordini religiosi soppressi da Napoleone sul finire del XVIII secolo. Nel 1797 divenne socio dell'Accademia Ligustica fino al 1801 quando, per motivi sconosciuti, la sua carica associativa non fu confermata dopo la legalizzazione dell'ente accademico.\nCarlo Alberto Baratta morir\u00e0 nel 1815."}
{"id": "1653340", "revid": "36426", "url": "https://it.wikipedia.org/wiki?curid=1653340", "title": "Porta Celimontana", "text": ""}
{"id": "1653341", "revid": "1543377", "url": "https://it.wikipedia.org/wiki?curid=1653341", "title": "Ohaba Lung\u0103", "text": "Ohaba Lung\u0103 (in ungherese \"Hossz\u00faszabadi\", in tedesco \"Ohabalunga\") \u00e8 un comune della Romania di 1.188 abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 4 villaggi: Dube\u0219ti, Ier\u0219nic, Ohaba Lung\u0103, Ohaba Rom\u00e2n\u0103."}
{"id": "1653343", "revid": "547034", "url": "https://it.wikipedia.org/wiki?curid=1653343", "title": "Antoine Marcourt", "text": "Biografia.\nStudi\u00f2 alla Sorbona di Parigi, aderendo alle idee riformate. Trasferitosi a Neuch\u00e2tel, in Svizzera, vi divenne il primo pastore nel 1531, continuando la sua polemica contro il cattolicesimo attraverso lo scritto \"Le livre des marchans\", del 1533, e facendo stampare e diffondere nel 1534 in Francia i famosi \"Placards\" (Manifesti) contro la messa, che provocarono la reazione anti-protestante di Francesco I, che costrinse all'esilio molti riformati francesi, tra i quali Calvino. \nChiamato a esercitare l'ufficio di pastore a Ginevra nel 1538, venne a contrasto con i magistrati della citt\u00e0, lasciando l'incarico nel 1540 e trasferendosi definitivamente a Saint-Julien-en-Genevois."}
{"id": "1653344", "revid": "287204", "url": "https://it.wikipedia.org/wiki?curid=1653344", "title": "Ohaba Lunga", "text": ""}
{"id": "1653346", "revid": "1924342", "url": "https://it.wikipedia.org/wiki?curid=1653346", "title": "Like Glue", "text": "Like Glue \u00e8 un brano musicale del cantante giamaicano Sean Paul, estratta come singolo dal suo secondo album \"Dutty Rock\".\nNella sua versione su disco singolo il brano ha due parole censurate, dato che entrambe facevano riferimento all'uso di cannabis."}
{"id": "1653348", "revid": "124749578", "url": "https://it.wikipedia.org/wiki?curid=1653348", "title": "Giovanni Colonna (cardinale XIII secolo)", "text": "Biografia.\nGiovanni Colonna nacque a Roma da Oddone di \"Petrus de Columna\" durante l'ultimo quarto del XII secolo.\nGi\u00e0 prima della sua elevazione alla porpora ebbe alcuni benefici in Inghilterra della cui nazione e di re Enrico III era considerato amico. \nCreato cardinale diacono del titolo dei SS. Cosma e Damiano fin dal 1206 da papa Innocenzo III, fu dallo stesso promosso cardinale prete nel concistoro del 18 febbraio 1212 con il titolo di cardinale presbitero di Santa Prassede che conserver\u00e0 fino alla morte.\nPartecip\u00f2 ai conclavi del 1216, del 1227 del 1241 e del 1243. &lt;br&gt;\nNel 1217 fu nominato legato pontificio nell'Impero latino d'Oriente con il compito di rafforzare la Chiesa latina in quei territori limitando l'influenza dei Veneziani. In tale veste svolse numerosi incarichi risolvendo numerose controversie svolgendo nel 1219 temporanee funzioni di luogotenenza alla morte della reggente Iolanda, vedova dell'imperatore Pietro II di Courtenay. Nello stesso anno \u00e8 presente all'assedio di Damietta da dove nel 1223 avrebbe riportato un frammento della colonna della flagellazione di Ges\u00f9 Cristo per la chiesa di cui era titolare. Ricopr\u00ec anche l'incarico di legato a Napoli.&lt;br&gt;\nDa papa Onorio III fu nominato rettore pontificio nel ducato di Spoleto e in Tuscia tra il 1225 e il 1227.\nRitenuto il pi\u00f9 potente tra i cardinali per patrimonio personale e artefice del consolidamento del potere della sua famiglia, da circa mezzo secolo resasi indipendente dai cugini conti di Tuscolo, e della quale per il possesso dei beni ne rivest\u00ec quasi certamente il ruolo di capo e protettore durante il suo cardinalato, fu fedele collaboratore di papa Gregorio IX che gli affid\u00f2 numerosi incarichi. Da costui a partire dal 1237 prese poi le distanze fino alla rottura delle relazioni dopo che il pontefice radicalizz\u00f2 la sua posizione antimperiale nei confronti di Federico II di Svevia che al Colonna si rivolse per tentare ancora un accordo.\nCapo della fazione filoimperiale, dopo essersi rifugiato a Palestrina chiese alle milizie imperiali di muovere contro Roma. Sub\u00ec la reazione della fazione rivale, la famiglia Orsini, che nel 1241 assedi\u00f2 la sua roccaforte nell'Urbe, il mausoleo di Augusto, e poi distrusse suoi palazzi in citt\u00e0. Matteo Rosso Orsini fu nominato nuovo e unico senatore di Roma da Gregorio IX, in sostituzione dei precedenti senatori Oddone Colonna (nipote del cardinale) e Annibaldo Annibaldi. L'Orsini tenne prigioniero il cardinal Colonna per circa un anno e mezzo, dall'autunno del 1241 alla primavera del 1243. Si fa partire da questi anni la storica rivalit\u00e0 tra le famiglie Colonna ed Orsini.\nPersa negli ultimi anni di vita gran parte della sua influenza, mor\u00ec a Roma dopo un cardinalato durato quaranta anni il 28 gennaio del 1245.\nEgidio Hispanus, cardinale diacono dei santi Cosma e Damiano, fu suo esecutore testamentario. Non \u00e8 noto il luogo della sepoltura.\nFu fondatore dell'ospedale di San Giovanni presso il Laterano."}
{"id": "1653349", "revid": "110157", "url": "https://it.wikipedia.org/wiki?curid=1653349", "title": "Ghiacciaio Taylor (Terra di Mac Robertson)", "text": "Il ghiacciaio Taylor (in inglese \"Taylor Glacier\") \u00e8 un ghiacciaio della Terra di Mac. Robertson, in Antartide.\nLocalizzato ad una latitudine di 67\u00b0 26\u2032 S ed una longitudine di 60\u00b0 51\u2032 E, si estende appena ad est di cape Bruce con una larghezza di circa 3 km.\nScoperto il 18 gennaio 1931 durante la spedizione BANZARE di Douglas Mawson, \u00e8 stato intitolato a Griffith Taylor, geologo della spedizione Terra Nova."}
{"id": "1653350", "revid": "2149408", "url": "https://it.wikipedia.org/wiki?curid=1653350", "title": "Jarvis", "text": ""}
{"id": "1653353", "revid": "1003477", "url": "https://it.wikipedia.org/wiki?curid=1653353", "title": "\u0160umperk", "text": "\u0160umperk (in tedesco \"M\u00e4hrisch Sch\u00f6nberg\") \u00e8 una citt\u00e0 della Repubblica Ceca.\nCapoluogo dell'omonimo distretto della regione di Olomouc si trova nella regione storica della Moravia.\nHa una popolazione di circa abitanti e sorge nella valle del fiume Desn\u00e1, a ai piedi del gruppo montuoso Hrub\u00fd Jesen\u00edk.\nStoria.\nLa prima citazione del nome della citt\u00e0 su fonti scritte risale al 1278. In passato le sue principali attivit\u00e0 erano concentrate intorno all'estrazione delle pietre preziose. Col tempo \u00e8 passata all'artigianato, soprattutto alla produzione tessile (lino, seta).\nNel XVI secolo apparteneva alla famiglia nobile dei \u017derotin, dopo la Battaglia della Montagna Bianca (1620) l'imperatore Ferdinando II d'Asburgo trasfer\u00ec la reggenza del regno di Boemia e di parte della Moravia a Carlo I del Liechtenstein che ripian\u00f2 i debiti cittadini ed avvi\u00f2 la controriforma. Nel 1669 ha subito un devastante incendio e nello stesso periodo anche 10 anni di Caccia alle streghe.\nSuccessivamente, nel XIX secolo, l'industria tessile ha portato \u0160umperk all'inedito sviluppo. Alla sua costruzione moderna hanno partecipato i famosi architetti viennesi (per questo veniva chiamata \"Piccola Vienna\").\nIn seguito agli accordi di Monaco la citt\u00e0 pass\u00f2 al Riech, nel 1945 torn\u00f2 alla Cecoslovacchia. Nell'agosto del 1968, nel corso della primavera di Praga la cittadina venne occupata dall'esercito polacco sostituito dopo poche settimane dell'Armata Rossa.\nDopo il 1989 sono state ristrutturate le sue ricchezze storiche e culturali.\nAttualmente, \u00e8 un fiorente centro culturale, sportivo e turistico della zona."}
{"id": "1653358", "revid": "1873126", "url": "https://it.wikipedia.org/wiki?curid=1653358", "title": "Arrows A11", "text": "La Arrows A11 \u00e8 una vettura di Formula 1 impiegata dalla Arrows nelle stagioni 1989, 1990 e nelle prime tre gare della stagione 1991 (ribattezzata Footwork).\nContesto e sviluppo.\nProgettata da Ross Brawn, La Arrows A11 fu la prima vettura dell'era post-turbo (questi ultimi vietati dopo la fine della stagione 1988) per la scuderia britannica; venne equipaggiata con il Ford Cosworth DFR. La vettura aveva linee ricercate ed era pi\u00f9 compatta della precedente Arrows A10; ci\u00f2 caus\u00f2 dei problemi al pilota Eddie Cheever per via della sua altezza. Possedeva inoltre un nuovo alettone anteriore.\nCarriera agonistica.\n1989.\nCon i piloti Derek Warwick ed Eddie Cheever alla guida, la vettura fu discretamente competitiva ed ottenne 13 punti, frutto di un terzo posto (con Eddie Cheever nel suo circuito di casa a Phoenix), tre quinti posti (due con Derek Warwick), e tre sesti. Inoltre a Monaco Warwick part\u00ec dalla terza fila. Nel Gran Premio di Francia Warwick venne sostituito da Martin Donnelly, a seguito di dolori alla schiena provocatigli da un incidente in una gara di go-kart. A fine anno il team si piazz\u00f2 al settimo posto del campionato costruttori.\n1990.\nNella stagione successiva la vettura fu oggetto di alcuni aggiornamenti alle sospensioni e venne ribattezzata A11B, mentre fu cambiata la coppia di piloti: Michele Alboreto ed Alex Caffi sostituirono Warwick (passato alla Lotus) e Cheever (che chiuse con la Formula 1 e pass\u00f2 alla Indy Car World Series negli Stati Uniti). La stagione fu molto meno soddisfacente della precedente, con parecchie mancate qualificazioni ed un solo piazzamento a punti, ovvero un quinto posto di Caffi a Monaco. Lo stesso Caffi venne sostituito in due gare da Bernd Schneider. Con i due punti conquistati, il team si classific\u00f2 al nono posto della classifica costruttori.\n1991.\nAll'inizio della stagione il team venne rilevato dallo sponsor principale e ribattezzato Footwork; fu inoltre stipulato un accordo con la Porsche per la fornitura del motore 3512 V12 al posto del Ford Cosworth. Tuttavia la nuova vettura, siglata FA12, dovette essere riprogettata a causa degli ingombri del motore Porsche; si decise quindi di modificare la A11B e rinominarla A11C, con la quale il team prese parte alle prime tre gare (ad Imola Alboreto distrusse la nuova FA12 durante i test e dovette presentarsi con la A11C, mentre Caffi ebbe a disposizione la nuova vettura). La A11C si qualific\u00f2 solo una volta, con Alboreto a Phoenix, prima di essere definitivamente soppiantata dalla FA12 a partire dal Gran Premio di Monaco."}
{"id": "1653361", "revid": "1543377", "url": "https://it.wikipedia.org/wiki?curid=1653361", "title": "Or\u021bi\u0219oara", "text": "Or\u021bi\u0219oara (fino al 1924 \"Cocota\", in ungherese \"Orczyfalva\", in tedesco \"Orzydorf\" o \"Obendorf\") \u00e8 un comune della Romania di 4.021 abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 4 villaggi: C\u0103lacea, Corne\u0219ti, Or\u021bi\u0219oara, Seceani."}
{"id": "1653362", "revid": "287204", "url": "https://it.wikipedia.org/wiki?curid=1653362", "title": "Ortisoara", "text": ""}
{"id": "1653364", "revid": "38120", "url": "https://it.wikipedia.org/wiki?curid=1653364", "title": "Religione dei masai", "text": "La religione dei Masai \u00e8 stata molto influenzata dal Cristianesimo, ma mantiene ancora molte delle sue caratteristiche originarie e tradizionali. I masai sono monoteisti: la loro fede riconosce un solo Dio, creatore del mondo. Non credono alla vita dopo la morte, pur avendo una forma propria di culto degli antenati.\nEnkai (Dio).\nEnkai (od anche Ngai, En-kai, Engai, Eng-ai, Mweai, Mwiai) \u00e8 il creatore del mondo e l'unico Dio della religione masai e pur essendo uno, Enkai ha molti aspetti, e pu\u00f2 essere descritto sia al femminile che al maschile. Nessuno per\u00f2 conosce la vera natura di Dio. Spesso gli viene attribuito un colore, che distingue il suo atteggiamento del momento: in particolare si distinguono \"Enkai narok\", \"Enkai nero\" (o scuro, blu scuro), benevolente verso il popolo, e \"Enkai nanyokie\" (rosso), arrabbiato e ostile. In alcuni racconti tradizionali masai, Enkai nero ed Enkai rosso sono rappresentati come diversi soggetti, in conflitto fra loro. Quando si chiede ai masai di descrivere Dio, essi lo definiscono \"parnumin\", \"quello dei tanti colori\", a sottolineare la complessit\u00e0 di Dio; complessivamente, Enkai \u00e8 comunque visto come una forza positiva.\nDio ha creato tutto e abitava sulla terra insieme agli uomini. Un giorno per\u00f2 \u2013 la ragione non \u00e8 ben chiara \u2013 Dio decise di allontanarsi e di andare a vivere in cielo (Enkai significa anche \"cielo\") portando con s\u00e9 tutto il bestiame che aveva. Il bestiame, per\u00f2, aveva bisogno dell'erba; quindi Enkai lo rimand\u00f2 sulla terra, affidandolo alle cure dei Masai, che da allora hanno il compito di custodirle. Per questo motivo, i Masai tradizionalmente considerano blasfemo occuparsi di attivit\u00e0 diverse dalla pastorizia.\nOloibon (sacerdoti).\nIn ogni gruppo di iniziazione, gli anziani scelgono un giovane che prender\u00e0 la funzione di \"oloibon\" \u2013 \"l'uomo del sacro\". Questo giovane verr\u00e0 istruito sui rituali e crescer\u00e0 in capacit\u00e0 e responsabilit\u00e0 a seconda del suo comportamento sociale. L'oloibon \u00e8 considerato un leader spirituale, la persona in grado di fare da tramite tra Dio e gli uomini; guida il proprio gruppo di et\u00e0 nelle cerimonie e ha potere su tutti i masai di un determinato territorio. Gli oloibon di una comunit\u00e0 sono sempre scelti dalla stessa famiglia; tuttavia, tale famiglia non \u00e8 considerata di per s\u00e9 sacra.\nUn oloibon capace pu\u00f2 arrivare a consigliare gli anziani nelle loro decisioni anche quando queste non hanno a che vedere con il mondo spirituale. Alcuni oloibon sono considerati profeti, guaritori, o sono chiamati a dare il loro giudizio sulle questioni della vita degli altri. Non \u00e8 raro che un masai compia un viaggio di vari giorni per consultare un oloibon particolarmente capace. Molti oloibon (ma non tutti) sono esperti nell'uso medicinale di erbe e cortecce d'albero.\nSpiriti guardiani.\nEnkai assegna a ogni persona, alla nascita, uno spirito guardiano incaricato di proteggerla fino alla morte. Sebbene il tema della vita dopo la morte non sia fortemente sentito nella religione e nella mitologia masai (come in quelle degli altri popoli di pastori nilotici), essi ritengono che gli spiriti guardiani conducano i defunti che hanno condotto una vita buona in un luogo di grandi pascoli e bestiame abbondante, e che coloro che non lo meritano siano invece portati nel deserto.. Inoltre, in alcuni riti (per esempio quelli per propiziare la pioggia) vengono rivolte preghiere agli anziani importanti del passato, e durante i riti segreti di inumazione degli oloibon, alcune preghiere e gesti alludono a un incontro con Dio. La fede in una vita dopo la morte fisica sta gradualmente affermandosi nella religione masai, anche a causa dell'influenza del Cristianesimo.\nFigure spirituali.\nAlcune persone, o ruoli sociali, hanno un significato spirituale nella cultura masai tradizionale, o lo hanno acquisito a causa dell'influenza del cristianesimo. L'\"olchekut supat\" (\"bravo pastore\"), per esempio, \u00e8 quel masai che protegge le greggi, trova i migliori pascoli e l'acqua per far bere gli animali, e pu\u00f2 arrivare a dare la vita per difenderli dall'attacco delle fiere. Questa figura della tradizione masai si \u00e8 fusa con quella del Buon Pastore evangelico, e nella cultura masai odierna \u00e8 diffusa l'idea che l'olchekut supat sia simile a Dio (Cristo). Analoga identificazione con Cristo \u00e8 avvenuta per la figura del \"mepukori\", colui che riesce a trovare cibo per la comunit\u00e0 nei tempi di carestia. Il cristianesimo ha anche influito sul valore attribuito al dono disinteressato al prossimo, gi\u00e0 proprio della tradizione masai.\nAltre figure.\nLe-eyo \u00e8 un essere i cui racconti lo collegano alla nascita della morte.\nRuolo del bestiame.\nIl bestiame svolge un ruolo determinante nei riti e nelle credenze religiose masai. Le interiora degli animali sono offerte in sacrificio a Dio, e i bovini compaiono spesso anche nel testo delle preghiere. Nel rito che serve a curare l'infertilit\u00e0 femminile, l'ultima cerimonia \u2013 dopo aver invitato lo Spirito di Dio ad essere presente - consiste nel far passare la donna sterile sotto una vacca che abbia figliato da poco. Anche nelle cerimonie di iniziazione, vacche e tori vengono usati in diversi momenti per sottolineare l'importanza dei vari passaggi.\nSebbene il bestiame sia oggetto di rispetto e talvolta di affetto, presso i masai non c'\u00e8 l'abitudine di onorare un particolare animale, come avviene per esempio presso Pokot, Turkana e Karamojong (che attribuiscono al \"bue preferito\" quasi lo status di essere umano). I masai considerano il bestiame inferiore all'uomo e mantengono verso gli animali un atteggiamento utilitaristico.\nAlberi sacri.\nNel mondo religioso masai vari alberi assumono un significato sacrale, e gli alberi svolgono un ruolo in quasi tutti i riti. Il fico ereteti (\"ficus nalalensis\") rappresenta la longevit\u00e0 e la vicinanza a Dio; abbattere questo tipo di albero \u00e8 una cosa impensabile e sacrilega. L'oseki \u00e8 un albero della pace: alla sua ombra si fanno i sacrifici nei momenti di tensione fra le diverse comunit\u00e0. \u00c8 sufficiente mettere un ramoscello di oseki tra due litiganti per fermare qualsiasi violenza."}
{"id": "1653365", "revid": "819238", "url": "https://it.wikipedia.org/wiki?curid=1653365", "title": "Locomotiva FS E.431", "text": "Le Locomotive E.431 erano un gruppo di locomotive elettriche delle Ferrovie dello Stato a corrente alternata trifase. Per la forma particolarmente allungata degli avancorpi, le dissimmetrie longitudinali ridotte sulla cassa, la trasmissione a biella triangolare che aveva un aspetto particolarmente snello se comparato a quello di altre locomotive, la E.431 \u00e8 stata ed \u00e8 considerata da parte di ferrovieri e appassionati come la pi\u00f9 elegante delle locomotive trifase.\nStoria.\nLe locomotive E.431 furono costruite in 37 esemplari fra il 1922 e il 1925 da TIBB (Tecnomasio Italiano-Brown-Boveri), suddivise in tre serie, di cui l'ultima in collaborazione con Ansaldo.\nIl progetto della locomotiva, e la sua costruzione, erano stati sviluppati per rendere disponibili locomotive per treni veloci (100\u00a0km/h limite allora ritenuto insuperabile per il sistema trifase) e pesanti. L'estensione della rete elettrificata con questo sistema era arrivata a coinvolgere quasi interamente Piemonte e Liguria, una parte della Lombardia, includendo direttamente le citt\u00e0 di Torino e Genova e indirettamente Milano con le linee afferenti, transiti internazionali come Ventimiglia, valichi come il Frejus e il Brennero e la Porrettana per un certo tempo unica via di attraversamento dell'Appennino nel percorso tra Roma e Milano. Queste erano tutte linee percorse da treni rapidi e importanti internazionali dalla composizione robusta (fino a 20 carrozze) da cui l'esigenza di macchine per questo tipo specifico di servizio.\nAll'atto pratico le E.431 non presentarono piena rispondenza alle caratteristiche per cui erano state pensate. In particolare il collegamento a cascata dei motori alle velocit\u00e0 inferiori rendeva uno sforzo di trazione insufficiente, incidendo sulle prestazioni durante l'avvio e nella marcia in salita. Non effettuarono quindi il servizio sulle linee del Frejus e del Brennero, mentre nelle restanti salite, in particolare su quelle che portano dalla costiera ligure verso l'entroterra, furono sempre utilizzate in trazione multipla anche con macchine di altri gruppi. Tali problemi vennero risolti, anche se non definitivamente, con il gruppo E.432 in cui si ripens\u00f2 la struttura dei motori di trazione.\nSulle linee pianeggianti poterono invece far sfoggio delle loro doti velocistiche, conducendo i treni per cui erano state previste, anche qui in doppia trazione quando la massa totale lo richiedeva. Con la conversione a corrente continua delle linee trifase le E.431 furono progressivamente ritirate e accantonate, ma essendo fra gli ultimi gruppi costruiti per il trifase e quindi tecnologicamente pi\u00f9 evolute, alcune locomotive arrivarono attive in servizio fino al termine del sistema avvenuto nel 1976, utilizzate per servizi locali.\nCaratteristiche.\nParte meccanica.\nLa E.431 fu la prima locomotiva trifase per treni passeggeri ad avere un rodiggio con quattro assi motori, per accrescere la massa aderente e meglio ripartire la forza motrice. Gli assi motori di estremit\u00e0 erano accoppiati in un carrello con l'asse portante adiacente (carrello tipo Zara). Questa soluzione adottata anche in molte altre locomotive permetteva una migliore iscrizione in curva dato il percorso generalmente tortuoso delle linee in Italia.\nDai due motori una biella triangolare fungeva da trasmissione primaria verso il secondo asse motore rispetto alla cabina anteriore; bielle orizzontali trasmettevano dalla primaria il moto agli altri assi accoppiati. Le ruote erano del tipo in uso sulle locomotive a vapore con contrappesi di equilibratura e manovelle a 90\u00b0.\nSu un robusto telaio era situata una cabina centrale nel quale trovavano posto i due motori di trazione, che erano smontabili dal basso, i \"controller\", inoltre diametralmente opposti i banchi di guida. Alle estremit\u00e0 vi erano due avancorpi di forma allungata nei quali trovavano posto gli apparati ausiliari, i ventilatori, il reostato, i compressori e i serbatoi del freno, come anche un interruttore invertitore per la selezione del senso di marcia.\nParte elettrica.\nLa parte elettrica era costituita da due motori di trazione i cui statori erano commutabili a sei o a otto poli. Con il collegamento a cascata, in cui le correnti indotte sul rotore di un motore alimentavano il secondo si ottenevano le due caratteristiche di velocit\u00e0 inferiori a 37,5 e 50\u00a0km/h, con il collegamento in parallelo quelle superiori a 75 e 100\u00a0km/h. La limitazione di corrente durante gli spunti e le commutazioni era ottenuta tramite un reostato raffreddato da una soluzione di acqua e al 2% che attraverso un sistema di tubi scambiatori cedeva il calore a un altro circuito a liquido che utilizzava acqua dolce. Alcuni tentativi furono effettuati durante i primi tempi del servizio per il miglioramento delle prestazioni nel collegamento a cascata, ma risultarono poco fruttuosi.\nLa corrente veniva captata dalla linea aerea tramite due trolley a stanga secondo uno schema diffuso nelle locomotive trifase sino ad allora.\nComando multiplo.\nDopo i lusinghieri risultati ottenuti sulle locomotive a ruote piccole E.551 ed E.554, fu deciso di estendere la sperimentazione del comando multiplo tipo \"Ligure\" anche ad alcune locomotive a ruote grandi, tra cui due E.333 e le E.431.023 e 026. Le macchine prescelte, trasformate nei primi mesi del 1960, si comportarono egregiamente in comando multiplo sia tra loro che in modo promiscuo con altre a ruote piccole, dimostrando sul campo la piena validit\u00e0 della soluzione adottata.\nL'indiscusso successo del comando multiplo tipo \"Ligure\" fece prendere in considerazione l'idea di adottarlo come equipaggiamento di normale dotazione su tutte le locomotive trifasi, escludendo solo i tipi pi\u00f9 antiquati. In particolare per le E.431 venne disposta la trasformazione di ulteriori otto unit\u00e0, che fu per\u00f2 eseguita solo su due di queste.\nConformemente al programma iniziale, nell'autunno 1959 entr\u00f2 in officina la E.431.018, seguita nel gennaio 1960 dalla E.431.036. Su questa coppia di locomotive, finite di approntare a comando multiplo in primavera, fu aggiunto un accoppiamento ad alta tensione che, mediante una coppia di prese REC su ciascuna testata, permetteva l'alimentazione della seconda unit\u00e0 a trolley abbassati, allo scopo di evitare una limitazione di velocit\u00e0 imposta alle locomotive in doppia trazione sulla linea Torino-Fossano-Ceva.\nIn definitiva le locomotive equipaggiate con il comando multiplo tipo \"Ligure\" furono le E.431.018, 023, 026 e 036.\nConservazione museale.\nLa locomotiva E.431.027 \u00e8 esposta nella sede di Savigliano del Museo Ferroviario Piemontese (MFP). Costruita nel 1924 nell'opificio di Vado Ligure del Tecnomasio Italiano-Brown-Boveri, tra il 2005 e il 2006 \u00e8 stata restaurata esteriormente nello stesso stabilimento, la cui propriet\u00e0 \u00e8 nel frattempo passata a Bombardier Transportation Italy. Nel 2014 venne esposta a Pistoia nell'ambito dei festeggiamenti della ferrovia Porrettana.\nLa locomotiva E.431.037, conservata fino al 1989 nel Museo dei Trasporti di Lucerna in Svizzera, nel settembre dello stesso anno \u00e8 stata venduta per mancanza di spazio ad un demolitore tedesco. Dopo una peregrinazione durata diverse settimane, il 6 novembre 1989 la locomotiva ha trovato una sistemazione nel Museo automobilistico e tecnologico di Sinsheim in Germania. Il salvataggio dalla demolizione \u00e8 avvenuto grazie ad un membro dell'associazione che gestisce il museo, il quale ha acquistato privatamente la locomotiva cedendola poi in prestito al museo stesso.\nNel 1991 \u00e8 stata trasferita al Museo della Tecnica di Spira, nel Palatinato."}
{"id": "1653375", "revid": "36426", "url": "https://it.wikipedia.org/wiki?curid=1653375", "title": "Tempio di Fortuna", "text": ""}
{"id": "1653376", "revid": "57872", "url": "https://it.wikipedia.org/wiki?curid=1653376", "title": "Carlo Baratta", "text": ""}
{"id": "1653381", "revid": "47767", "url": "https://it.wikipedia.org/wiki?curid=1653381", "title": "L'Internationale", "text": ""}
{"id": "1653382", "revid": "123511540", "url": "https://it.wikipedia.org/wiki?curid=1653382", "title": "Dilijan", "text": "Dilijan () \u00e8 una citt\u00e0 di circa abitanti (2007) della provincia di Tavush in Armenia. \nLa zona, circondata dalle foreste, \u00e8 chiamata dagli armeni \"Piccola Svizzera\"."}
{"id": "1653388", "revid": "2153076", "url": "https://it.wikipedia.org/wiki?curid=1653388", "title": "Breathe (Blu Cantrell)", "text": "Breathe \u00e8 un brano hip hop cantato dalla cantante statunitense Blu Cantrell, ed estratta dal suo secondo album \"Bittersweet\". Nella versione remixata pubblicata su disco singolo, il brano vede la partecipazione del cantante giamaicano Sean Paul.\nLa canzone sfrutta un campionamento del brano \"What's The Difference\" di Dr. Dre, che a sua volta ruotava intorno a \"Parce Que Tu Crois\" di Charles Aznavour."}
{"id": "1653393", "revid": "117798511", "url": "https://it.wikipedia.org/wiki?curid=1653393", "title": "Giovacchino Forzano", "text": "Biografia.\nDirettore de \"Il giornale apuano\", periodico politico liberale, con sede a Carrara per i tipi di Sangunetti tra il 1907 e il 1913; collabor\u00f2 anche con \u00abLa Nazione\u00bb.\nIn giovent\u00f9 studi\u00f2 medicina, poi legge; si dedic\u00f2 anche al canto e per un breve periodo si esib\u00ec come baritono nella provincia toscana. Successivamente inizi\u00f2 a scrivere con crescente successo.\nFu autore di libretti d'opera, drammi storici, commedie di ambiente borghese, celebrazioni nazionalistiche e soggetti cinematografici.\nAmico di Benito Mussolini, rilev\u00f2 gli stabilimenti cinematografici della Tirrenia Film a Tirrenia fondando gli studi Pisorno, prima \"citt\u00e0 del cinema\" in Italia.\n\u00c8 stato il padre del cineasta Andrea Forzano, che durante la seconda guerra mondiale diresse \"Ragazza che dorme\" (1940) e \"La casa senza tempo\" (1943). Nel dopoguerra Andrea Forzano fu regista, insieme a Joseph Losey, del film \"Imbarco a mezzanotte\" (1951). Giovacchino Forzano fu anche il nonno, per parte di madre, del giornalista Luca Giurato, del cantautore Flavio Giurato e del fotografo Blasco Giurato.\nEra solito trascorrere lunghi periodi di vacanza sull'Appennino tosco-emiliano, a Lizzano Pistoiese, durante i quali, nel silenzio del borgo, traeva spunto per la realizzazione delle sue opere.\nFece parte della Massoneria."}
{"id": "1653408", "revid": "713168", "url": "https://it.wikipedia.org/wiki?curid=1653408", "title": "Duca di Viseu", "text": "Il duca di Viseu (in portoghese: \"Duque de Viseu\") \u00e8 un titolo nobiliare portoghese collegato ad un ducato reale, cio\u00e8 connesso alla Casa Reale portoghese: fu creato nel 1415 da Giovanni I di Portogallo per il figlio Enrico il Navigatore (conosciuto in portoghese da \"Infante Dom Henrique\").\nPortarono questo titolo:"}
{"id": "1653409", "revid": "38120", "url": "https://it.wikipedia.org/wiki?curid=1653409", "title": "Ramble On", "text": "Ramble On \u00e8 una famosa canzone del gruppo inglese Led Zeppelin. \u00c8 contenuta nel loro secondo album Led Zeppelin II.\nLa canzone.\nIl brano \u00e8 uno dei pi\u00f9 intensi composti del gruppo di Londra, di notevole influenza in quanto riproponente lo schema della \"power ballad\", alternante parti morbide e soffuse a esplosioni di vero e proprio hard-rock, introdotto dal gruppo e avente il suo primo episodio nella celebre \"Babe I'm Gonna Leave You\", presente nel disco d'esordio della band. Attualmente figura alla posizione 433 nella lista delle 500 migliori canzoni secondo Rolling Stone.\nSi apre con un pezzo suonato con la chitarra acustica da Jimmy Page in cui si sente molto il basso di John Paul Jones; per il ritornello e l'assolo il chitarrista ha invece usato la sua Fender Telecaster Dragon, chitarra che usava prima di passare alla pi\u00f9 celebre Gibson Les Paul.\nSi \u00e8 molto speculato sul tipo di supporto di percussione utilizzato da Bonham come sottofondo lungo tutto l'arco del brano, vista la peculiare sonorit\u00e0 che se ne coglie. Non esistono versioni concordanti al proposito: taluni parlano di un piccolo bidoncino di plastica per i rifiuti suonato con le mani dal lato del fondo, altri del sedile della sua batteria percosso con le bacchette o addirittura delle suole delle scarpe che aveva indosso durante la sessione di registrazione e percosse in modo cadenzato con le bacchette della batteria; il libro \"John Bonham: A Thunder of Drums\" parla invece di una custodia rigida per chitarra su cui Bonham improvvis\u00f2 delle percussioni di sottofondo a mani nude."}
{"id": "1653410", "revid": "1718925", "url": "https://it.wikipedia.org/wiki?curid=1653410", "title": "I'm Still in Love with You (Sean Paul)", "text": "I'm Still in Love with You \u00e8 un brano del 2004, cover dell'omonima canzone di Alton Ellis, e cantata dal cantante giamaicano Sean Paul, con la collaborazione di Sasha. Il singolo \u00e8 stato estratto dall'album di Paul \"Dutty Rock\" del 2003."}
{"id": "1653426", "revid": "1775883", "url": "https://it.wikipedia.org/wiki?curid=1653426", "title": "We Be Burnin'", "text": "We Be Burnin' \u00e8 il primo singolo estratto dall'album \"The Trinity\" di Sean Paul, uscito nel 2005.\nEsistono tre versioni del brano:\nLa differenza principale fra 'Recognize It' e 'Legalize It' \u00e8 il cambiamento nelle parole del ritornello per rendere il brano pi\u00f9 adatto alla trasmissione radiofonica. Bench\u00e9 non esplicitamente, 'Legalize It' suggerisce nel testo la legalizzazione della marijuana.\nTracce.\nUK - CD: 1\nUK - CD: 2"}
{"id": "1653433", "revid": "28592", "url": "https://it.wikipedia.org/wiki?curid=1653433", "title": "Vladimir Fok", "text": ""}
{"id": "1653437", "revid": "1345932", "url": "https://it.wikipedia.org/wiki?curid=1653437", "title": "New Harbor", "text": "New Harbor (in italiano \"nuovo approdo\") \u00e8 una baia situata sulla costa di Scott, nella parte centro-occidentale della Dipendenza di Ross, in Antartide. La baia, che \u00e8 completamente ricoperta dalla banchisa, \u00e8 larga circa 15\u00a0km ed \u00e8 delimitata da capo Bernacchi, a nord, e da punta Butter, a sud.\nAll'interno della baia si gettano, tra gli altri, il ghiacciaio Ferrar, da ovest, e il ghiacciaio Herbertson, da sud.\nStoria.\nScoperta durante la spedizione Discovery del 1901-04 di Robert Falcon Scott, \u00e8 stata chiamata cos\u00ec perch\u00e9 individuata mentre la nave Discovery navigava alla ricerca di un ancoraggio il pi\u00f9 a sud possibile."}
{"id": "1653445", "revid": "28592", "url": "https://it.wikipedia.org/wiki?curid=1653445", "title": "Alexei Smirnov", "text": ""}
{"id": "1653446", "revid": "767487", "url": "https://it.wikipedia.org/wiki?curid=1653446", "title": "Amy Deasismont", "text": "\u00c8 nota per il suo singolo \"What's in It for Me\". Nel 2005, il brano fu un successo in Svezia, Danimarca, Norvegia e Finlandia. Fu la canzone pi\u00f9 ascoltata in Polonia, ed \u00e8 rimasta nella top ten per ben quattro mesi. Ha pubblicato sei album in studio, pi\u00f9 un \"Greatest Hits\" e si \u00e8 esibita in televisione come cantante, attrice e ospite.\nI suoi pi\u00f9 grandi successi sono stati: \"\"What's In It For Me\", \"Welcome To The City\", \"Don't Cry Your Heart Out\", \"It Can Only Get Better\", \"Stay My Baby\", \"Is It Love\", \"Up\" e \"Thank You\"\".\nBiografia.\nNacque il 15 aprile 1992, a Norrk\u00f6ping, in Svezia. Secondogenita di padre inglese, Lee, e madre svedese, Chrisbeth. Subito dopo la sua nascita, la famiglia si trasfer\u00ec in Inghilterra per fare ritorno in Svezia quando Amy aveva quattro anni e mezzo, questa volta a J\u00f6nk\u00f6ping. Amy Diamond vive attualmente a J\u00f6nk\u00f6ping, con le sorelle Lisa, Holly e Danielle e il fratello Charlie.\nA sei anni ha iniziato a praticare pattinaggio artistico vincendo diverse medaglie d'oro. Si allenava sei volte alla settimana prima di intraprendere la carriera di cantante. Danza e recita a scuola, e partecipa a produzioni teatrali e televisive che le hanno fornito l'esperienza e la dimestichezza per rapportarsi con il pubblico. \u00c8 anche apparsa in televisione in un piccolo ruolo nello show \"De drabbade\".\nAmy Diamond, fin da bambina, si \u00e8 sempre interessata al canto. Una delle sue prime esibizioni pubbliche \u00e8 stata a sette anni nel talent show, \"Sm\u00e5stj\u00e4rnorna\". Nel 2004, ha partecipato a concorsi di talento come il \"Minimelodifestivalen\" a J\u00f6nk\u00f6ping e lo svedese \"TV4's Super Troupers\", vincendone la maggior parte. Al \"Mix Megapol Summer Idol\" vince il premio principale: cio\u00e8 incidere una canzone in un vero e proprio studio di registrazione. Le \u00e8 stato successivamente offerto un contratto di registrazione commerciale. Poco dopo, registr\u00f2 il suo singolo di debutto \"What's in It for Me\", lanciato nel seguente mese di febbraio.\nCarriera.\nSuccesso come cantante e This Is Me Now (2005).\nil brano, \"\"What's in It for Me\" fu un successo, anche se alcune emittenti televisive svedesi si rifiutarono di mostrare il video, sostenendo che a 12 anni Amy era troppo giovane per una canzone in tema di relazioni romantiche. Lei per\u00f2, affermava di non vivere la canzone come una relazione romantica, ma solo come una relazione tra amici. Tuttavia, il brano ricevette vasta diffusione nelle varie stazioni radiofoniche. Nello stesso momento Amy si recava in tourn\u00e9e. La canzone raggiunse la prima posizione della classifica dei singoli svedesi, venendo infine riconosciuta disco di platino.\nIn poco tempo, apparve nella emittente TV4, e, per la prima volta, utilizza il suo nome d'arte \"Amy Diamond\". Nel programma ha cantato il brano di Alicia Keys, \"If I Ain't Got You,\" con l'accompagnamento di una band dal vivo.\nGrazie al successo del singolo, produce il suo primo album, \"This Is Me Now\", pubblicato nel maggio del 2005. L'album ha venduto pi\u00f9 di 150.000 copie. Il successo l'ha condotta a varie apparizioni televisive, come ad esempio sul settimanale \"Trackslistan,\" e nel programma televisivo, \"Vi i femman\". Entro la fine del 2005, apparve in diretta su pi\u00f9 di 20 programmi televisivi. Nell'estate 2005 partecipa ad un tour di concerti per tutta la Svezia, alcuni dei quali vengono trasmessi in tv.\nAnche se i fan sono in genere i bambini, l'album non pu\u00f2 essere considerato come musica per bambini. Lo stile principalmente \u00e8 il pop, i brani dell'album sono state effettuate dal team di produttori Tommy Tysper, Marcus Sepehrmanesh e Gustav Jonsson che formano il nucleo della societ\u00e0 di produzione \"TEN Production\". L'album venne pubblicato dalla casa discografica \"Bonnier Amigo Music Group.\"\nIl suo album di debutto includeva una versione live del brano, \"If I Ain't Got You\", descritto in una recensione come \"dolce e imponente allo stesso tempo\"\". A 12 anni raggiunge la finale di \"Super Troupers\", cantando la canzone della cantante colombiana Shakira, \"Underneath Your Clothes\". Il quotidiano svedese, Svenska Dagbladet ha descritto la sua voce, sottile e sicura, mentre la sua etichetta discografica la considera invece come \"\"splendente e caratteristica\".\nIl successo all'estero.\nNel mese di luglio 2005, Amy Diamond firma un accordo di distribuzione con la Warner Bros., al fine di promuovere l'album a livello internazionale. L'album fu un successo, sia nei paesi nordici che in Polonia. Durante l'estate venne ascoltato spesso alla radio, diventando il 19\u00ba brano pi\u00f9 ascoltato del 2005 in Finlandia e 16\u00ba in Polonia. Nell'estate 2005 vennero distribuiti i singoli \"Welcome to the City\" e \"Champion\"\". Un'edizione speciale del disco fu prodotta per il mercato dell'Europa centrale, edizione che conteneva anche due brani precedentemente inediti. Alla fine del 2005, Amy promosse un tour in tutta l'Europa centrale. Il suo contratto discografico consente a tutta la sua famiglia a viaggiare con lei, ogni volta che i concerti sono all'estero.\nNel 2005 venne nominata a diversi premi. A 13 anni, fu la pi\u00f9 giovane cantante nella storia a ricevere il Nordic Music Award per il maggior successo nordico di \"What's in It for Me\". Inoltre, fu l'artista pi\u00f9 giovane a ricevere due simultanei \"NRJ Radio Awards\" e la pi\u00f9 giovane ad essere nominata per i \"Grammy Awards\" svedesi. Ai Grammy Awards, vinse il premio come \"Miglior Artista Femminile svedese\", \"Canzone dell'anno\" e \"Newcomer of the Year\". Ha inoltre ricevuto un \"premio Nickelodeon\" come \"Hit of the Year\", e ha ottenuto la nomination per il \"Rockbj\u00f6rnen\". Nel 2010 ha nuovamente vinto il premio per la \"migliore musica/gruppo svedese\" al \"Nickelodeon Kids Choice Awards\".\nStill Me Still Now (2006).\nAmy registra il suo secondo album nel febbraio del 2006. L'album venne registrato nel corso di quattro fine settimana, al ritmo di due o tre canzoni a fine settimana. L'album \"\"Still Me Still Now\" venne pubblicato nel maggio 2006, mentre il primo singolo \"Do not Cry Your Heart Out\" fu rilasciato un paio di settimane prima della distribuzione dell'album.\nDue giorni prima della data di uscita , fu intervistata su Nyhetsmorgon, un talk show del mattino, su TV4. Il conduttore sorprese Diamond porgendole un disco d'oro per l'album \"Do not Cry Your Heart Out\"\", un successo radiofonico svedese.\nIl brano\", \"Still Me Still Now\"\" possiede lo stesso ritmo e stile dell'album precedente; a met\u00e0 del 2006 Amy prese parte al \"Diggiloo tour\", dove si \u00e8 esibita con la canzone di \u00c9dith Piaf, \"Non, je ne regrette rien\". Anche se \"Still Me Still Now\", ha meno successo al di fuori della Svezia, nel suo Paese rimase comunque popolare. Pubblica verso la fine del 2006 altri due singoli: \"Big Guns\" e \"t Can Only Get Better\", continuando ad apparire in televisione, comprese la prima serata, come in \"Sommarkrysset, Go'kv\u00e4ll, e Vinterkrysset\". Nel gennaio 2007, apr\u00ec un fan club, pubblicando una rivista trimestrale chiamata \"Amy Diamond Fanzin\"e. Infine, nel settembre 2007, ha cantato con \"In The Ghetto\" in \"Elvis \u2013 The Original Cast\".\nMusic In Motion (2007) e Music in Motion (Gold Edition) (2008).\nPer tutta la seconda met\u00e0 del 2007, registra il suo terzo album \"Music in Motion\". L'album contiene brani realizzati da alcuni produttori di fama mondiale come Max Martin e Alexander Kronlund, spesso in collaboratori di Britney Spears.\nIl primo singolo estratto dal nuovo album, \"\"Is It Love?\" viene pubblicato il 26 settembre 2007. Il brano viene eseguito da Amy in alcuni show televisivi come \"Bobster\", \"BingoLotto\" vincendo il premio come \"Best Female Artist\" ai \"Nickelodeon Kids Choice Awards\". Il nuovo album viene pubblicato il 28 novembre 2007, anticipato il 23 novembre 2007 dal singolo \"Stay My Baby\", scritto da Max Martin e Tommy Tysper.\nPartecipa al Melodifestivalen, una selezione svedese per l'Eurovision Song Contest, nel febbraio del 2008, con la canzone \"Thank You\", ottenendo l'8\u00ba posto nel round finale. La canzone fu poi inclusa nella riedizione del suo album del 2008, intitolato \"Music in Motion (Gold Edition)\" ricevendo un altro disco d'oro.\nAlbum di Natale En Helt Ny Jul (2008).\nNel 19 novembre 2008, pubblica un album natalizio chiamato \"En Helt Ny Jul\" , che comprende tradizionali canti natalizi svedesi. Lo stile \u00e8 descritto come un classico in stile album di Natale, ma con una dose di pop. Questo \u00e8 il suo primo album cantato interamente in svedese, che gli \u00e8 valso un ennesimo disco d'oro.\nMelodifestivalen e Swings And Roundabouts (2009).\nNel dicembre 2008 viene confermata la sua partecipazione al Melodifestivalen 2009, con la canzone electro-pop \"It's My Life\"\", scritta da Alexander Bard, \"Bobby Ljunggren e Oscar Holter\", uscendo per\u00f2 dalla competizione in finale. Il quinto album viene pubblicato in Scandinavia il 21 ottobre 2009, raggiungendo il disco d'oro.\nDal dicembre 2009 al marzo 2010, ha interpretato Alice nello spettacolo teatrale \"Alice in Wonderland\" svoltosi al Teatro Maxim a Stoccolma.\nDoppia la \"Principessa Lillifee\" nell'omonimo film che ha debuttato nei cinema svedesi il 10 settembre 2009. Amy canta anche un paio di canzoni presenti nel film.\nAmy Diamond: Greatest Hits (2010).\nNella primavera del 2010, la Bonnier Amigo Music Group rilasci\u00f2 informazioni sul . L'album include una ventina di canzoni degli ultimi quattro anni, nonch\u00e9 quattro nuove canzoni inedite, tra cui la cover di \"True Colors\" di Cyndi Lauper, \"Only You\" di Yazoo e \"Perfect\" dei Fairground Attraction. Il 6 settembre 2010 venne annunciato che l'album sarebbe stato pubblicato il 3 novembre 2010, ma all'inizio del mese di ottobre, Bonnier sposta la data di uscita al 29 ottobre 2010. Il 31 ottobre 2010 viene confermato che Amy \u00e8 la pi\u00f9 giovane artista svedese a rilasciare un Greatest Hits. Il primo singolo, \"Only You\", cover della canzone di Yazoo, viene pubblicata il 24 settembre 2010. Il 16 ottobre del 2010, Amy assieme a Mikael Rickfors cantano, in duetto, una versione di \"\"True Colors\" sul programma svedese \"Dansfeber\". Il 2 novembre 2010 Amy canta nuovamente \"Only You\" e \"True Colors\" durante il programma XL Live. Inoltre, lo stesso giorno canta, nel programma Rix MorronZoo, la versione acustica di \"What's in It for Me\" sulla emittente radiofonica RIX FM. Nel dicembre 2010 alcune stazioni radio iniziarono a mettere in onda, come singolo promozionale, la canzone di Amy, \"Ready to Fly\"\", ma senza essere stato rilasciato ufficialmente.\nNuova musica e cambio di nome (2016-).\nNel maggio del 2016 rilasci\u00f2 una nuova canzone dopo una pausa di diversi anni, questa volta sotto il suo nome, Amy Deasismont. Il suo primo singolo uscito \u00e8 \"One\", mentre in agosto, ha rilasciato il suo secondo singolo, \"Forgive\". Nell'ottobre 2016 esce la canzone \"This Is How We Party\" che sar\u00e0 il terzo singolo della cantante.\nVita privata.\nAmy Diamond mantiene la sua vita privata separata dalla sua carriera di cantante. Ha usato il nome d'arte di Amy Diamond, quando pubblic\u00f2 il suo primo singolo, \"What's in It for Me\". Ha scelto come cognome Diamond perch\u00e9 il diamante \u00e8 il suo portafortuna.\nNonostante la sua carriera di cantante, continua a frequentare la scuola e solo raramente se ne assenta per un solo giorno. Secondo lei, ci sono lavori promozionali solo di tanto in tanto, e la maggior parte nei fine settimana. Se deve partecipare a concerti infrasettimanali, si impegna a fare i compiti a casa. Nelle sue interviste ha accennato che le sue materie preferite sono: la matematica, l'educazione fisica ed il cucito. Considera la formazione scolastica importante, in quanto le permetter\u00e0 di fare qualcosa di diverso se mai un domani la musica dovesse \"fallire\", o se non volesse pi\u00f9 proseguire la sua carriera di cantante, ammettendo che vorrebbe continare a cantare finch\u00e9 lo trova divertente. Sempre durante le sue interviste ha menzionato, come futuro lavoro il mestiere di parrucchiera. Nonostante i suoi concerti, ha il tempo per dedicarsi alle vacanze. Il suo manager, nonch\u00e9 suo padre, si occupa della parte commerciale, e i suoi genitori la sostengono nella sua carriera.\nNel 2006, oltre alla sua carriera musicale ricevette la proposta di fare la modella. Apparve inoltre in un catalogo di vendita per corrispondenza, e fece pubblicit\u00e0, sia per la Statoil che per una catena di negozi sportivi. Nel mese di dicembre 2006, apparve nel ruolo di una principessa di ghiaccio sulla serie televisiva natalizia svedese \"Lassemajas detektivbyr\u00e5\". Lo spettacolo gli permise di dimostrare la sua abilit\u00e0 sui pattini. Fu portavoce svedese per lo Junior Eurovision Song Contest 2006 dando 12 punti a Anastasija e Maria Tolma\u010d\u00ebvy vincitrici poi del concorso.\nNel maggio 2008, il creatore di gioielli \"Tussilagosmycken\" ha lanciato un prodotto chiamato \"\"Amy's Diamond\". Il gioiello \u00e8 in argento, con un diamante incastonato. Recentemente ha prodotto un singolo per \"Barbie e il Castello di diamante\", chiamando il singolo \"Connected\"\".\nNell'estate del 2010 ha partecipato alla seconda stagione di \"Bulldogg\", un programma in cui i bambini possono trascorrere il tempo con un cane, per quelle famiglie nelle quali i loro genitori non vogliono avere animali in casa. La premi\u00e8re del primo episodio venne trasmessa domenica 16 gennaio 2011 su SVT. Durante la primavera del 2011, registra la terza stagione di Bulldogg."}
{"id": "1653448", "revid": "729019", "url": "https://it.wikipedia.org/wiki?curid=1653448", "title": "Battaglia di Edgehill", "text": "La battaglia di Edgehill ebbe luogo il 23 ottobre 1642 presso Edgehill, nella regione inglese del Warwickshire e fu parte delle battaglie combattute in territorio inglese durante la guerra civile. L'esercito parlamentare si scontr\u00f2 con l'esercito del re, comandato da Carlo I in persona e dal principe Rupert, figlio dell'elettore Federico V.\nL'esercito reale e parlamentare, non ancora riformato secondo il new model army, erano composti principalmente con moschettieri al centro (1 colpo ogni 30 secondi) e picchieri posti a difesa contro la cavalleria. Oliver Cromwell non partecip\u00f2 allo scontro perch\u00e9 non arriv\u00f2 in tempo insieme alle sue truppe. In quell'occasione Oliver Cromwell indic\u00f2 la cavalleria parlamentare come mal preparata e disorganizzata e in effetti essa and\u00f2 in rotta non appena la cavalleria realista inizi\u00f2 la carica. L'artiglieria di piccolo calibro posta al centro aveva pi\u00f9 un valore aggiunto sul morale delle truppe alleate e di sconforto su quelle nemiche.\nInoltre l'artiglieria realista era in posizione elevata ma si trov\u00f2 a sparare verso un terreno morbido che ne arrestava la forza di impatto dei colpi. L'artiglieria parlamentare sparando su un terreno pi\u00f9 compatto pur non avendo questo problema non riusc\u00ec a creare un varco decisivo nelle file nemiche. Inoltre la cavalleria realista una volta vinto lo scontro con le ali della cavalleria parlamentare continu\u00f2 la corsa per attaccare le salmerie e l'accampamento nemico abbandonando il campo di battaglia lasciando soli i 10000 fanti realisti contro i 7000-8000 fanti parlamentari. La motivazione dei fanti parlamentari era alta e nonostante la diserzione di alcuni di loro grazie a un reggimento di riserva composto di picchieri riuscirono a bloccare l'attacco realista supportati dai moschettieri e dall'artiglieria.\nLa situazione di stallo tra le fanterie si ruppe quando i cavalieri di riserva parlamentari si raggrupparono lanciandosi in carica contro i realisti al centro dello schieramento. Parte del centro realista and\u00f2 in rotta ma il resto della fanteria rimase disciplinata e compatta continuando lo scontro. In seguito parte della cavalleria realista torn\u00f2 indietro sul campo di battaglia ma oramai i cavalli stanchi ed esausti non riuscirono a rappresentare un valore aggiunto. Visto l'arrivo della cavalleria realista il comandante parlamentare ordin\u00f2 un progressivo disimpegno delle forze dal campo di battaglia. Con il passare del tempo esausti e stanchi e con il calar della notte le truppe si allontanarono concludendo il tutto con pi\u00f9 di un migliaio di morti per parte e un nulla di fatto."}
{"id": "1653449", "revid": "125343313", "url": "https://it.wikipedia.org/wiki?curid=1653449", "title": "Chris Seitz", "text": ""}
{"id": "1653450", "revid": "767487", "url": "https://it.wikipedia.org/wiki?curid=1653450", "title": "Scanner 3D", "text": "Il Laser a tempo di volo \u00e8 un dispositivo a scansione usato per analizzare un oggetto reale e raccogliere dati sulla sua forma e colore.\nLaser a tempo di volo.\nIl \"laser a tempo di volo\" \u00e8 un dispositivo di scansione attivo che usa la luce laser per misurare le distanze e rilevare morfologie tridimensionali di superfici riflettenti al laser. Alla base di questo tipo di dispositivo vi \u00e8 un sensore laser a tempo di volo. Il sensore laser calcola la distanza tra lo strumento e una superficie cronometrando con grandissima precisione il tempo di andata e ritorno di un impulso di luce (appunto il tempo di volo). Un diodo laser emette un impulso di luce e lo strumento rileva il tempo intercorrente tra l'emissione dell'impulso e il ritorno sul rilevatore all'interno dello strumento (fotodiodo). \nPoich\u00e9 la velocit\u00e0 della luce \u201cc\u201d \u00e8 una costante nota, il tempo di andata e ritorno determina la lunghezza della corsa della luce, che \u00e8 due volte la distanza fra il dispositivo di scansione e la superficie di riflessione. Se \u201ct\u201d \u00e8 il tempo di andata e ritorno, quindi la distanza \u00e8 uguale a (t*c)/2. \nLa precisione di un laser a tempo di volo dipende chiaramente dalla precisione con la quale possiamo misurare il tempo t: consideriamo che 3.3 picosecondi \u00e8 l'intervallo di tempo nel quale la luce percorre 1 millimetro. Il sensore del laser rileva pertanto la distanza della prima superficie riflettente incontrata dal raggio emesso in una specifica direzione. \nQuindi, il laser esplora l'intero campo di visibilit\u00e0 un punto alla volta, cambiando la direzione di osservazione per esplorare punti differenti. \nLa direzione del raggio emesso dal laser pu\u00f2 essere cambiata ruotando il diodo emettitore, o usando un sistema di specchi di rotazione. \nIl secondo metodo \u00e8 usato comunemente perch\u00e9 gli specchi sono molto pi\u00f9 leggeri e possono essere ruotati cos\u00ec molto pi\u00f9 velocemente e con pi\u00f9 grande precisione, riducendo le vibrazioni indotte all'intero dispositivo. I laser a tempo di volo possono misurare 10\u00a0000~100\u00a0000 punti ogni secondo, con precisione variabile da alcuni millimetri ad alcuni centimetri, con distanze dal centro dello strumento di alcune centinaia di metri."}
{"id": "1653459", "revid": "767487", "url": "https://it.wikipedia.org/wiki?curid=1653459", "title": "Doof", "text": "La prima pubblicazione ufficiale del londinese Doof fu del 1993 con NovaMute, l'etichetta dance pubblicata dalla Mute Records, un EP contenente 3 brani intitolato \"Disposable Hymns to the Infinite\".\nFu grazie a Novamute che conobbe Juno Reactor e Ben Watkins e fu presentato al produttore Youth (Killing Joke/Brilliant), Hallucinogen (Hallucinogen/Shpongle) e alla Dragonfly Records. Dragonfly divenne un punto focale per la scena psy-trance scene che si andava formando a Londra nella met\u00e0 degli anni novanta, con questa etichetta debuttano molti artisti trance tra cui Martin Freeland Man With No Name, Paul Jackson (Voodoo People) e Total Eclipse.\nDoof and\u00f2 avanti pubblicando \"Double Dragons\" come 12\" con la Dragonfly nel 1994, e per produrre una serie di pezzi in collaborazione con Simon Posford, tra cui \"Let's Turn On\", \"Born Again\" e \"Angelic Particles\". Fu attraverso la sua amicizia con Simon Posford che Doof fu presentato a Raja Ram (Shpongle/The Infinity Project/Quintessence) che pi\u00f9 tardi quello stesso anno fond\u00f2 l'etichetta discografica trance T.I.P Records. Il pezzo di Doof \"Let's Turn On\" (co-prodotto con Simon Posford) divenne il secondo miglior 12\" mai prodotto dalla T.I.P.\nEsso fu seguito nel 1995 da un altro 12\" per la T.I.P (Angelina/Weird Karma), l'EP \"Born Again\" su Matsuri e un altro 12\" per la Dragonfly (\"Youth of the Galaxy\"). Nel 1995 uscirono anche numerosi remix di Doof, inclusi pezzi di Hallucinogen e The Infinity Project.OMG.\nNel 1996 esce il primo album di Doof \"Let's Turn On\" pubblicato con la T.I.P. Records e fin\u00ec con il divenire una delle pietre miliari che definiscono il genere psy-trance sound. Fu in seguito ripubblicato nel 2000 dalla Twisted Records, che pubblic\u00f2 anche il secondo album di Doof \"It's About Time\" nello stesso anno. Durante questo periodo Doof viaggi\u00f2 molto suonando live in tutto il mondo includendo numerose apparizioni in Europa, negli Stati Uniti in Sud Africa e in Giappone.\nNel 2001 assieme all'amico Celli Firmi (Earthling/Soundaholix) e al dj e promoter messicano Xavier Fux (Zulu Lounge) inizi\u00f2 a collaborare al progetto psy-house Vatos Locos. Il primo album di Vatos (\"Welcome to the Barrio\") fu pubblicato pi\u00f9 tardi nel corso dello stesso anno dalla Sony Music. Il secondo album (\"Attack and Release\") usc\u00ec nel 2004 per la Dragonfly Records. Fu circa in questo periodo che Nick inizi\u00f2 a perdere fiducia nella direzione musicale commerciale che la scena psy-trance stava prendendo, e inizi\u00f2 ad esplorare altre strade per l'espressione musicale. Attualmente sta registrando in one half of downtempo elettronica un progetto Third Ear Audio con Celli Firmi, e come cantante ed autore sta lavorando alla sua prima collezione delle sue canzoni, come Nicholas Barber.\nNick non ha alcuna relazione con \"DOOF\", un leggendario laureato della University of Southern California."}
{"id": "1653466", "revid": "1775883", "url": "https://it.wikipedia.org/wiki?curid=1653466", "title": "Temperature (Sean Paul)", "text": "Temperature \u00e8 una canzone reggae scritta da Sean Paul per il suo terzo album \"The Trinity\" del 2005. \"Temperature\" si \u00e8 dimostrato uno dei maggiori successi commerciale del cantante giamaicano, soprattutto negli Stati Uniti, dove seppur rimanendo una sola settimana alla posizione numero uno della Billboard Hot 100 (rispetto alle tre di \"Get Busy\"), ha dimostrato una incredibile longevit\u00e0 rimanendo 17 settimane nella top 10.\nLa canzone usa il riddim \u201cApplause\u201d.\nVideo musicale.\nNel video prodotto per \"Temperature\" viene mostrato l'alternarsi delle quattro stagioni, rappresentato da elementi piuttosto caratteristici (come le foglie che cadono dagli alberi in autunno o la neve in inverno), mentre si vede un termometro che mostra il rapido aumentare della temperatura all'avvicinarsi dell'estate. nel frattempo viene mostrato Sean Paul che esegue il brano, con diverse ballerine, il cui abbigliamento cambia a seconda della stagione."}
{"id": "1653468", "revid": "124123", "url": "https://it.wikipedia.org/wiki?curid=1653468", "title": "Odd Hassel", "text": "Biografia.\nFiglio del ginecologo Ernst Hassel e di Mathilde Klaveness, Hassel nacque a Kristiania, l'attuale Oslo, oggigiorno capitale della Norvegia, che in quel periodo era unita al Regno di Svezia sotto il dominio personale di Oscar II di Svezia, ma con una propria costituzione e un proprio governo. Nel 1915 inizi\u00f2 a frequentare l'Universit\u00e0 di Oslo per studiare fisica, chimica e matematica, laureandosi nel 1920. Nel 1924 consegu\u00ec il dottorato presso l'Universit\u00e0 di Berlino e nel 1934 accett\u00f2 la cattedra di chimica fisica offertagli dall'Universit\u00e0 di Oslo, ricoprendo il ruolo di professore fino al 1964, anno in cui si ritir\u00f2.\nDurante l'occupazione nazista della Norvegia nella seconda guerra mondiale, Hassel fu recluso per due anni nel campo di concentramento di Grini, dove condivise la cella con Ragnar Frisch, insignito del premio Nobel per l'economia nel 1969. Fu liberato nel novembre 1944.\nAttivit\u00e0 scientifica.\nInteressatosi inizialmente alla chimica inorganica, a partire dagli anni trenta si occup\u00f2 dello studio della struttura molecolare, in particolare del composto chimico cicloesano e dei suoi derivati. Introdusse in Norvegia la misura dei momenti di dipolo elettrici e la diffrazione degli elettroni da parte delle sostanze in fase vapore. Il suo lavoro rivel\u00f2 il modo di orientarsi degli atomi che fanno parte dei composti chimici.\nDurante gli anni cinquanta il suo lavoro riguardante i composti chimici fu ampliato dal contributo del chimico Derek Harold Richard Barton mediante l'utilizzo della tecnica di analisi conformazionale, che introdusse la possibilit\u00e0 di creare molecole sintetiche da applicare in farmacologia. Nel 1969 fu insignito del premio Nobel per la chimica, insieme con Derek Barton, \"per i loro contributi allo sviluppo del concetto di conformazione e le sue applicazioni in chimica\"."}
{"id": "1653469", "revid": "1632387", "url": "https://it.wikipedia.org/wiki?curid=1653469", "title": "Giuramento di Strasburgo", "text": "I giuramenti di Strasburgo (\"Sacramenta Argentariae\" in latino) sono ritenuti il primo documento scritto in una lingua romanza.\nGenesi dell'opera.\nIl 14 febbraio dell'842 i due fratelli Carlo il Calvo e Ludovico il Germanico si incontrarono a Strasburgo per giurarsi fedelt\u00e0 reciproca, e per promettere che nessuno dei due avrebbe stretto patti di alleanza con Lotario I (imperatore e fratello maggiore di Carlo e Ludovico). Questo giuramento venne pronunciato nella cattedrale della citt\u00e0.\nIl testo di questo giuramento \u00e8 giunto fino a noi grazie allo storico Nitardo che, all'interno della sua opera sui figli di Ludovico I il Pio, scritta in latino, trascrisse le formule dei giuramenti nelle lingue in cui vennero pronunciati: Carlo, di lingua proto-francese, giur\u00f2 in alto-tedesco antico, mentre Ludovico, di lingua germanica, giur\u00f2 nella lingua romanza del fratello. Questo avvenne affinch\u00e9 le truppe di entrambi i fratelli potessero comprendere i loro giuramenti. I rappresentanti dei due eserciti giurarono poi nelle rispettive lingue di non essere di nessun aiuto contro le truppe dell\u2019altro fratello. La \"Storia\" di Nitardo \u00e8 conservata in un unico manoscritto, esemplato nel 1000.\nTesto.\nLe trascrizioni sono state adattate all'uso moderno, con lo scioglimento delle abbreviazioni e l'inserimento della punteggiatura e degli spazi fra le parole.\nContesto storico.\nL'814 segna un punto di svolta nella storia dell'epoca, infatti con la morte di Carlo Magno vengono ridisegnati i confini e affidate alla sua discendenza le terre del regno. Il figlio di Carlo, Ludovico (che per la sua religiosit\u00e0 venne soprannominato \"il pio\"), ebbe diversi figli con due mogli. Tra tutti, con Ermengarda gener\u00f2 Lotario e Ludovico II, con Giuditta Carlo II. \nL'imperatore Ludovico il Pio aveva suddiviso cos\u00ec l'impero tra i figli:\nNell'840 mor\u00ec Ludovico il Pio e scoppi\u00f2 il conflitto tra i tre fratelli, unici eredi del padre. Ludovico e Carlo si alleano contro Lotario, battuto a Fontenoy nell'841. Proprio in un contesto storico carolingio vede la luce il primo documento a noi giunto redatto intenzionalmente in volgare. Il 14 febbraio 842, presso Strasburgo, Ludovico il Germanico e Carlo il Calvo rinnovarono la loro alleanza contro il fratello Lotario. Il loro giuramento fu scritto da un testimone oculare, lo storico Nitardo, cugino dei tre sovrani e abate laico di St. Riquier. \nNitardo scrive una cronaca, \"Historia filiorum Ludovici Pii (\"conservata in un manoscritto a Parigi, nella \"Biblioth\u00e8que nationale de France),\" e lo fa utilizzando un latino classicheggiante, in modo tale da dare autorit\u00e0 all'opera, in quanto all'epoca il volgare non aveva ancora dignit\u00e0 letteraria. Anche per il discorso dei sovrani con gli eserciti usa il latino, specificando, per\u00f2, che il discorso fu pronunciato in volgare. I due fratelli, infatti, per essere sicuri di essere compresi dai soldati che assistevano alla solenne cerimonia, giurarono in lingua romanza (francese antico) e in lingua teudisca (alto tedesco antico) di sostenersi a vicenda e di non stringere alcuno accordo con Lotario, imperatore e fratello. Ci\u00f2 testimonia l'esistenza di due aree linguistiche distinte, francese e tedesca, all\u2019interno del mondo imperiale.\nQuando Nitardo riporta i Giuramenti, invece, utilizza il volgare e ci\u00f2 costituisce un evento di importanza storica, in quanto In Italia occorrer\u00e0 attendere ancora 118 anni prima d'incontrare un documento di volgare scritto, il \"Placito capuano\" del 960. L'opera di Nitardo \u00e8 considerata una fonte narrativa, poich\u00e9 i Capitolari carolingi non ammettevano l\u2019uso del volgare, e la sua scelta, che corrisponde soprattutto a un espediente retorico, \u00e8 dunque una rivoluzione di sapore letterario.\nLudovico, siccome era il pi\u00f9 anziano, pronunci\u00f2 per primo in lingua francese il Giuramento di Strasburgo, ripetuto poi da Carlo in lingua tedesca. Il contenuto dei giuramenti impegnava i due fratelli a non stringere accordi con il fratello Lotario a scapito dell'altro. L'esercito, inoltre, si impegnava a non obbedire al re, qualora avesse rotto il giuramento. Da tale comportamento si coglie un fatto interessante, ossia che l\u2019atto politico viene prima della \"fides\" vassallatica. Eccezionale \u00e8, dunque, la scelta di riportare le formule nelle lingue in cui erano pronunciate per ingranare quel processo che porter\u00e0 allo sviluppo di un\u2019identit\u00e0 \u201cnazionale\", la quale si serve anche della lingua per distinguersi. Le accese lotte che ne erano derivate terminarono nell'843 (l'anno dopo i Giuramenti), quando Lotario fu costretto da Carlo e Ludovico alla pace di Verdun.\nOsservazioni linguistiche.\nFonetica.\nVocalismo:\nConsonantismo:\nLessico.\nPresenza di volgarismi:"}
{"id": "1653471", "revid": "1573940", "url": "https://it.wikipedia.org/wiki?curid=1653471", "title": "Shiro Amano", "text": "Nel 1995 vinse il famoso premio della Sh\u016beisha chiamato \"Premio Akatsuka\" grazie a \"M\u014dsh\u014d 94\", anche se \u00e8 dal 2006 che Shiro Amano comincia ad emergere come mangaka: in quell'anno viene pubblicato il suo primo lavoro originale, \"Scratch!\", a cui seguiranno lavori dedicati alla produzione cartacea di famosi videogiochi giapponesi, come \"Kingdom Hearts\".\nDal 2012 al 2015, Amano ha ripreso il continuo di tale opera, con \"Kingdom Hearts II\", nella rivista Shonen Gangan della Square Enix."}
{"id": "1653477", "revid": "44876", "url": "https://it.wikipedia.org/wiki?curid=1653477", "title": "Edo Patregnani", "text": "Carriera.\nPortiere, cresce calcisticamente nell'Alma Juventus Fano dove giovanissimo esordisce nel 1955 IV Serie, passa nel 1956 alla dove diventa titolare dei rossobl\u00f9 in Serie B. Notato da Paolo Mazza, presidente della SPAL, per la grande agilit\u00e0 e sicurezza che dimostra, giunge a Ferrara nel 1961.\nNella citt\u00e0 estense Patregnani gioca 23 gare in Serie A nella stagione 1961-1962 lasciandone 11 alla sua riserva Maietti, e disputando la finale di Coppa Italia persa all'Olimpico contro il . Mazza, non soddisfatto del rendimento un po' alterno di Patregnani, cerca una valida alternativa sul mercato calciatori e, ceduto Maietti, porta a Ferrara uno dei pi\u00f9 grandi portieri che la SPAL abbia mai avuto: Eugenio Bruschini. Patregnani ottiene pertanto una sola presenza nel campionato di Serie A 1962-1963.\nLa grande opportunit\u00e0 si ripresenta per\u00f2 l'anno successivo quando Patregnani, complice un brutto infortunio del numero uno Bruschini, torna titolare, giocando forse le sue migliori partite in maglia biancoazzurra ma non riuscendo ad evitare la retrocessione della SPAL in Serie B.\nL'anno successivo passa in prestito al Lanerossi Vicenza dove gioca le sue ultime 9 partite in Serie A per poi tornare alla SPAL che lo girer\u00e0 all'Alessandria e in Serie B dove sostituir\u00e0 un altro ex spallino, Nobili, nella responsabilit\u00e0 della difesa della porta dei grigi.\nPatregnani, avendo nel frattempo conseguito il Diploma ISEF all'Universit\u00e0 di Bologna nel 1966 (conseguir\u00e0, poi, nel 2002 la laurea in Scienze Motorie, con lode, all'Universit\u00e0 \"Tor Vergata\" di Roma), si apprestava a intraprendere la professione di insegnante di educazione fisica. Pertanto nel 1967 torna a giocare nelle Marche, prima a poi a , per concedersi la possibilit\u00e0 di insegnare nelle scuole medie della sua citt\u00e0 natale.\nIn carriera ha totalizzato complessivamente 56 presenze in Serie A e 57 presenze in Serie B.\nDopo il ritiro.\nSuccessivamente Patregnani diventer\u00e0 affermato docente dell'ISEF di Bologna, e quindi alla Facolt\u00e0 di Scienze Motorie della medesima citt\u00e0 e scriver\u00e0 numerosi articoli su riviste specializzate oltre a pubblicare alcuni testi. Diventer\u00e0 inoltre allenatore di squadre dilettantistiche (Serie D, Eccellenza) e svolgere quindi il ruolo di preparatore fisico e tecnico dei portieri nella SPAL, Savoia, Gualdo, Imolese, Copparese.\n\u00c8 scomparso nel 2013 all'et\u00e0 di 75 anni dopo una lunga malattia."}
{"id": "1653478", "revid": "120427509", "url": "https://it.wikipedia.org/wiki?curid=1653478", "title": "Bandiera del Territorio Libero di Trieste", "text": "La bandiera del Territorio Libero di Trieste prendeva ispirazione dallo stemma del comune di Trieste, che era la capitale del territorio. La bandiera del comune di Trieste deriva direttamente da questa ma presenta solamente un'alabarda di dimensioni inferiori.\nDurante l'occupazione alleata precedente all'istituzione formale del territorio era messa solitamente vicino alla bandiera jugoslava e alle bandiere dei tre paesi alleati occidentali (Francia, Regno Unito e Stati Uniti) e alla bandiera italiana con la stella rossa al centro.\nA partire dal 15 settembre 1947 nella zona A era accompagnata solamente dalle bandiere delle forze militari alleate (Regno Unito e Stati Uniti), mentre nella zona B era affiancata dalla bandiera jugoslava."}
{"id": "1653480", "revid": "661526", "url": "https://it.wikipedia.org/wiki?curid=1653480", "title": "(When You Gonna) Give It Up to Me", "text": "(When You Gonna) Give It Up to Me (anche conosciuta come Give It Up to Me) \u00e8 un brano reggae scritto da Sean Paul per il suo terzo album \"The Trinity\" del 2005. Il singolo, pubblicato come ultimo dell'album, vede la partecipazione di Keyshia Cole ed \u00e8 stato utilizzato per la promozione del film \"Step Up\"."}
{"id": "1653488", "revid": "287204", "url": "https://it.wikipedia.org/wiki?curid=1653488", "title": "Tram di Padova", "text": "Per Tram di Padova si pu\u00f2 intendere:"}
{"id": "1653494", "revid": "123731321", "url": "https://it.wikipedia.org/wiki?curid=1653494", "title": "Seconda declinazione del greco antico", "text": "La seconda declinazione del greco antico \u00e8 una declinazione della lingua greca antica, prevalentemente formata da nomi maschili e neutri.\nLa vocale tematica \u00e8 la -\u03bf-, che unisce il tema alle desinenze. \nAccentazione.\nL'accento tende a rimanere nella posizione in cui si trova al caso nominativo e accusativo nel rispetto delle leggi dell'accentazione. &lt;br&gt;\nIl dittongo \u03bf\u03b9 viene considerato breve per sinizesi.&lt;br&gt;\nI nomi ossitoni, vale a dire quelli con accento sull'ultima sillaba, diventano perisp\u00f2meni, cio\u00e8 con l'accento circonflesso sull'ultima sillaba, al genitivo e al dativo di tutti i numeri.&lt;br&gt;\nSe l'ultima sillaba \u00e8 lunga, i nomi properisp\u00f2meni (cio\u00e8 con l'accento circonflesso sulla penultima sillaba) e propaross\u00ectoni (cio\u00e8 con l'accento sulla terzultima sillaba), si trasformano in paross\u00ectoni (ossia con l'accento acuto sulla penultima sillaba)\nNomi maschili e femminili.\nI nomi maschili e femminili della seconda declinazione seguono le uscite sopra elencate. \nQui di s\u00e9guito la declinazione del sostantivo maschile , -\u03bf\u03c5, \"essere umano, uomo\" e del femminile, con accento sull'ultima sillaba, , -, \"strada\":\nNomi neutri.\nI nomi neutri, ai casi retti (nominativo, accusativo, vocativo), sono identici, mentre ai casi obliqui presentano le medesime uscite dei nomi maschili e femminili. Sotto, la declinazione del sostantivo , -\u03bf\u03c5, \"veleno/medicina\":\nSeconda declinazione contratta.\nLa seconda declinazione contratta \u00e8 caratteristica di pochi sostantivi maschili e neutri.&lt;br&gt;\nAlcuni esempi sono il maschile , , \"ingegno, spirito\" e il neutro , -, \"osso\". \nDa notare l'accentazione irregolare dei casi retti del duale: poich\u00e9 l'accento prima della contrazione si trova sulla prima vocale, ci si aspetterebbe che la vocale contratta risultante porti l'accento circonflesso, cio\u00e8 una parola perispomena, ma invece porta l'accento acuto (o grave, a seconda del contesto), ed \u00e8 cio\u00e8 ossitono. Probabilmente questa irregolarit\u00e0 deriva da analogia con altri sostantivi ossitoni.\n\u00c8 sottoelencata la declinazione di entrambi i sostantivi:"}
{"id": "1653495", "revid": "116944", "url": "https://it.wikipedia.org/wiki?curid=1653495", "title": "Stemma del Territorio Libero di Trieste", "text": ""}
{"id": "1653498", "revid": "1543377", "url": "https://it.wikipedia.org/wiki?curid=1653498", "title": "Martino Gamper", "text": "Ha studiato a Vienna, dove si \u00e8 laureato all'Accademia di Belle Arti. Dopo gli studi ha lavorato per un breve periodo a Milano, prima di trasferirsi a Londra (1998), dove vive e opera.\nDeve la sua notoriet\u00e0 internazionale al progetto \"100 Chairs in 100 Days and its 100 Ways\", cominciato nel 2005: specializzato nel riutilizzo di materiali inutilizzati, ha raccolto 100 sedie gettate via, smontandole per rimontarle poi in nuove combinazioni. Dall'esperienza \u00e8 stato tratto un libro con lo stesso titolo (ISBN 9780955709814)."}
{"id": "1653500", "revid": "118217295", "url": "https://it.wikipedia.org/wiki?curid=1653500", "title": "Giovanni Tamburini", "text": "Fu uno dei pi\u00f9 importanti organari italiani del XX secolo.\nBiografia.\nLa sua formazione nell'arte organaria, avvenne presso le ditte \"Battista Brialdi\" di Faenza, William George Trice-Anelli di Codogno e Pacifico Inzoli di Crema. Fond\u00f2 la propria fabbrica d'organi nel 1893. Il primo organo, costruito nel 1894, \u00e8 quello della chiesa di Nogar\u00e8 (TV).\nImportanti furono i suoi contributi nell'arte organaria, in particolare nel campo dei nuovi sistemi di trasmissione (elettrica e pneumatica). A lui si deve anche la messa a punto dell'armonium elettrico.\nTra i suoi collaudatori sono da ricordare: Lorenzo Perosi, Marco Enrico Bossi, Giovanni Tebaldini, Luigi Baronchelli, Oreste Ravanello, Raffaele Manari, Giovanni Pagella, Fernando Germani ecc., che riservarono sempre giudizi di lode e di ammirazione agli strumenti da loro inaugurati.\nLa Ditta oggi \u00e8 ancora in attivit\u00e0, gestita dal pronipote Saverio."}
{"id": "1653501", "revid": "125663490", "url": "https://it.wikipedia.org/wiki?curid=1653501", "title": "George Carlin", "text": " Nel 2004 la rete Comedy Central lo ha classificato secondo miglior comico statunitense di tutti i tempi alle spalle di Richard Pryor.\nEra celebre per l'atteggiamento irriverente e le osservazioni sul linguaggio, la psicologia e la religione, nonch\u00e9 su numerosi argomenti considerati tab\u00f9 negli Stati Uniti; la sua scenetta \"Seven Dirty Words\" (\"Sette parole volgari\") degli anni settanta fu oggetto di una sentenza della Corte suprema degli Stati Uniti d'America a seguito della quale il governo statunitense fu autorizzato a regolamentare il contenuto delle trasmissioni pubbliche per evitare l'uso di un linguaggio eccessivamente volgare alla radio e alla televisione: quindi esistono sette parole che non possono essere pronunciate in onda, sotto pena di sanzioni piuttosto pesanti.\nBiografia.\nGeorge Carlin nasce a New York e cresce a Morningside Heights, un quartiere di Manhattan, che lui soprannomina \"la Harlem bianca\". Viene cresciuto dalla madre che aveva lasciato il padre quando lui aveva due mesi; il padre muore quando George aveva otto anni. All'et\u00e0 di 14 anni, Carlin lascia la scuola e si arruola nell'aviazione, formandosi al mestiere di tecnico radar; presta servizio presso la base aerea di Barksdale, a Bossier City, Louisiana. Durante questo periodo comincia a lavorare come disc jockey in una citt\u00e0 nei pressi della base militare. Non termina il servizio: considerato \"non produttivo\" dai superiori, viene congedato nel luglio 1957.\nA 18 anni comincia a scrivere alcune scenette e si esibisce come comico nei locali notturni. Trova il successo e appare nei programmi di variet\u00e0 alla televisione negli anni sessanta. Sviluppa una serie di scenette che riunisce nel suo primo albo, uscito nel 1967 e registrato durante uno spettacolo realizzato l'anno precedente, intitolato \"Take Offs and Put Ons\".\nNegli anni settanta idea e sviluppa la scenetta \"Seven dirty words\", che tratta di sette parole volgari che nessuno dovrebbe pronunciare in televisione; lo sketch resta certamente il pi\u00f9 noto della sua carriera, anche per le sue conseguenze giudiziarie: infatti nel 1972, durante uno spettacolo, Carlin \u00e8 arrestato per violazione delle leggi locali a causa della volgarit\u00e0 dei suoi spettacoli; nel 1973 un uomo sporge denuncia presso la Commissione Federale delle Comunicazioni (FCC) dopo che suo figlio ha ascoltato questa famosa scenetta alla radio: l'emittente \u00e8 citata in giudizio dalla FCC per aver violato le regole concernenti l'impiego di linguaggio osceno. Nel 1978 una sentenza della Corte Suprema degli Stati Uniti dichiara che le parole di Carlin erano volgari, ma non oscene e che la FCC avrebbe avuto l'autorit\u00e0 per vietare queste trasmissioni alla radio quando dei bambini potevano essere in ascolto. Questa controversia aumenta la popolarit\u00e0 di George Carlin che mantiene vivo questo filone delle parole volgari.\nDiviene il primo animatore della trasmissione \"Saturday Night Live\" della rete NBC nel 1975. La sua carriera continua in seguito con spettacoli quali \"A Place For My Stuff\" o \"Playin' With Your Head\" e pi\u00f9 \"Life is Worth Losing\" nel 2005. Recita anche in serie TV e pellicole cinematografiche come \"Il principe delle maree\" (1991), \"Dogma\" (1999) e \"Scary Movie 3 - Una risata vi seppellir\u00e0\" (2003). Partecipa alle pellicole d'animazione \"Cars - Motori ruggenti\" nel 2006, dando la voce a Fillmore, il minibus Volkswagen. Muore per un attacco di cuore a Santa Monica, California, il 22 giugno 2008, a 71 anni. La settimana precedente era stato scelto dal John F. Kennedy Center for the Performing Arts per ricevere il Mark Twain Prize 2008, un premio alla carriera.\nAccuse di incoerenza.\nGeorge Carlin fu accusato di essersi svenduto quando gir\u00f2 alcune pubblicit\u00e0 per il servizio 10-10-220 della compagnia telefonica MCI. Qualche anno prima, Carlin aveva espresso il suo disgusto per le pubblicit\u00e0 della MCI nel suo album \"Back in Town\" (1996) e nell'album \"You Are All Diseased\" (1999), contenente satira contro la pubblicit\u00e0 e il commercio. Carlin ammise l'incoerenza, ma non diede spiegazioni: \"Cercate di spiegarvi quella merdata da soli\". In alcune interviste Carlin sostenne di aver prestato il proprio volto a quelle pubblicit\u00e0 per pagare un grosso arretrato di tasse all'IRS.\nCarlin e la religione.\nGeorge Carlin fu educato secondo i dettami della tradizione cattolica, come egli stesso narra in \"Class Clown\". Tuttavia era un ateo dichiarato, divenuto famoso per la sua scenetta in cui parodiava e ridicolizzava la religione, in particolare quella cristiana, presentandola come \u00abla campionessa assoluta in termini di false promesse e pretese esagerate\u00bb, nella convinzione che l'uomo non deve aver timore di Dio, perch\u00e9 ci avrebbe creati con un libero pensiero.\nVita privata.\nIl 3 giugno 1961 si sposa con Brenda Hosbrook, che aveva incontrato mentre era in tourn\u00e9e e che mor\u00ec l'11 maggio 1997 a causa di un tumore al fegato; dal matrimonio Carlin ha avuto una figlia, Kelly, nata il 15 giugno 1963. Nel giugno del 1998, 13 mesi dopo essere rimasto vedovo, si risposa con la sceneggiatrice Sally Wade.\nDoppiatori italiani.\nDa doppiatore \u00e8 stato sostituito da:"}
{"id": "1653503", "revid": "187795", "url": "https://it.wikipedia.org/wiki?curid=1653503", "title": "Morane-Saulnier MoS.6", "text": ""}
{"id": "1653510", "revid": "13618", "url": "https://it.wikipedia.org/wiki?curid=1653510", "title": "Vasellina", "text": ""}
{"id": "1653512", "revid": "547034", "url": "https://it.wikipedia.org/wiki?curid=1653512", "title": "POP TV", "text": "POP TV \u00e8 il primo canale televisivo commerciale privato della Slovenia. Ha iniziato le sue trasmissioni il 7 luglio 1995; il suo segnale \u00e8 ricevibile anche nel Friuli Venezia Giulia orientale.\nIl palinsesto \u00e8 costituito da programmi di propria produzione, da serie statunitensi di successo nonch\u00e9 film di produzione hollywoodiana.\nCaratteristica di Pop Tv per quanto attiene i film e i telefilm americani \u00e8 la trasmissione degli stessi in lingua originale con sottotitolazione in lingua slovena.\nStoria.\nPOP TV fu avviata dalla Central European Media Enterprises (CME), una societ\u00e0 americana con sede alle Bermuda, specializzata nella produzione televisiva nell'Europa centro-orientale.\nProgrammi in onda.\nLa rete trasmette in esclusiva per la Slovenia il mondiale di Formula 1.\nCome avviene per tutte le altre reti pubbliche e private slovene, la prima serata di Pop Tv inizia alle 20:00 in punto e la seconda serata alle 22:00.\nTelegiornali.\nLa parte informativa \u00e8 affidata alla testata 24UR. I telegiornali vanno in onda alle 06:00, alle 17:00, alle 19:00 ed un flash informativo alle 22:00 circa e alle 01:00 circa.\nPremi.\nPOP TV ha ricevuto cinque premi nel Promax festival nel 2005, tra questi il premio come miglior trasmissione d'attualit\u00e0 per \"Preverjeno\", e il secondo posto per \"Minority Report\" quale promo per un film."}
{"id": "1653514", "revid": "933835", "url": "https://it.wikipedia.org/wiki?curid=1653514", "title": "Museo civico di Cerchio", "text": "Il Museo civico di Cerchio, gi\u00e0 Museo di Arte Sacra, \u00e8 un museo situato nell'omonimo comune abruzzese. Con i suoi 900 m\u00b2 \u00e8 uno degli spazi museali pi\u00f9 grandi della Marsica.\nStoria.\nLa storia del museo inizia dopo il terremoto del 1915: la volta della chiesa della Madonna delle Grazie croll\u00f2 e si procedette al restauro; durante questo, si accatastarono in alcuni locali della chiesa opere provenienti dalla stessa chiesa e da altri edifici di culto cittadini.\nNei locali situati accanto alla chiesa madre di Santa Maria delle Grazie, un tempo sede di un convento degli agostiniani scalzi, una parte venne riservata a casa del priore, mentre l'altra ospit\u00f2 il museo di arte sacra.\nAl termine della seconda guerra mondiale, nei locali liberati vennero ospitate le collezioni degli argenti e del costume, mentre nel chiostro fu allestito il museo delle tradizioni contadine e pastorali.\nIl museo civico, voluto dallo storico Fiorenzo Amiconi e istituito ufficialmente il 21 ottobre 1986, \u00e8 ospitato in sei sale. Le opere raccolte spaziano all'incirca dal XIV al XIX secolo. Nel 1990 lo spazio museale interno venne ampliato con la sezione etnografica e della civilt\u00e0 contadina e pastorale e successivamente con quella riservata alla Repubblica Italiana.\nLo spazio museale chiuso per un periodo dopo il terremoto dell'Aquila del 2009 \u00e8 stato restaurato e riaperto il primo settembre 2018."}
{"id": "1653517", "revid": "767487", "url": "https://it.wikipedia.org/wiki?curid=1653517", "title": "Toviklin", "text": "Toviklin \u00e8 una citt\u00e0 situata nel dipartimento di Kouffo nello Stato del Benin con 72.186 abitanti (stima 2006)."}
{"id": "1653523", "revid": "287204", "url": "https://it.wikipedia.org/wiki?curid=1653523", "title": "Emile Jaques-Dalcroze", "text": ""}
{"id": "1653527", "revid": "110157", "url": "https://it.wikipedia.org/wiki?curid=1653527", "title": "Basilica del Sacro Cuore (Koekelberg)", "text": "La basilica del Sacro Cuore (\"basilique du Sacr\u00e9-C\u0153ur\") \u00e8 edificata nella regione di Bruxelles-Capitale, in Belgio, nel comune di Koekelberg, e per estensione \u00e8 la sesta chiesa al mondo.\nStoria.\nPosta la prima pietra nel 1905, per commemorare i 75 anni dell'indipendenza belga, su commissione di Leopoldo II del Belgio che morir\u00e0 nel 1909, la basilica viene completata nel 1971. Il 28 gennaio 1952 papa Pio XII l'ha elevata al rango di basilica minore.\nDescrizione.\nLa basilica rappresenta la maggiore costruzione al mondo dell'Art d\u00e9co, con i suoi 89 metri di altezza e 167 metri di lunghezza esterna. Le torri sono alte 65 metri e la cupola che domina l'insieme si trova a un'altezza di 100 metri per un diametro di 33 metri.\nAll'interno \u00e8 coperta con terracotta e decorata da magnifiche vetrate."}
{"id": "1653535", "revid": "256896", "url": "https://it.wikipedia.org/wiki?curid=1653535", "title": "Congregazione dei religiosi di San Vincenzo de' Paoli", "text": ""}
{"id": "1653536", "revid": "123116494", "url": "https://it.wikipedia.org/wiki?curid=1653536", "title": "Bruno Coceani", "text": "Nel 1928 chiese, ed ottenne, di poter italianizzare il proprio cognome in Coceani. Fu Capo della Provincia di Trieste con mansioni di controllo sugli altri prefetti della Venezia Giulia durante l'istituzione della zona d'operazione tedesca nella regione tra il 1943 e il 1945.\nBiografia.\nGli studi e la guerra.\nA soli dieci anni si trasfer\u00ec con la famiglia a Trieste, appartenente all'epoca, come Monfalcone, sua citt\u00e0 natale, all'Impero austro-ungarico. Nel capoluogo giuliano comp\u00ec gli studi ginnasiali. Nel 1911 inizi\u00f2 a frequentare l'Universit\u00e0 di Vienna, dove rimase per circa un anno. Successivamente si trasfer\u00ec in Italia (1912), prima a Firenze, poi a Padova, dove consegu\u00ec la laurea in lettere nel 1917.\nDi idee e sentimenti irredentisti (a Padova conobbe anche Cesare Battisti), nel maggio 1915 si arruol\u00f2 volontario come ufficiale nell'esercito italiano, ricevendo il battesimo del fuoco sul Podgora nell'estate di quello stesso anno. Partecip\u00f2 a numerose azioni belliche sia in Trentino che nel Carso, ricevendo una croce di guerra e, negli ultimi mesi del conflitto, i gradi di capitano (evento piuttosto eccezionale data la giovane et\u00e0: non aveva ancora compiuto venticinque anni).\nCarriera politica fra le due guerre.\nTornato nell'immediato dopoguerra in una Trieste ormai italiana, insegn\u00f2 al liceo Petrarca fino al 1925. Dal punto di vista politico, in un momento infiammato dai moti socialisti del Biennio Rosso entr\u00f2 immediatamente a far parte dei comitati antibolscevichi e prese parte all'Impresa di Fiume. Fu presidente dal 1920 al 1923 della sezione cittadina dell\"'Associazione Nazionalista Italiana\". Quando il movimento nazionalista, successivamente si fuse col Partito Nazionale Fascista, appoggiato da Fulvio Suvich e da Francesco Giunta ne fu immediatamente nominato segretario, mostrando come gli elementi provenienti dal movimento nazionalista a Trieste continuino a dominare la scena politica. Si alline\u00f2 immediatamente alla fazione moderata legata ai gruppi economici e al partito liberal-nazionale. Nel 1926 divenne segretario dell'Unione Industriale Fascista della Venezia Giulia che lo rese il punto di riferimento tra le gerarchie economiche di tutta la regione e il PNF.\nFra il 1924 e il 1927 non svolse quasi attivit\u00e0 politica, dedicandosi all'insegnamento delle lettere presso il \"Liceo Francesco Petrarca\" di Trieste e divenne anche preside della locale Universit\u00e0 popolare. Nel 1927 venne nominato Podest\u00e0 di Monfalcone, carica che mantenne fino al 1934, quando venne eletto deputato (XXIX legislatura). Nel 1939 divenne Consigliere Nazionale della Camera dei Fasci e delle Corporazioni, incarico che cumul\u00f2 a quello di presidente dell'Istituto Nazionale di Cultura Fascista per la sezione di Trieste (dal 1937).\nNel 1931 fond\u00f2 la rivista \"\"La Porta orientale\", schierata su posizioni irredentiste e antislave e che dopo la promulgazione delle leggi razziali ospit\u00f2 anche articoli a carattere antiebraico.\nLo scoppio della guerra.\nAll'inizio della seconda guerra mondiale vi prese parte come volontario sul fronte albanese con il grado di maggiore\n. Per il restante periodo di guerra Coceani risiedette a Trieste, effettuando numerosi viaggi a Roma, Venezia e Milano. Dopo il 25 luglio 1943, alla caduta del fascismo, continu\u00f2 saltuariamente a recarsi nel proprio ufficio dell'Unione industriali, subendo il blocco dei conti correnti e una perquisizione in casa ordinati dalle nuove autorit\u00e0 insediatesi in citt\u00e0 in rappresentanza del governo Badoglio. Negli stessi giorni, insieme ad altri membri della \"Compagnia volontari giuliani e dalmati\"\", studi\u00f2 la possibilit\u00e0 di rendere l'associazione un nucleo di cittadini che al di fuori dei partiti costituisse un blocco nazionale disposto a prendere le armi per continuare a combattere in difesa dell'italianit\u00e0 della Venezia Giulia.\nCapo della Provincia di Trieste.\nMeno di una settimana dopo l'8 settembre 1943 Trieste fu occupata dalle truppe tedesche e posta, insieme alla Venezia Giulia, alla provincia di Udine e alla Provincia di Lubiana, sotto il diretto controllo del gauleiter di Carinzia Friedrich Rainer. Costui, il 23 ottobre 1943, su pressione dell'Unione provinciale degli industriali nomin\u00f2 Bruno Coceani prefetto della provincia di Trieste con autorit\u00e0 sugli altri prefetti della regione ad eccezione della Provincia di Lubiana che pur continuando ad essere formalmente territorio italiano, fu posta sotto la presidenza del generale sloveno Leon Rupnik. La nomina fu motivata non solo dalla lunga militanza politica nel Partito Nazionale Fascista, ma soprattutto, dalle ottime relazioni che il Coceani aveva intrattenuto con i rappresentanti del mondo impresariale cittadino e giuliano quando ricopriva l'incarico di segretario dell\"'Unione industriali della Venezia Giulia\". Infatti Rainer a Trieste aveva ricercato, fin dalle prime settimane di occupazione, l'appoggio dei ceti imprenditoriali triestini per garantire in primo luogo il funzionamento delle imprese industriali e di servizi in zona di operazioni militari e in secondo luogo, il futuro inserimento, al termine del conflitto, della citt\u00e0 e del suo hinterland all'interno di uno spazio economico, se non politico, appartenente alla grande Germania. Sembra che i grandi capitani d'industria della citt\u00e0 e della regione non fossero rimasti insensibili a tali lusinghe e lo stesso Rainer ne era cosciente, indicando come figure chiave di tale politica Coceani, Antonio Cosulich ed Leo Economo\nIn seguito Coceani riusc\u00ec ad opporsi alla nomina del commissario Scassellati, voluta dal ministro delle Finanze Domenico Pellegrini Giampietro, alla guida delle Assicurazioni Generali e della Riunione Adriatica di Sicurt\u00e0. Pellegrini Giampietro intendeva sottrarle a possibili ingerenze tedesche i quali avevano gi\u00e0 costituito un ufficio per il controllo delle attivit\u00e0 assicurative ma Coceani evit\u00f2 la nomina dall'alto e imped\u00ec ogni ingerenza tedesca cos\u00ec i due enti il 30 giugno elessero i rispettivi presidenti nelle persone di Antonio Cosulich ed Leo Economo.\nCoceani, che aveva accettato la nomina nella speranza di poter alleviare per i cittadini italiani l'occupazione tedesca e di contribuire ad allontanare gli slavi dal territorio nazionale, dopo la costituzione della Repubblica Sociale Italiana intrattenne costanti contatti con il nuovo governo fascista repubblicano. La prima telefonata di congratulazioni dopo la nomina gli giunse dal segretario personale di Mussolini Giovanni Dolfin cui Coceani replic\u00f2: \u00abChe Dio vi benedica. La vostra \u00e8 la prima voce che mi giunge dalla Patria\u00bb\nI contrasti con i tedeschi.\nIn tutta la regione inoltre i tedeschi sfruttarono i contrasti tra slavi ed italiani favorendo tutti gruppi etnici di minoranza secondo la filosofia del \"divide et impera\" gi\u00e0 sperimentata con successo in et\u00e0 asburgica (manca la fonte). Nei paesi attorno a Trieste, a maggioranza slava, vennero riaperte pertanto alcune scuole slovene e croate e venne permessa la libera circolazione di giornali provenienti da Lubiana. Anche alcune riviste tedesche come la \"Deutsche Adria-Zeitung\" uscirono in edizione bilingue italiana e slovena nel Friuli e italiana e croata in Istria e Dalmazia e nell'amministrazione pubblica furono assunti numerosi impiegati slavi. Bruno Coceani, facendosi interprete del sentire dei nazionalisti italiani e temendo egli stesso, ex-irredentista, che tali concessioni venissero estese anche ai triestini di etnia slovena protest\u00f2 ripetutamente con le autorit\u00e0 germaniche e molti italiani di Trieste scelsero cos\u00ec di collaborare per salvaguardare l'italianit\u00e0 della regione e in particolare a Trieste scelsero questa strada i nazionalisti di Coceani e il Partito Fascista Repubblicano. Coceani riteneva che esistessero due grandi pericoli per Trieste rappresentati dai tedeschi e dagli slavi e ritenendo l'occupazione tedesca transitoria, collaborando avrebbe mantenuto l'amministrazione locale in mano italiana mentre una sua defezione avrebbe provocato l'assunzione dell'amministrazione direttamente ai tedeschi se non agli slavi. Pertanto Coceani si mosse con l'obiettivo di preservare un forte gruppo italiano in citt\u00e0 che potesse opporsi alla germanizzazione della citt\u00e0 e prepararsi all'arrivo dei partigiani slavi. In un colloquio avuto con Mussolini secondo Coceani \"le autorit\u00e0 tedesche svolgono una politica doppia, di opportunit\u00e0 contingente, con il risultato di scontentare italiani e sloveni\" e quindi \"questa politica calcante le orme di quella austriaca degli Asburgo va attribuita, pi\u00f9 che al Rainer al gen. Globocnik, comandante delle SS per tutta la zona d'occupazione. Sangue slavo. \u00c8 opinione che imperi al di sopra del Supremo Commissario\". Numerosi furono anche gli scontri con i domobranci sloveni del colonnello Kokaj.\nCoceani favor\u00ec le riviste italiane, soprattutto quelle che facevano riferimento alla tradizione irredentista anti austriaca e a Trieste, numerose richieste analoghe da parte dell'elemento slavo di nuove pubblicazioni furono rifiutate da Coceani mentre vennero concessi agli slovenofoni solo alcuni programmi radio nella propria lingua.\nLa Guardia Civica di Trieste.\nNel gennaio del 1944, grazie alla pressione congiunta di Bruno Coceani e di Cesare Pagnini i tedeschi autorizzarono l'arruolamento di una guardia civica formata esclusivamente da volontari italiani. Questo corpo, che originariamente doveva strutturarsi come una vera e propria polizia municipale al comando del podest\u00e0 Pagnini che assunse il grado di colonnello. Inizialmente addestrati da ufficiali delle SS, Coceani riusc\u00ec ad impedire che vestiti con divise tedesche entrassero a far parte della Ordnungspolizei tedesca e ne salvaguard\u00f2 l'indipendenza rendendola anche totalmente scollegata dalle strutture del Partito Fascista Repubblicano. Il compito della Guardia Civica fu inizialmente il recupero delle armi abbandonate dal Regio Esercito dopo l'armistizio. L'area di impiego fu circoscritta alla sola Trieste e periferia, solo in seguito furono creati distaccamenti anche in altri comuni.\nNelle intenzioni di Pagnini la Guardia Civica avrebbe poi dovuto essere impiegata nella protezione della citt\u00e0 dai partigiani slavi anche in alleanza con il locale CLN.\nCoceani riusc\u00ec anche ad ottenere dalle autorit\u00e0 germaniche, in quegli stessi mesi, il permesso di costituire un reparto della Guardia di Finanza al comando del generale Filippo Fiocca, operativo su tutto il territorio della provincia di Trieste e fece pressioni per far giungere dalla RSI altri reparti italiani. Nel marzo 1945 il Partito Fascista Repubblicano ader\u00ec alle posizioni di Coceani\nCoceani e la sollevazione di Trieste.\nLa sollevazione di Trieste contro gli occupanti tedeschi fu indetta dal CLNAI per la notte fra il 29 e il 30 aprile del 1945, con i titini gi\u00e0 penetrati nella periferia cittadina. Nei giorni precedenti Coceani aveva proposto a Cesare Pagnini e, tramite quest'ultimo, a Carlo Schiffrer, uno dei massimi dirigenti del Comitato di liberazione locale, di unire tutti i partiti italiani in funzione antislava per cercare di arginare con le armi l'avanzata di Tito, permettendo in tal modo agli Alleati di precederlo nell'occupazione di Trieste. Alcuni anni pi\u00f9 tardi Bruno Coceani scrisse che il Duce in persona gli aveva dato ordine di agire in tale senso:\nIl 4 aprile 1945 Coceani richiese a Mussolini sostegno nella difesa di Trieste e a tal proposito invi\u00f2 suoi emissari a Roma tramite la X\u00aa Flottiglia MAS per contattare il governo del Sud affinch\u00e9 affiancasse i fascisti repubblicani nella difesa del confine orientale. La risposta dell'ammiraglio De Courten Capo di Stato Maggiore della Marina del Sud fu positiva. Infatti uno sbarco studiato dalla marina italiana del Sud si sarebbe avvalso dell'appoggio delle formazioni fasciste e della Decima, con o senza l'intervento Alleato. L'opposizione inglese fece fallire questo piano.\nUna riunione organizzativa di cinquecento italiani fu convocata il 10 aprile nella sala del Comune dal podest\u00e0 Pagnini. L'obiettivo perseguito era quello di unire gli italiani, evitare attacchi ai tedeschi che finch\u00e9 avessero difeso la citt\u00e0 erano da considerarsi alleati e quando se ne fossero andati tutti i poteri sarebbero stati trasferiti al CLN. Anche la Guardia Civica composta da circa milleottocento uomini sarebbe passata sotto il comando del CLN.\nBruno Sambo, responsabile del PFR locale il 28 aprile consegn\u00f2 le armi del partito fascista al comitato di salute pubblica di Coceani e accett\u00f2 di sostituire le insegne di partito con nastri tricolore e la sera stessa alcuni reparti di polizia italiani precorsero i tempi uscendo per le strade con la fascia tricolore ma furono rapidamente disarmati dai tedeschi.\nIntanto Carlo Schiffrer per il CLN rifiut\u00f2 l'accordo non senza alcune esitazioni infatti il CLN mantenne per tutta la durata del conflitto rapporti distesi con l'amministrazione guidata da Coceani. Ragioni di indole sia politica che militare indussero la dirigenza del CLN a impostare la sollevazione in funzione unicamente antigermanica ed a rifiutare le proposte di Coceani, d'altronde gli Alleati non vedevano bene l'ipotesi di vedere gli italiani uniti sul fronte orientale contrapporsi all'armata jugoslava.\nVa tenuto infine in considerazione che all'interno del CLNAI, sia a livello nazionale che locale, militavano un gran numero di aderenti al Partito comunista e ad altre formazioni politiche di ispirazione marxista-leninista. Costoro erano, in massima parte, ideologicamente vicini a Tito e favorevoli al regime che il dittatore jugoslavo si riprometteva di instaurare in Venezia Giulia e il piano ideato da Coceani sarebbe probabilmente fallito.\nLa notte tra il 29 e il 30 aprile tutte le truppe tedesche ricevettero l'ordine da Odilo Globo\u010dnik di ritirarsi da Trieste per raggiungere Tolmezzo. Coceani inform\u00f2 Ercole Miani che era uno dei rappresentanti del CLN il quale il mattino successivo proclam\u00f2 l'insurrezione. Il CLN assunse i poteri e Coceani si dimise.\nL'insurrezione non riusc\u00ec ad impedire il giorno seguente l'ingresso della quarta armata jugoslava in citt\u00e0.\nGli anni del dopoguerra.\nIl giorno 30 aprile, all'arrivo dell'esercito jugoslavo in citt\u00e0, Bruno Coceani abbandon\u00f2 Trieste rifugiandosi in casa di amici. Era infatti contumace quando, nel 1946, venne condannato per collaborazionismo. Nel 1947 la Corte di Assise di Trieste lo scagion\u00f2 da tale accusa, ma ormai la sua carriera politica era segnata. Nel 1955 fu nominato direttore amministrativo del quotidiano economico \"Il Sole\", fusosi nove anni pi\u00f9 tardi con un altro giornale economico-finanziario, il \"24 ore\", dando cos\u00ec vita a \"Il Sole 24 ore\". Ancor prima di tale fusione Bruno Coceani aveva lasciato l'incarico per raggiunti limiti di et\u00e0 (1963). Negli ultimi anni di vita si dedic\u00f2 interamente agli studi storici, alla memorialistica e al giornalismo, gi\u00e0 coltivati in passato. Mor\u00ec a Trieste nel 1978.\nLo storico, il memorialista e il giornalista.\nCoceani ci ha lasciato una notevole quantit\u00e0 di scritti, legati spesso alla propria attivit\u00e0 politica, che fu intensa e significativa fino a tutta la seconda guerra mondiale. A tale proposito \"Mussolini, Hitler e Tito alle porte orientali d'Italia\" del 1948 e \"Trieste durante l'occupazione tedesca\", redatto insieme a Cesare Pagnini nel 1959, rivestono una notevole importanza per la comprensione di un periodo storico di grande trascendenza per Trieste, la Venezia Giulia e l'Italia, quale fu quello legato all'occupazione nazista. La propria esperienza di irredentista e i rapporti intessuti in giovent\u00f9 con alcuni aderenti a tale movimento si riflettono invece in \"Milano, centrale segreta dell'irredentismo\" (1962), testo molto citato in pubblicazioni e studi, anche contemporanei, sul tema. Valore pi\u00f9 documentaristico che storico hanno invece le numerose pubblicazioni apologetiche sul regime mussoliniano e l'Italia degli anni venti e trenta che Coceani ha prodotto nel corso della propria ventennale militanza fascista.\nNell'ultima parte della sua vita il politico monfalconese diede alle stampe alcune garbate rievocazioni della Trieste e della regione giuliana dei primi decenni del Novecento che si riallacciavano in vario modo ai propri ricordi di giovent\u00f9, fra le quali \"Guida sentimentale di Trieste\" (1968) e \"Trieste della \"belle \u00e9poque\"\" (1971).\nCoceani fu attivo anche in campo giornalistico, scrivendo per varie testate regionali e nazionali, e divenendo egli stesso, come si \u00e8 gi\u00e0 accennato, direttore amministrativo di un importante quotidiano economico (1955-1963). Di particolare rilievo la propria collaborazione con la rivista \"La Porta Orientale\", che si protrasse per oltre un quarantennio (1931-1973)."}
{"id": "1653543", "revid": "729019", "url": "https://it.wikipedia.org/wiki?curid=1653543", "title": "Halberstadt D.II", "text": "LHalberstadt D.II era un caccia biplano monoposto sviluppato dall'azienda tedesco imperiale Halberst\u00e4dter Flugzeugwerke GmbH negli anni dieci del XX secolo e prodotto, oltre che dalla stessa, su licenza dalla Automobil und Aviatik AG e dalla Hannoversche Waggonfabrik.\nUtilizzato principalmente dalla Luftstreitkr\u00e4fte, la componente aerea del Deutsches Heer (esercito) germanico, e dall'Osmanl\u0131 tayyare b\u00f6l\u00fckleri (l'aviazione turco-ottomana) durante le prime fasi della prima guerra mondiale, venne ben presto sostituito dai reparti di prima linea ed impiegato come addestratore per la formazione di piloti da caccia.\nStoria del progetto.\nIl primo prototipo, che assunse la designazione Halberstadt D.I, effettu\u00f2 il suo volo inaugurale nel febbraio del 1916. Era il primo biplano monoposto costruito dalla ditta tedesca.\nPresto l'azienda produsse anche un secondo prototipo che era uguale al primo: avevano entrambi ali ad apertura diseguale con la struttura interna in legno e la copertura in tela. Il propulsore era un motore Mercedes D.I con cilindri in linea che erogava una potenza di 100 PS (74,6 kW) raffreddato da un radiatore frontale.\nGli ingegneri capirono che l'aereo poteva essere migliorato e ottennero cos\u00ec il modello \"Halberstadt D II\", che entr\u00f2 in servizio nel giugno del 1916. Le modifiche principali riguardavano la propulsione, stavolta affidata a un motore Mercedes D.II con 6 cilindri in linea che erogava una potenza di 120 PS (89,5 kW) raffreddato da un radiatore montato sulla sezione centrale dell'ala superiore. Furono modificati anche la cellula alare, non pi\u00f9 sfalsata, e il tronco della fusoliera, innalzato.\nIl primo lotto di D II ne comprendeva dodici, gli altri furono assegnati alla Automobil und Aviatik ed alla Hannoversche Waggonfabrik che li assemblarono come Aviatik D.I e Hannover D.I.\nDopo la consegna dei primi velivoli la Halberstadt lavor\u00f2 su un lotto successivo di ventiquattro a cui cambi\u00f2 il motore e aggiunse degli alettoni realizzando cos\u00ec gli \"Halberstadt D.III\". Ne furono prodotti cinquanta che inizialmente servirono nel \"Kampfeinsitzer Kommando\" come scorta dei biposto.\nImpiego operativo.\nNell'autunno del 1916 andarono ad equipaggiare le prime cinque Jagdstaffeln (squadriglie di caccia) costituite. Nella prima parte del 1917 gli Halberstadt raggiunsero il loro massimo utilizzo. Infatti ben presto furono relegati a compiti secondari come difesa del territorio cittadino oppure come addestratori.\nVarianti.\nHalberstadt D.III.\nLa differenza pi\u00f9 sostanziale tra il D.II e il D.III riguardava il motore che fu sostituito da un Argus As.II con cilindri in linea. Prestazioni e dimensioni rimanevano pressoch\u00e9 simili al D.II. Furono aggiunti esternamente degli alettoni."}
{"id": "1653550", "revid": "19933", "url": "https://it.wikipedia.org/wiki?curid=1653550", "title": "Halberstadt D II", "text": ""}
{"id": "1653551", "revid": "2168252", "url": "https://it.wikipedia.org/wiki?curid=1653551", "title": "Scala (linguaggio di programmazione)", "text": "Scala (da Scalable Language) \u00e8 un linguaggio di programmazione di tipo general-purpose multi-paradigma studiato per integrare le caratteristiche e funzionalit\u00e0 dei linguaggi orientati agli oggetti e dei linguaggi funzionali. La compilazione di codice sorgente Scala produce Java bytecode per l'esecuzione su una JVM.\nPiattaforme supportate.\nScala \u00e8 stato studiato per interoperare con la piattaforma Java 2 Runtime Environment (JRE) rendendo l'integrazione con le applicazioni e i componenti Java molto agevole. Scala utilizza lo stesso modello di compilazione (compilazione separata, caricamento delle classi dinamiche) utilizzato da Java permettendo cos\u00ec l'accesso a molte librerie sviluppate in questo ambiente. In passato era disponibile anche per la piattaforma .NET Framework (CLR).\nStoria.\nScala \u00e8 stato progettato e sviluppato a partire dal 2001 da Martin Odersky e dal suo gruppo alla Scuola politecnica federale di Losanna (EPFL). \u00c8 stato distribuito pubblicamente a gennaio 2004 sulla piattaforma Java e a giugno dello stesso anno sulla piattaforma .NET (ora non pi\u00f9 supportata). La seconda versione del linguaggio \u00e8 stata distribuita a marzo del 2006.\nFunzionalit\u00e0 object-oriented.\nScala \u00e8 un linguaggio completamente orientato agli oggetti. Ogni elemento del linguaggio \u00e8 un oggetto, inclusi numeri e funzioni che, cos\u00ec, possono venire memorizzate in variabili, essere passate come parametri, rappresentare il risultato di una chiamata di metodo, oppure essere estese tramite ereditariet\u00e0. I tipi e l'eredit\u00e0 degli oggetti sono descritti da classi e trait.\nProgrammazione funzionale.\nScala \u00e8 anche un linguaggio funzionale in quanto ogni funzione \u00e8 un valore. Scala fornisce un linguaggio molto diretto per definire funzioni anonime (dichiarate e usate senza essere legate ad un nome), supporta funzioni di ordine superiore, permette alle funzioni di essere annidate e supporta funzioni parziali.\nScala ha un supporto nativo per il pattern matching che permette di potenziare l'elaborazione di dati XML con il supporto di espressioni regolari. Questa caratteristica unita con la possibilit\u00e0 di definire liste esaurienti (list comprehension) rende questo linguaggio ideale per sviluppare applicazioni come i web service.\nEsempi.\nHello World!\nobject HelloWorld extends App {\n println(\"Hello, world!\")"}
{"id": "1653553", "revid": "114274209", "url": "https://it.wikipedia.org/wiki?curid=1653553", "title": "Claudio Varese", "text": "Biografia.\nSi laure\u00f2 presso l'Universit\u00e0 di Pisa, frequentando anche la Scuola Normale Superiore di Pisa con Attilio Momigliano, di cui fu poi assistente dal 1930 al 1933. Gli amici di quegli anni erano Delio Cantimori, Carlo Ludovico Ragghianti, Aldo Capitini, Claudio Baglietto, Walter Binni, Giuseppe Dess\u00ec. Segu\u00ec da vicino l'opera di scrittori/amici quali Giuseppe Dess\u00ec e Giorgio Bassani.\nCollabor\u00f2 con molte riviste, tra cui \"L'Espresso\". Insegn\u00f2 presso le Universit\u00e0 di Urbino e Firenze, dove fu il titolare di una cattedra di letteratura italiana alla Facolt\u00e0 di Magistero.\nFu anche cultore di cinema (vedi il volume \"Cinema arte e cultura\" 1963) ma \u00e8 ricordato soprattutto per i suoi studi su Dante Alighieri, il Quattrocento, Torquato Tasso, il Seicento, Metastasio, il teatro del Settecento, Ugo Foscolo, Alessandro Manzoni e Giovanni Pascoli.\nIl figlio Ranieri Varese \u00e8 stato a lungo professore ordinario di storia dell'arte moderna all'Universit\u00e0 di Ferrara. Il nipote Federico Varese \u00e8 professore di criminologia presso l'Universit\u00e0 di Oxford."}
{"id": "1653563", "revid": "41851", "url": "https://it.wikipedia.org/wiki?curid=1653563", "title": "Tripterygion", "text": "Tripterygion \u00e8 un genere di pesci d'acqua salata appartenenti alla famiglia Tripterygiidae e conosciuti comunemente come peperoncini.\nDistribuzione e habitat.\nQueste specie sono diffuse nel Mar mediterraneo e nel Mar Nero, mentre \"Tripterygion delaisi\" \u00e8 presente anche nell'Oceano Atlantico orientale; tutte le specie abitano fondali rocciosi ricchi di anfratti.\nDescrizione.\nI peperoncini sono pesci di piccole dimensioni (5\u20138\u00a0cm) dal corpo allungato, testa grossa e pinne pettorali ampie e tondeggianti. La livrea cambia a seconda della specie.\nTassonomia.\nIl genere comprende le seguenti specie:"}
{"id": "1653569", "revid": "307923", "url": "https://it.wikipedia.org/wiki?curid=1653569", "title": "Vittorio Badini Confalonieri", "text": ""}
{"id": "1653571", "revid": "106908", "url": "https://it.wikipedia.org/wiki?curid=1653571", "title": "Tamburello (attrezzo)", "text": "Il tamburello \u00e8 un attrezzo usato per la pratica di varie attivit\u00e0 atletiche definite pure \"sport sferistici\" poich\u00e9 le gare spesso si svolgono in sferisterio al coperto o all'aperto.\nStoria.\nL'uso di questo attrezzo \u00e8 di origine molto antica e, secondo certe fonti, risale agli antichi Romani che adoperavano pure la racchetta. Nel 1555 Antonio Scaino da Sal\u00f2 descrisse il tamburello nel suo famoso trattato riguardante molte discipline dell'epoca. Ovviamente, tamburello e racchetta erano fabbricati in legno poi si sono utilizzati materiali moderni quali plastica e leghe sintetiche. Le nazioni che hanno maggiormente contribu\u00ecto all'evoluzione dell'attrezzo sono Italia e Francia.\nNei giorni 6-7-8 dicembre 2013 nel palazzetto dello sport di Castel Goffredo si sono svolte alcune partite e le finali del \"1\u00ba Campionato del mondo indoor di tamburello-Italia 2013\".\nTipi di tamburelli.\nEsistono due tipi principali di tamburello: quello di forma circolare e l'altro di forma ovale chiamato pure \"tamburina\", \"tamburella\", \"soffietta\" oppure \"ovalina\" a seconda della regione. Quello di forma circolare ha un diametro di 28\u00a0cm per gli adulti e per i bambini il diametro \u00e8 26\u00a0cm, quindi il peso \u00e8 solitamente contenuto entro 430 e 520 g per i tamburellisti professionisti. La tamburina ha diverse misure per le varie specialit\u00e0 e il diametro \u00e8 massimo 36\u00a0cm, con peso poco oltre 4 etti. I tamburelli si distinguono riguardo al rumore provocato dall'impatto degli attrezzi sulla palla dunque si producono tamburelli sonori, semiafoni e afoni: sonorit\u00e0 e silenziosit\u00e0 dipendono dai materiali adoperati per fabbricare determinati tipi di tamburelli.\nNel tambeach inizialmente si usavano solo i classici \"Berruti\", costruiti artigianalmente nei dintorni di Torino e da l\u00e0 diffusi. Telaio circolare in legno, membrana in pelle d'asino. Si sapr\u00e0 molti anni dopo che il prodotto diffuso in Sicilia \u00e8 lo scarto dei tamburelli che direttamente vengono scelti in fabbrica dagli atleti del gioco tradizionale praticato allora, come oggi, soprattutto nelle regioni del nord. La sua manutenzione era, o \u00e8, complessa: lontano da ogni forma di umidit\u00e0, va steso al sole nelle ore pi\u00f9 calde e va utilizzato negli orari centrali della giornata.\nLa difficolt\u00e0 di reperire sul mercato locale i tamburelli \"Berruti\u201d e l'eccessivo costo degli stessi, tenevano lontano dai tornei le masse di giovani che avrebbero potuto, al contrario, dare linfa e successo alle manifestazioni. La chiusura della ditta \"Berruti\u201d sembr\u00f2 dare un duro colpo alla diffusione dello sport estivo; i sostituti \"Campidelli\" e \"Giacopuzzi\" non sembrarono per niente affidabili.\nLa nascita nel 1978, grazie a un'idea rivoluzionaria di Emilio Vettorello, della ditta Harpast diede al tamburello una nuova fisionomia. Lo strumento realizzato dalla ditta era interamente sintetico e venne accolto con diffidenza nella comunit\u00e0 del tamburello tradizionale, ma non nei territori \"poveri\" dove il nuovo tamburello ebbe un successo inatteso per via della sua stabilit\u00e0 e indeformabilit\u00e0 in qualsiasi condizione atmosferica e soprattutto per via del costo ridotto. Da allora il tamburello sintetico rimane il pi\u00f9 venduto e il pi\u00f9 utilizzato."}
{"id": "1653572", "revid": "106456", "url": "https://it.wikipedia.org/wiki?curid=1653572", "title": "Saint John (fiume Canada)", "text": "Il Saint John \u00e8 un fiume lungo 673\u00a0km (418 miglia), che attraversa la provincia canadese del Nuovo Brunswick e lo Stato statunitense del Maine. Lungo il suo corso costituisce per due volte il confine tra Canada e Stati Uniti. Il suo bacino ha una superficie di circa 55.000\u00a0km\u00b2, di cui poco pi\u00f9 della met\u00e0 si trova nel Nuovo Brunswick. Il Saint John \u00e8 anche il secondo fiume pi\u00f9 lungo della costa atlantica del Nord America (quella compresa tra il fiume San Lorenzo e il fiume Mississippi) dopo il Susquehanna. \nDescrizione.\nLe sorgenti del Saint John si trovano nella Contea di Somerset nel nord-ovest del Maine. Nel primo tratto scorre verso nord-est, raggiungendo Fort Kent e Madawaska, dove svolta verso sud-est, passando poi tra Van Buren e St-L\u00e9onard. Vicino alle Grand Falls il fiume entra interamente nel Nuovo Brunswick e cambia direzione di flusso puntando verso sud, attraverso la fertile vallata omonima. Vicino ad Hartland, \u00e8 stato costruito per oltrepassarlo il pi\u00f9 lungo ponte coperto del mondo.\nPi\u00f9 a Sud passa attraverso la capitale del Nuovo Brunswick, Fredericton (dove diventa navigabile), e la citt\u00e0 militare di Oromocto. Poco dopo il fiume riceve acque dal Jemseg, emissario del Grand Lake.\nIl Saint John sfocia quindi nella Baia di Fundy presso l'omonima citt\u00e0 industriale."}
{"id": "1653575", "revid": "290948", "url": "https://it.wikipedia.org/wiki?curid=1653575", "title": "Mogano (colore)", "text": "Mogano \u00e8 una gradazione di marrone tendente al rosso. \u00c8 approssimativamente il colore del legno mogano."}
{"id": "1653581", "revid": "767487", "url": "https://it.wikipedia.org/wiki?curid=1653581", "title": "I Cavalieri dello zodiaco - La leggenda dei guerrieri scarlatti", "text": " \u00e8 un film d'animazione del 1988 diretto da Shigeyasu Yamauchi.\nTerza pellicola di animazione dedicata ai personaggi della serie animata \"I Cavalieri dello zodiaco\", prodotta in occasione del 20\u00b0 della rivista settimanale \"Weekly Sh\u014dnen Jump\", \u00e8 stata proiettata per la prima volta in Giappone il 23 luglio 1988, mentre in Italia \u00e8 stata trasmessa su Italia 1 nei primi anni 2000. \u00c9 il pi\u00f9 lungo dei primi quattro film ispirati al franchising, il primo in cui sono presenti dei Cavalieri d'Oro e ultimo ad essere distribuito dalla Granata Press prima del suo fallimento.\nRilasciato per la prima volta in VHS nei primi anni '90, il lungometraggio \u00e8 anche noto con il titolo Saint Seiya - Seiya il sacro guerriero - La leggenda del ragazzo del Sole a seguito di un ridoppiaggio effettuato da Dynamic Italia fra il 1999 e il 2000 con nomi e dialoghi pi\u00f9 fedeli all'edizione originale. Entrambe le tracce sono disponibili nell'edizione in DVD edita da Yamato Video.\nTrama.\nIl dio Febo Apollo torna sulla Terra per distruggere l'umanit\u00e0, che non riesce a vivere in pace ed \u00e8 governata dal male. Il dio incontra la sorella Atena, che si era gi\u00e0 reincarnata in Lady Isabel. Atena ama la Terra e non ne vuole la distruzione, finge cos\u00ec inizialmente di assecondare i piani del fratello e abbandona i Cavalieri dello Zodiaco, per non metterli in pericolo nel tentativo di fermare Apollo personalmente, fallisce per\u00f2 nel suo intento e viene uccisa. Mentre il suo spirito si avvia per i Campi Elisi, Apollo le tiene compagnia ordinando ai suoi fedeli di stare in guardia. Oltre a 3 cavalieri di Apollo, ci sono anche i 5 Cavalieri d'Oro uccisi durante la battaglia alle Dodici Case e resuscitati dal dio: Gemini, Cancer, Capricorn, Acquarius e Fish: Acquarius e Capricorn sono ancora fedeli ad Atena ed affrontano due seguaci di Apollo ma vengono uccisi, gli altri tre giurano obbedienza ad Apollo.\nNel tentativo di salvare la loro dea, i Cavalieri di Bronzo Pegasus, Sirio, Cristal e Andromeda si recano in Grecia, nel tempio di Apollo, e ingaggiano una battaglia contro i Cavalieri della Corona, i seguaci del dio del Sole. Pegasus incontra Atlas, Cavaliere della Carena, che si dimostra molto potente e sconfigge il Cavaliere di Atena. Sirio \u00e8 costretto ad riaffrontare Cancer. Con gli \"Strati di Spirito\" Cancer spedisce l'avversario nell'Ade, dove il Cavaliere del Dragone scopre che Atena non \u00e8 ancora morta e pu\u00f2 essere salvata: sconfitto il Cavaliere del Cancro, Dragone viene per\u00f2 battuto da un altro Cavaliere della Corona, Berenice. Andromeda si scontra di nuovo con Fish, che in un primo momento sembra avere la meglio sull'avversario che in passato lo aveva vinto. Il Cavaliere di Andromeda viene per\u00f2 salvato dall'intervento di Phoenix, il quale sconfigge il Cavaliere dei Pesci, ma a questo punto Jaoh (il terzo Cavaliere della Corona) attacca e sconfigge a sua volta il Cavaliere della Fenice. Nel frattempo Cristal si scontra contro Berenice, che riesce a battere solo al termine di una lunga e difficile lotta, restando ferito.\nQuando Pegasus si riprende dal combattimento con Atlas, il giovare eroe incontra Gemini. Il Cavaliere dei Gemelli mette alla prova il Cavaliere di Pegasus, combattendolo gli spiega che deve risvegliare il settimo senso se vuole avere la meglio contro il dio del Sole. Prima di morire, il Cavaliere d'Oro libera la strada a Pegasus eliminando Jaoh della Lince. Anche se malconci, tutti i Cavalieri di Bronzo si presentano al tempio di Apollo, ma vengono uno ad uno sconfitti da Atlas. Quando ogni speranza sembra ormai perduta, in aiuto dei Cavalieri di Atena giungono tre armature d'oro: quella del Sagittario, che si dispone su Pegasus; quella dell'Acquario, che si dispone su Cristal; quella della Bilancia, che si dispone su Sirio. Rinvigoriti, i tre Cavalieri prima sconfiggono Atlas e poi attaccano Apollo, che per\u00f2, essendo un dio molto potente, riesce ad atterrare tutti e tre i Cavalieri di Atena. Nel momento pi\u00f9 difficile, Pegasus riesce a interrompere il legame tra Apollo e Atena, che viene cos\u00ec salvata e torna in vita. Il Cavaliere di Pegasus scaglia poi la \"Freccia d'Oro\" contro il dio del Sole, che viene ucciso.\nPersonaggi.\nNuovi personaggi.\nCome i due film precedenti anche questo lungometraggio introduce dei nuovi nemici esclusivi per la pellicola: il dio del Sole Febo ed i suoi : un gruppo di tre guerrieri che indossano delle Armature create e donate direttamente dalla loro divinit\u00e0. \nDio solare fratello di Atena, sigillato secoli prima dal padre Zeus per la sua brama di potere. Risorto nel presente, cerca di purificare la Terra per poi dominarla e di portare la sorella Atena dalla sua parte. Quando Isabel gli si rivolta contro, lui decide di inviarne l'anima nei Campi Elisi, facendo sparire il Cosmo della fanciulla e motivando i Cavalieri di Bronzo a salvare la loro dea. Viene poi eliminato da Pegasus nel finale con la freccia del Sagittario. \n\u00c8 il guerriero pi\u00f9 forte dei Cavalieri della Corona. Sconfigge senza problemi Phoenix e Pegasus al loro primo incontro e riesce a ha tenere testa ad un attacco combinato dei cinque Cavalieri di Bronzo quando questi giungono al Tempio della Corona per salvare Isabel. Viene battuto dagli sforzi congiunti di Pegasus, Sirio e Cristal dopo aver acquisito le Armature d'Oro delle costellazioni di Sagittario, Bilancia e Acquario. Il suo colpo caratteristico \u00e8 il \"Fuoco della Corona\" (\"Burning Corona\"). \n\u00c8 il Cavaliere che assieme al suo compagno Atlas riesce ad uccidere facilmente Aquarius e Capricorn quando questi si ribellano ad Apollo. Successivamente viene visto colpire Sirio di spalle dopo che questi riesce a battere Cancer. Al Tempio della Corona riesce facilmente ad atterrare Cristal, prima che il Cavaliere di Bronzo riesca a superare il settimo senso grazie ai sentimenti per sua madre, riuscendo cos\u00ec a battere Berenice. Il suo attacco segreto \u00e8 il \"Golden Death Hair\". \n\u00c8 il Cavaliere che riesce ad uccidere facilmente Capricorn ed Acquarius insieme a Berenice. Successivamente affronta Saga dopo che questi ha spronato Pegasus a reagire ed a capire i veri sentimenti di Isabel per i suoi Cavalieri. Muore poi insieme a Gemini. Il suo attacco principale \u00e8 l' \"Artiglio Luminoso\" (\"Shining Hell Claw\").\nColonna sonora.\nLa colonna sonora del film \u00e8 stata curata da Seiji Yokohama ed uscita in CD e musicassetta il 1\u00ba luglio 1988 con il titolo \"Saint Seiya Original Soundtrack V ~ Shinku no sh\u014dnen densetsu\", distribuita dalla Nippon Columbia. \nCome sigla d'apertura la pellicola presenta la storica canzone \"Pegasus Fantasy\" dei Make-Up, mentre come canzone di chiusura \n\"You are my reason to be\", cantata da Hiromi Perez e Oren Waters.\nProduzione.\nIl film \u00e8 stato prodotto per celebrare il ventennale della rivista \"Weekly Shonen Jump\" su cui il fumetto originale veniva pubblicato a puntate. A differenza dei due lungometraggi precedenti, l'autore del manga originale (Masami Kurumada) non collabor\u00f2 al \"character design\" dei nuovi personaggi. Le prime immagini promozionali furono pubblicate sul numero 31 di \"Shonen Jump\" dell'11 luglio 1988 (durante il periodo di trasmissione in Giappone della serie di Asgard) e vedono i Cavalieri della Corona indossare armature color arancione.\nDistribuzione.\nIl film \u00e8 uscito per la prima volta in Giappone il 23 luglio 1988, a quasi un anno dall'uscita del primo lungometraggio, lo stesso giorno dell'episodio 87 che vede l'inizio del combattimento fra Pegasus e il Cavaliere di Asgard Megres.\nEdizione italiana.\nCome tutti i primi quattro film del franchising, \"La leggenda dei guerrieri scarlatti\" \u00e8 stato rilasciato sia in adattamento coerente con quello utilizzato nella serie TV (con i dialoghi curati da Irene Cantoni e Stefano Cerioni, contenenti diverse citazioni ed un registro pi\u00f9 epico dell'originale in alcuni punti), sia con uno pi\u00f9 fedele all'originale. La prima versione \u00e8 stata poi trasmessa da Italia 1 nei primi anni 2000, assieme alla serie TV.\nIl primo doppiaggio (effettuato presso lo Studio P.V. di Milano sotto la direzione di Ivo De Palma nel 1994) vede il ritorno dei doppiatori storici per i cinque protagonisti, Lady Isabel, Fiore di Luna ed i Cavalieri d'Oro (con l'eccezione di Fish e del Maestro dei Cinque Picchi che nella serie animata avevano entrambi la voce di Enrico Carabelli, qui doppiati rispettivamente da Sante Calogero e Gabriele Calindri). A differenza dei precedenti il doppiaggio non presenta grandi cambiamenti di nome per i nuovi personaggi, tranne Abel che viene identificato con il dio Apollo (di cui riprende l'appellativo Febo): in realt\u00e0 si tratta di un nume creato appositamente per il film. Questo ha comportato la modifica di un dialogo fra Sirio ed il suo maestro in cui quest'ultimo spiega le origini del nuovo nemico, citando Apollo non come Abel bens\u00ec come la divinit\u00e0 che aiut\u00f2 Zeus ad ucciderlo.\nLa seconda edizione italiana (intitolata \"Saint Seiya - Seiya il sacro guerriero - La leggenda del ragazzo del sole\") \u00e8 stata curata da Dynamic Italia nel 2000 e presenta un cast totalmente differente assieme all'uso di nomi e termini originali ed un nuovo adattamento pi\u00f9 fedele alla versione giapponese curato da Valerio Manenti. Il cast si compone di voci sia di piazza romana che milanese, cosa che ha portato ad effetturare il doppiaggio presso due strutture differenti: lo studio Logos per le parti doppiate a Milano e quelle di Roma presso la SEFIT-CDC, con la direzione del doppiaggio affidata rispettivamente a Manenti e Isabella Pasanisi.\nEdizioni home video.\nCome i due lungometraggi precedenti, il film \u00e8 stato distribuito per la prima volta in VHS fra il 1993 ed il 1994. Tuttavia, \"La leggenda dei guerrieri scarlatti\" \u00e8 stato l'ultimo film del franchising ad essere distribuito in Italia dalla Granata Press, a causa del fallimento di quest'ultima. Nel 1996 il film fu poi distribuito (insieme alle altre pellicole della saga) da Dynamic Italia, sempre col primo doppiaggio. Fra il 1999 ed il 2000 venne rilasciata la seconda edizione italiana in videocassetta, la quale conteneva vari extra come la versione karaoke delle sigle originali.\nNel 2002 la Dynamic rilasci\u00f2 poi un'edizione DVD del film chiamata \"Memorial Box\". A novembre 2006 la Yamato Video ha rilevato i diritti dei primi quattro film, pubblicandoli per la prima volta in DVD con doppio audio italiano e originale giapponese ."}
{"id": "1653583", "revid": "729019", "url": "https://it.wikipedia.org/wiki?curid=1653583", "title": "Isola d'Anticosti", "text": "L'isola d'Anticosti (inglese: \"Anticosti Island\"; francese: \"\u00cele d'Anticosti\") \u00e8 un'isola canadese del Golfo di San Lorenzo, in Qu\u00e9bec, tra il 49\u00b0 e il 50\u00b0 N., e tra i 61\u00b0 40' e 64\u00b0 30' W.\nHa una superficie di 7892,52\u00a0km\u00b2 (poco pi\u00f9 piccola della Corsica), e per dimensioni \u00e8 la 90\u00aa isola pi\u00f9 grande del mondo e la 20\u00aa pi\u00f9 grande del Canada. L'isola \u00e8 separata a Nord dalle coste del Labrador (la regione della C\u00f4te-Nord) dallo Stretto Jacques Cartier, ed a sud della Penisola Gasp\u00e9 dallo Stretto Honguedo.\nMisura in lunghezza 217\u00a0km (135 miglia), e dai 16\u00a0km (10 miglia) ai 48\u00a0km (30 miglia) in larghezza. A livello di dimensioni supera la provincia dell'Isola del Principe Edoardo, ma \u00e8 scarsamente popolata, solo 266 persone nel censimento del 2001, per la maggior parte concentrati nel villaggio di Port-Menier sulla punta occidentale dell'isola, per la maggior parte occupati come custodi dei numerosi fari eretti dal governo canadese. La costa \u00e8 rocciosa e pericolosa, e ha solo due porti sicuri, Ellis Bay e Fox Bay. Il lago pi\u00f9 grande dell'isola \u00e8 il Wickenden, che alimenta il fiume Jupiter.\nStoria.\nPer migliaia di anni, l'isola d'Anticosti \u00e8 stata utilizzata come terreno di caccia dei popoli indigeni che vivevano sulla terraferma. Gli Innu la chiamavano Notiskuan, traducibile come \"dove gli orsi sono cacciati\"; e per i Mi'kmaq era Natigostec, che significa \"prossima terra\". L'esploratore francese Jacques Cartier navig\u00f2 lungo le sue sponde nell'estate del 1534. La chiam\u00f2 Assomption e ne forn\u00ec una delle prime descrizioni scritte.\nDai primi del Seicento la Francia la fece entrare nel suo impero coloniale. I suoi primi coloni arrivarono nel 1680, quando il re Luigi XIV don\u00f2 a Louis Jolliet l'isola. Pari a un quarto della dimensione del Belgio, Anticosti divenne cos\u00ec l'isola privata pi\u00f9 grande del mondo. Louis Jolliet vi eresse un fortilizio e nella primavera del 1681 vi si stabil\u00ec con la moglie, oltre a quattro figli e sei servi. La sua fortezza fu catturata e occupata durante l'inverno del 1690 dalle truppe del Massachusetts di William Phips durante la loro ritirata dopo l'infruttuoso tentativo di conquistare la citt\u00e0 di Qu\u00e9bec. La famiglia Jolliet mantenne la propriet\u00e0 fino al 1763 quando divenne parte dell'Impero Britannico secondo i termini del Trattato di Parigi che chiudeva la Guerra dei Sette Anni. Negli anni successivi l'isola cambi\u00f2 di propriet\u00e0 pi\u00f9 volte, e venne utilizzata per il suo legname.\nAnticosti nel 1895 venne venduta ad Henri Menier, che costru\u00ec l'intero villaggio di Port-Menier, oltre a creare un'industria legata alla conservazione del pesce e delle aragoste. Tent\u00f2 di sviluppare le risorse dell'isola, soprattutto quelle legate al legname e alla torba. Molte delle case dell'epoca esistono ancor oggi. Menier introdusse un allevamento di 220 cervi, che senza predatori naturali come il lupo, prosperarono, arrivando ad oggi a superare le 100.000 unit\u00e0, mentre si contano circa 1.000 alci.\nHenri Menier mor\u00ec nel 1913 e la propriet\u00e0 pass\u00f2 al fratello Gaston, che mantenne l'isola per un certo periodo, fino a cederla alla Wayagamack Pulp e Paper Company nel 1926.\nNel 1974 il governo del Qu\u00e9bec ha acquistato l'isola. Con i suoi 24 fiumi e torrenti, ora \u00e8 un paradiso per paleontologi, osservatori ornitologici, escursionisti, e un gran numero di pescatori e cacciatori, in particolare provenienti dagli Stati Uniti."}
{"id": "1653584", "revid": "287204", "url": "https://it.wikipedia.org/wiki?curid=1653584", "title": "Tripterygiidae", "text": "Tripterygiidae \u00e8 una famiglia di pesci, caratterizzati dalla suddivisione in tre della pinna dorsale."}
{"id": "1653588", "revid": "33277", "url": "https://it.wikipedia.org/wiki?curid=1653588", "title": "Congregazione dei Rogazionisti del Cuore di Ges\u00f9", "text": ""}
{"id": "1653592", "revid": "365417", "url": "https://it.wikipedia.org/wiki?curid=1653592", "title": "Talpa chiaro", "text": ""}
{"id": "1653603", "revid": "767487", "url": "https://it.wikipedia.org/wiki?curid=1653603", "title": "Blennioidei", "text": "I blenniodei (Blennioidei) sono un sottordine di pesci dell'ordine Perciformes.\nTassonomia.\nIl sottordine comprende le seguenti famiglie:"}
{"id": "1653605", "revid": "29244", "url": "https://it.wikipedia.org/wiki?curid=1653605", "title": "Blennidi", "text": ""}
{"id": "1653613", "revid": "339392", "url": "https://it.wikipedia.org/wiki?curid=1653613", "title": "PaK 36 3,7 cm", "text": ""}
{"id": "1653615", "revid": "36426", "url": "https://it.wikipedia.org/wiki?curid=1653615", "title": "Il primo trionfo decretato dal popolo romano", "text": ""}
{"id": "1653616", "revid": "1543377", "url": "https://it.wikipedia.org/wiki?curid=1653616", "title": "Radio Slovenia International", "text": "Radio Slovenia International (abbreviata in \"R.Si\" o \"Radio Si\") \u00e8 un canale radiofonico sloveno con sede a Maribor. Di propriet\u00e0 dell'ente radio televisivo pubblico (Radiotelevizija Slovenija) trasmette in inglese, tedesco, ungherese, serbo, francese e italiano oltre che in sloveno.\nDedicato principalmente agli stranieri che per qualche ragione si recano nel Paese, offre un palinsesto composto per l'85% da musica sia internazionale che slovena. Il restante periodo di programmazione \u00e8 dedicato all'informazione. Ampio spazio \u00e8 dato anche all'informazione sulla viabilit\u00e0,l'oroscopo e sul tempo.\n\u00c8 ricevibile in buona parte del territorio della Slovenia e anche nella parte meridionale dell'Austria, nonch\u00e9 nella fascia confinaria col Friuli-Venezia Giulia (101,3\u00a0MHz nelle Valli del Natisone, 96,7\u00a0MHz nel Goriziano e 98,9\u00a0MHz Trieste e Muggia) e quella con l'Ungheria tramite modulazione di frequenza. Viene trasmessa anche via web e via satellite."}
{"id": "1653618", "revid": "2044019", "url": "https://it.wikipedia.org/wiki?curid=1653618", "title": "David Kelly (attore)", "text": "Carriera.\nHa frequentato la scuola di Synge Street Catholic Boys School e ha iniziato a lavorare in teatro all'et\u00e0 di 8 anni presso il Gaiety Theatre di Dublino, e in seguito all'Abbey Theatre. Nella sua carriera teatrale ha recitato di tutto, da Samuel Beckett a William Shakespeare.\nNel 1957 ha iniziato a lavorare anche in produzioni televisive e cinematografiche.\nHa lavorato come attore in parecchie produzioni, in cui, nella maggior parte, interpretava un personaggio di origini irlandesi, questo anche a causa del suo accento. Nella sua carriera ha partecipato a pi\u00f9 di 50 film tra cui \"Un colpo all'italiana\" con Michael Caine, \"Un taxi color malva\" con Charlotte Rampling e Philippe Noiret e \"Pirati\" di Roman Pola\u0144ski, ma \u00e8 nel 1998 che arriva alla notoriet\u00e0 internazionale con il film \"Svegliati Ned\". In seguito lavora a film di grande successo come \"Agente Cody Banks 2 - Destinazione Londra\" nel 2004, ma soprattutto \"La fabbrica di cioccolato\" del 2005, dove interpreta Nonno Joe, e \"Stardust\" del 2007.\nIn televisione \u00e8 comparso nella serie \"Il nido di Robin\".\nEra sposato dal 1961 con l'attrice Laurie Morton ed ha avuto due figli: David e Miriam. Ha vissuto fino alla morte a Dublino.\n\u00c8 morto di polmonite all'et\u00e0 di 82 anni il 12 febbraio 2012.\nDoppiatori italiani.\nDa doppiatore \u00e8 sostituito da:"}
{"id": "1653619", "revid": "599013", "url": "https://it.wikipedia.org/wiki?curid=1653619", "title": "Historiae", "text": "Opere storiche.\nCol titolo di Historiae \u00e8 tramandato un gran numero di opere di vari storiografi, sia latini che greci:"}
{"id": "1653634", "revid": "320578", "url": "https://it.wikipedia.org/wiki?curid=1653634", "title": "Halberstadt D.III", "text": ""}
{"id": "1653635", "revid": "3115", "url": "https://it.wikipedia.org/wiki?curid=1653635", "title": "Fiat A.12", "text": "Il Fiat A.12 era un motore aeronautico 6 cilindri in linea raffreddato ad acqua prodotto dall'azienda italiana Societ\u00e0 Italiana Aviazione (SIA), poi Fiat Aviazione, tra il 1916 ed il 1919.\nStoria.\nIn conseguenza del coinvolgimento italiano nella Prima guerra mondiale, la crescente necessit\u00e0 di poter disporre velivoli, e di conseguenza motori, da utilizzare nella nuova arma aerea, determin\u00f2 un'accelerazione nello sviluppo dell'aviazione e molte aziende meccaniche nazionali si prodigarono nella progettazione di nuove unit\u00e0 motrici.\nSviluppo.\nLa FIAT, che nel 1916 aveva creato una sua controllata, la Societ\u00e0 Italiana Aviazione, e che gi\u00e0 aveva in produzione il Fiat A.10, si inser\u00ec nel mercato della fornitura militare con un nuovo progetto, un motore atto a sviluppare una potenza superiore e destinato ad equipaggiare velivoli di produzione nazionale.\nIl nuovo motore, che assunse la designazione A.12, venne progettato sviluppando la tecnologia acquisita dall'esperienza Fiat nella realizzazione di grandi motori da competizione. Era un'unit\u00e0 dalle generose dimensioni, pi\u00f9 consone ad un motore marino piuttosto che aeronautico, caratterizzata da una cilindrata complessiva pari a 21\u00a0715 cm\u00b3 e da un sensibile aumento del peso a vuoto del precedente modello.\nData la necessit\u00e0 di disporre al pi\u00f9 presto di nuovi motori, la produzione in serie venne avviata, nel 1916, appena i test a terra diedero risultati positivi ma l'esperienza sul campo conferm\u00f2 le aspettative progettuali eccellendo in efficienza ed affidabilit\u00e0.\nL'anno successivo venne introdotto un ulteriore sviluppo destinato alla grande serie. L'unit\u00e0, designata A.12bis, era caratterizzata da una maggiore potenza disponibile ottenuta modificando le misure di alcuni componenti interni ed innalzando il rapporto di compressione.\nIn totale ne furono costruiti 13\u00a0260 esemplari dal 1916 al 1919, risultando uno dei motori alleati pi\u00f9 utilizzato.\nImpiego.\nI modelli A.12 ed A.12bis furono applicati con successo a numerosi modelli, principalmente di produzione nazionale, dai pi\u00f9 leggeri aerei da ricognizione ai pi\u00f9 pesanti bombardieri.\nAltre applicazioni.\nNel 1917, il motore A.12 fu prescelto come propulsore per il carro armato pesante Fiat 2000 (40 t), primo carro armato di concezione e produzione italiana, prodotto per l'Esercito Italiano in due soli esemplari tra il 1917 e 1918. Un motore A.12, recuperato dai rottami di un residuato bellico, venne montato sullo \"chassis\" di una vecchia automobile da competizione, una Fiat SB4, allo scopo di ottenere una vettura da primato. Ne risult\u00f2 la celebre \"Mefistofele\" che condotta dal suo costruttore, il pilota britannico Ernest Eldridge, conquist\u00f2 il primato mondiale di velocit\u00e0 sul chilometro lanciato, nel 1924, sul rettifilo di Arpajon, in Francia.\nLa Mefistofele non fu l'unica auto ad alte prestazioni a ricevere questo motore. Esso venne montato infatti anche sulla Fiat Botafogo.\nDescrizione tecnica.\nIl Fiat A.12, come molti motori dell'epoca, presentava una configurazione a cilindri separati, collegati tra loro dalle tubature del circuito di raffreddamento, che poggiavano imbullonati sul basamento realizzato in due semigusci che conteneva l'albero a gomiti.\nLa distribuzione era monoalbero in testa (SOHC) comandato dall'albero a gomiti tramite una serie di ingranaggi ed alberini di trasmissione, posizionato tra i bilancieri che attuavano le quattro valvole, due di aspirazione e due di scarico.\nL'alimentazione era affidata ad un singolo carburatore doppio corpo, diventati due per la versione A.12bis, posizionato sul lato sinistro.\nLa trasmissione del moto al perno dell'elica avveniva in presa diretta."}
{"id": "1653636", "revid": "305330", "url": "https://it.wikipedia.org/wiki?curid=1653636", "title": "Il figlio di Cincinnato", "text": ""}
{"id": "1653641", "revid": "123479037", "url": "https://it.wikipedia.org/wiki?curid=1653641", "title": "Pieve di Rivoschio", "text": "Pieve di Rivoschio \u00e8 una frazione del comune collinare di Sarsina situata fra le valli del Borello e del Bidente, a 34km sia da Forl\u00ec sia da Cesena. \nLa frazione \u00e8 composta da alcuni antichi insediamenti (Rivoschio Vecchio, Gamberuccio, Castellonchio, Raggio, Canelle, Raggio, Casalbono e Pieve) e da molte case sparse.\nStoria.\nNominato anche \"Rivosci\", fu concesso da Federico II nel 1220 alla chiesa sarsinate. Nel 1378 venne poi infeudato a Nicola Malatesta di Giaggiolo, riconfermandoglielo nel 1400. Nel 1451 pass\u00f2 a Gian Francesco Guidi di Bagno, quindi non se ne ebbe pi\u00f9 notizia..\nAlla fine del XIX secolo fu un importante centro per lo sviluppo del socialismo rivoluzionario. Conservando questa forte passione per la politica tutta la sezione socialista di Pieve di Rivoschio nel 1920 ader\u00ec alla Circolare Marabini-Graziadei e nel 1921 conflu\u00ec nel neonato Partito Comunista d'Italia.\nPieve di Rivoschio gioc\u00f2 un ruolo di grande rilievo durante la Guerra di liberazione in quanto sede del Comando dell'8\u00aa Brigata Garibaldi. Il sostegno della popolazione alla formazione partigiana fu quasi unanime: anche il parroco, il siciliano Don Pino Patern\u00f2, che aveva condiviso la durissima esperienza della Prima guerra mondiale con Adamo Zanelli, aiut\u00f2 la Resistenza, addirittura pagando con la vita i suoi ideali.\nA Pieve di Rivoschio nacque Adamo Zanelli Segretario della Federazione forlivese del PCI dal 1943 al 1947, che mantenne sempre stretti vincoli con il paese natale.\nCultura.\nCucina.\nNella zona \u00e8 diffuso il bustr\u00e8ng, un prodotto da forno che pu\u00f2 essere dolce o salato e che riutilizza una grande variet\u00e0 di ingredienti a seconda di quello che si ritrova in cucina. Questo permette di prepararlo con tante variazioni che seguono il gusto, e la creativit\u00e0 di chi lo prepara. Alcuni ingredienti sono costanti: farina bianca e gialla, frutta secca, miele, scorza di limone, arance, uvetta, latte, uova, burro e vino.\nEconomia.\nAgricoltura.\nLa localit\u00e0 ha per unica risorsa l'agricoltura in cui eccelle nella produzione delle castagne. La nota Sagra della castagna si tiene ogni anno nella seconda met\u00e0 di ottobre.\nTurismo.\nNell'anfiteatro del Parco della Pace ogni estate si tengono rappresentazioni teatrali inserite nell'ambito del Festival plautino.\nPieve di Rivoschio \u00e8 anche una meta molto ambita dai cicloturisti, che amano misurarsi con le forti pendenze delle strade. \u00c8 una delle terribili salite della gara ciclistica \"Nove Colli\"."}
{"id": "1653645", "revid": "174925", "url": "https://it.wikipedia.org/wiki?curid=1653645", "title": "Zone erogene", "text": ""}
{"id": "1653646", "revid": "152625", "url": "https://it.wikipedia.org/wiki?curid=1653646", "title": "Bulli &amp; pupe", "text": ""}
{"id": "1653657", "revid": "287204", "url": "https://it.wikipedia.org/wiki?curid=1653657", "title": "Dipinti rupestri della Sierra de San Francisco", "text": "Dipinti rupestri della Sierra de San Francisco \u00e8 il nome dato all'arte preistorica trovata nella regione della Sierra de San francisco in Bassa California, Messico. Sono rappresentazioni di come era la vita dei Cochim\u00ed o dei Guachimi che abitavano la penisola. Si sa poco di questo gruppo etnico, a parte il fatto che arrivarono da nord. I dipinti sul soffitto delle caverne e sui muri della Sierra de San Francisco vennero scoperti dal gesuita Francisco Javier nel XVIII secolo. La propriet\u00e0 \u00e8 costituita da circa 250 siti posizionati nel comune di Mulege all'interno della riserva della biosfera di El Vizcaino nello stato della Bassa California (Messico settentrionale). L'accesso alle pitture \u00e8 reso difficoltoso dall'isolamento del luogo che, tra l'altro, l'ha messo al riparo da vandalismi.\nSecondo le vecchie credenze i graffiti vennero fatti da una razza di giganti, infatti alcune forme antropomorfe sono di circa due metri d'altezza. Hanno un importante significato religioso. Altri disegni raffigurano armi ed animali quali conigli, puma, linci, cervi, pecore, balene, tartarughe, sardine, polipi, aquile e pellicani; vi sono anche elementi astratti di varie forme. Nonostante siano relativi alle culture di cacciatori nomadi del Messico settentrionale e degli Stati Uniti meridionali precedenti alla colonizzazione europea delle Americhe, non mostrano nessuna relazione con questi gruppi. I dipinti sono stati datati tra il 1100 a.C. ed il 1300 d.C.\nQuest'area ha la pi\u00f9 alta concentrazione di arte preispanica dell'intera penisola. \u00c8 di qualit\u00e0 eccezionale sia su scala nazionale sia su quella internazionale a causa della qualit\u00e0, dell'estensione, della variet\u00e0 ed originalit\u00e0 delle rappresentazione umane ed animali, i colori e l'incredibile stato di conservazione. Nel 1993 divennero patrimonio dell'umanit\u00e0 dell'UNESCO."}
{"id": "1653660", "revid": "73843", "url": "https://it.wikipedia.org/wiki?curid=1653660", "title": "Historiae (Sallustio)", "text": "Historiae (\"Storie\") \u00e8 il titolo di un'opera annalistica scritta dallo storiografo latino Gaio Sallustio Crispo nel 39 a.C.\nStruttura e conservazione.\nL'opera tratta il lasso di tempo compreso tra il 78, anno della morte di Silla (a questo punto terminano le \"Historiae\" scritte dallo storiografo Lucio Cornelio Sisenna, giunte incompiute, di cui Sallustio intendeva porsi come continuatore) ed il 67 a.C. (anno della vittoriosa campagna di Pompeo contro i Pirati). Si tratta dunque del periodo che gi\u00e0 nella prima monografia (\"De Catilinae coniuratione\", cap. 11) era stato definito cruciale nel processo di progressiva corruzione e degenerazione dello stato repubblicano. Non \u00e8 per\u00f2 certo se lo storico intendesse proseguire la narrazione fino al 63, per ricollegarsi alla prima monografia.\nComposte dopo le due monografie, il \"De Catilinae coniuratione\" ed il \"Bellum Iugurthinum\", mostrano l'intento di Sallustio di narrare, secondo una scansione \"per annum\", la storia. L'opera \u00e8 per\u00f2 pervenuta in frammenti, comunque significativi, tra i quali una silloge di quattro discorsi e di due lettere, tramandati dall'uso che se ne fece nelle scuole di retorica: ci\u00f2 consente, almeno in parte, di ricostruirne la struttura complessiva. Tre passaggi pi\u00f9 lunghi vengono trasmessi in forma pi\u00f9 o meno mutila, per\u00f2, in alcuni manoscritti. Si tratta del \"fragmentum Vaticanum\", di due fogli contenenti otto colonne e appartenente al Terzo Libro; il \"fragmentum Berolinense\", di un foglio contenente un pezzo del Secondo Libro; e il \"fragmentum Aurelianense\", due parti di un palinsesto, una costituita da due fogli e l'altra da otto colonne complete e due mutile, scoperti da Hauler nel \"Codex Orleanensis\" 169. Il primo di questi integra il \"fragmentum Berolinense\", e con esso d\u00e0 conto del consolato di Lucio Ottavio e Gaio Aurelio Cotta, (75 a.C.) mentre quest'ultimo \u00e8 di vario contenuto. \n\u00c8 certo che l'opera fosse strutturata in cinque libri (\"volumina\"), preceduti da un proemio e da un'ampia retrospezione sul mezzo secolo di storia precedente. Nel proemio, di cui sopravvivono numerosi frammenti, lo storico promette di non impegnarsi pi\u00f9, come aveva fatto nelle monografie, in una difesa moraleggiante del ruolo della storia e dello storico, rivalutando invece la tradizione storiografica latina precedente, con una particolare lode a Catone il Censore e Gaio Fannio: \nSegue poi la ripresa di una tematica gi\u00e0 sviluppata nelle monografie, la corruzione della \"res publica\":\nAl proemio seguiva una carrellata dei fatti che avevano caratterizzato il cinquantennio precedente il 78, che fungeva da vera e propria introduzione alla narrazione, che abbracciava un dodicennio denso di avvenimenti, con la rapida rovina della costituzione sillana e la concomitanza di pi\u00f9 guerre.\nAl centro del libro I campeggiava la figura di Silla con l'episodio della rivolta di Lepido; nel II dominavano le guerre di Pompeo in Hispania e Macedonia, nel III la guerra mitridatica, la fine della guerra contro Sertorio e la rivolta di Spartaco e Crixus; il libro IV abbracciava i fatti del periodo 72-70 a.C., con la conclusione della guerra servile; il V racconta l'esito della guerra di Lucullo e la guerra di Pompeo contro i pirati.\nLa concezione storico-politica.\nIl quadro generale \u00e8 improntato ad un marcato pessimismo; sulla scena si avvicendano solo avventurieri e corrotti, in un clima di grave decadenza. Infatti, dopo la morte di Cesare, non erano pi\u00f9 pensabili per Sallustio attese o progetti di riscatto. La sua ammirazione va a quei ribelli come Sertorio che, postosi a capo di un regno indipendente nella penisola Iberica, contesta apertamente le istituzioni repubblicane, mettendosi per\u00f2 in luce grazie al proprio valore, non a manovre demagogiche. Ne \u00e8 prova il breve ritratto nel I libro : \u00abserv\u00ec come tribuno militare in Spagna con grande onore, quando Tito Didio era governatore l\u00ec. Aveva dato un prezioso contributo alla guerra marsica fornendo soldati e armi. Molti successi sono stati raggiunti sotto la sua guida, ma questi non sono stati registrati nella storia, in primo luogo a causa della sua umile nascita e in secondo luogo perch\u00e9 gli storici erano mal disposti verso di lui. Tuttavia, mentre era in vita ha mostrato le prove di questi risultati nel suo aspetto, con diverse ferite sul davanti, inclusa la perdita di un occhio. Era molto orgoglioso di questa deturpazione del suo corpo e non si vergognava delle sue ferite, perch\u00e9 mostravano quanto gloriosamente avesse preservato il resto del suo corpo\u00bb.\nPompeo, invece, viene caratterizzato in modo polemico: Sallustio, fedele alla sua politica \"pro Caesare\", non manca di atteggiarlo come un arrivista che scatena le pi\u00f9 basse passioni del popolo per meri fini politici. In effetti, nel III libro, di Pompeo si diceva che \u00abfin dalla sua prima giovinezza, era stato persuaso dall'adulazione dei suoi sostenitori a credere che fosse uguale al re Alessandro. Pertanto aveva cercato di competere con i risultati e i piani di Alessandro\u00bb.\nPer evidenziare la concezione politica di Sallustio \u00e8 interessante un discorso che elabora il concetto di \"libertas\" e quindi di democrazia, che a Roma non ha corrispettivo diretto, ma che pu\u00f2 trovare ospitalit\u00e0 nei concetti di \"iura\" o \"res publica\". L'orazione pronunciata dal \"tribunus plebis\" Macro nel 73 a.C. si inserisce in un momento in cui il ruolo della magistratura a lui attribuita era stata esautorata, con le riforme di Silla, con la sua dittatura, negli anni 81-80 a.C. \nNel discorso tenuto nella \"contio,\" Macro, si rivolge al popolo romano e parla di \"ius\" e \"mos\"; rinviando alla tradizione delle lotte patrizio-plebee, rammenta che i costumi degli antenati devono essere mantenuti, ovvero \u00e8 necessario tutelare i diritti conquistati. L'oratore esprime il valore per un uomo di carattere di combattere per la libert\u00e0, anche a costo di soccombere, piuttosto che rinunciare alla lotta, per recuperare il ruolo di garante del \"tribunus plebis\" e tutelare i diritti dei plebei. \n\u00c8 necessario recuperare il ruolo di tutti i magistrati di tutela e garanzia e non si pu\u00f2 abbandonare la \"res publica\" nelle mani corruttrici di pochi senza reagire: a tal proposito, Macro dichiara che ormai i romani si sono privati \u00abdi tutto ci\u00f2 che avete ereditato dagli antenati\u00bb, mentre in una democrazia deve governare la maggioranza, che deve potere esprimere liberamente i propri suffragi. Bisogna contrastare, dunque, coloro che assoggettano il potere e che vogliono sottrarre al popolo \u00abla potest\u00e0 tribunizia, arma forgiata dagli avi a difesa della libert\u00e0\u00bb. \nBisogna lottare non solo con le parole, secondo lo stesso oratore Macro, che basa la sua forza di attrazione proprio con la parola: infatti la \"contio\" \u00e8 il \"locus libertatis\", in cui si partecipa al vero spazio della democrazia e della partecipazione politica comunitaria e Macro con una serie di domande retoriche costruisce un dialogo, che dimostra la necessit\u00e0 della lotta. Non si possono dimenticare i propri diritti e doveri abbandonando la \"contio.\" I plebisciti non devono essere ratificati dalla classe patrizia; non c'\u00e8 alcuna divinit\u00e0 che possa scegliere per i Quiriti ci\u00f2 che \u00e8 convalidato dal silenzio. \nPer Macro non si deve rispondere al sopruso con la violenza, perch\u00e9 nella \"res publica\" non si deve creare attrito, che scompagina l'assetto societario: \u00e8, quindi, necessario riconquistare gli \"iura\" e, se i patrizi si ostineranno nei loro interessi, non \u00e8 necessario prendere le armi e compiere una ennesima secessione, mentre si pu\u00f2 non partecipare pi\u00f9 alla vita militare (\u00abtravagli e pericoli non tocchino chi non avr\u00e0 parte dei frutti\u00bb). Le avversit\u00e0 e i rischi di combattere, quindi, non devono pi\u00f9 essere un interesse dei plebei, che non hanno alcun diritto (\u00abdi non mettere pi\u00f9 oltre a repentaglio la vostra via\u00bb)."}
{"id": "1653668", "revid": "1431409", "url": "https://it.wikipedia.org/wiki?curid=1653668", "title": "Brandon Quinn", "text": "Biografia.\n\u00c8 sposato con la modella Rachel Catudal, con la quale ha avuto due figli, Chloe ed Ezra. Oltre che in \"Un lupo mannaro americano a scuola\", Brandon ha recitato in alcuni film indipendenti statunitensi (\"Silent Night\", \"Malachance\", \"Fizzy Business\", \"Express: Aisle to Glory\", \"Fast Glass\"). Nell'ultima stagione di \"Streghe\" ha ricoperto il ruolo di Murphy, un agente della sicurezza nazionale che scopre i segreti del Trio, mentre nella quarta stagione di \"The O.C.\" ha vestito i panni dell'istruttore di tennis Spencer Bullitt. Negli Stati Uniti \u00e8 anche apparso in uno spot del 7 Up con Marcia Cross e Nicollette Sheridan.\nDoppiatori italiani.\nNelle versioni in italiano dei suoi film, Brandon Quinn \u00e8 stato doppiato da:"}
{"id": "1653669", "revid": "339392", "url": "https://it.wikipedia.org/wiki?curid=1653669", "title": "La Famiglia (La Ruota del Tempo)", "text": ""}
{"id": "1653673", "revid": "1846281", "url": "https://it.wikipedia.org/wiki?curid=1653673", "title": "FA Cup 2007-2008", "text": "La FA Cup 2007-2008 \u00e8 stata la centoventisettesima edizione della competizione calcistica pi\u00f9 antica del mondo. \u00c8 iniziata il 18 agosto 2007 ed \u00e8 terminata il 17 maggio 2008 con la vittoria del Portsmouth sul Cardiff nella finale unica dello Wembley di Londra.\nPrimo turno.\nIn questo primo turno si affrontano le squadre della Football League, in particolare della League One e della League Two, contro le squadre delle serie non professionistiche.\nTerzo turno.\nIn questo turno entrano le prime classificate nella Football League Championship e nella Premier League.\nPer la prima volta nella loro storia hanno partecipato a al terzo turno l'Havant &amp; Waterlooville e il Chasetown. Quest'ultima \u00e8 la squadra della serie pi\u00f9 inferiore che abbia mai raggiunto questa fase della FA Cup.\nQuarto turno.\nPer la prima volta dal 1957 non sono previsti replay: tutte le gare si decideranno in 90 minuti.\nPrima apparizione per l'Havant &amp; Waterlooville's nel quarto turno; sar\u00e0 eliminato ad Anfield dal .\nSemifinali.\nPer la prima volta dal 1908 \u00e8 stata ammessa alle semifinali una sola squadra della massima serie e per la prima volta dal 1987 hanno partecipato a questo turno squadre di categorie differenti"}
{"id": "1653682", "revid": "180559", "url": "https://it.wikipedia.org/wiki?curid=1653682", "title": "Vittorio Badini Confalonieri (politico)", "text": "Biografia.\nCredente ed einaudiano, oratore raffinato e ironico, all'et\u00e0 di 32 anni prese parte all'Assemblea Costituente. Fu in seguito Sottosegretario di Stato alla Grazia e Giustizia nel quarto Governo De Gasperi; Sottosegretario di Stato agli Esteri nel Governo Scelba e nel primo Governo Segni.\nFu Ministro del Turismo e dello Spettacolo nel secondo Governo Andreotti. Fu anche presidente nazionale del PLI dal 1967 al 1972 succedendo a Gaetano Martino.\nFedele al motto di famiglia \"Ostendo sed non ostento\", fu europeista e ammiratore di Marcello Soleri, presidente della Sitrab, la societ\u00e0 creata per il traforo del Gran San Bernardo, e della Fondazione Luigi Einaudi di Roma, collabor\u00f2 assiduamente a \"La Tribuna\", storico giornale liberale e fu anche commissario dell'Ordine Mauriziano. Tra le carte ritrovate nell'archivio del Mauriziano ci sono anche le sue a conferma della fitta rete di rapporti intrattenuti con il mondo istituzionale. I suoi carteggi, tra i pi\u00f9 personali del fondo mauriziano, mostrano spesso le contraddizioni e le difficolt\u00e0 della politica italiana. Significativo il perentorio \"non democristianeggi\" con cui chiuse una lettera ad un collega mentre in un'altra emerge lo sconforto che a volte lo prese: \"Sono in gran parte combattuto tra i molti buoni amici conosciuti nella vita politica e i non meno numerosi cadreghisti del mio e degli altri partiti\".\nEra il padre di Alfonso Badini Confalonieri, vescovo della diocesi di Susa. Suo cugino acquisito era Emilio Pasanisi che \u00e8 stato direttore generale dell'INA (Istituto Nazionale delle Assicurazioni)."}
{"id": "1653684", "revid": "793215", "url": "https://it.wikipedia.org/wiki?curid=1653684", "title": "La forza della vita (album)", "text": "La forza della vita \u00e8 il secondo album in studio di Paolo Vallesi, pubblicato nel 1992.\nIl disco contiene l'omonimo brano \"La forza della vita\", con il quale Vallesi si aggiudic\u00f2 il terzo posto al Festival di Sanremo 1992 e che \u00e8 considerata la hit pi\u00f9 conosciuta dell'artista toscano, che gli permise di superare il successo ottenuto con il brano \"Le persone inutili\", vincitore della sezione \"Novit\u00e0\" nell'edizione precedente dello stesso festival.\nDall'album venne estratto il singolo \"Sempre\", che ottenne un ottimo successo radiofonico e divenne una hit dell'estate 1992.\nLe vendite del disco superarono le 500.000 copie e Vallesi ottenne il primo disco di platino. Oltre che in Italia, \"La forza della vita\" venne pubblicato anche nei Paesi Bassi, Germania, Francia e Scandinavia, e ne fu realizzata anche la versione in lingua spagnola, intitolata \"La fuerza de la vida\", destinata al mercato di Spagna e Sudamerica.\nTracce.\nLa forza della vita\nLa fuerza de la vida"}
{"id": "1653687", "revid": "116944", "url": "https://it.wikipedia.org/wiki?curid=1653687", "title": "Corona marchionale", "text": ""}
{"id": "1653693", "revid": "22643", "url": "https://it.wikipedia.org/wiki?curid=1653693", "title": "Diocesi immediatamente soggetta", "text": ""}
{"id": "1653694", "revid": "590", "url": "https://it.wikipedia.org/wiki?curid=1653694", "title": "Delfino borroni", "text": ""}
{"id": "1653695", "revid": "438678", "url": "https://it.wikipedia.org/wiki?curid=1653695", "title": "IG Operation and Maintenance", "text": "La IG Operation and Maintenance S.p.A. (IG O&amp;M S.p.A) \u00e8 una societ\u00e0 con sede in Pomezia, specializzata nella gestione e manutenzione di impianti industriali per clienti pubblici e privati in Italia e all'estero.\nOpera nei settori: oil &amp; gas, industria ed aeronautica.\nStoria.\nIG O&amp;M S.p.A \u00e8 una societ\u00e0 costituita il 1\u00ba gennaio 2012 come spin-off di Infrastrutture e Gestioni S.p.A.\nInfrastrutture e Gestioni S.p.A., con sede in Pomezia, \u00e8 stata costituita nel dicembre 1999 mediante scissione parziale della TPL \u2013 Tecnologie Progetti Lavori S.p.A., nata nel 1969 ed appartenente al Gruppo Internazionale Technip.\nAttivit\u00e0.\nRealizzazione, gestione e manutenzione di impianti industriali per clienti pubblici, privati e militari in Italia ed all'estero.\nTra i progetti pi\u00f9 importanti si possono annoverare:"}
{"id": "1653703", "revid": "1233442", "url": "https://it.wikipedia.org/wiki?curid=1653703", "title": "IG S.p.A.", "text": ""}
{"id": "1653704", "revid": "1005847", "url": "https://it.wikipedia.org/wiki?curid=1653704", "title": "Gino Baldassari", "text": "Biografia.\nSocialista dal 1919 al 1922, ader\u00ec successivamente al Partito Comunista d'Italia. Era impiegato delle Ferrovie dello Stato, quando fu allontanato dal servizio per il suo antifascismo.\nNel 1942 contribu\u00ec alla riorganizzazione del movimento comunista in Lucchesia e, dopo l'armistizio, prese parte alla Resistenza come partigiano combattente e membro del CLN di Lucca.\nDopo la Liberazione \u00e8 stato sindaco di Lucca (1944-1946) e membro dell'Assemblea Costituente. Nella prima e nella seconda Legislatura repubblicana (1948-1958) Gino Baldassari ha fatto parte, come deputato del PCI, delle Commissioni Trasporti e Giustizia."}
{"id": "1653705", "revid": "599013", "url": "https://it.wikipedia.org/wiki?curid=1653705", "title": "Fabrizio Fontanive", "text": "\u00c8 alto 177\u00a0cm per 79\u00a0kg di peso. Ha esordito nella stagione 1994-95 con 22 presenze e 1 gol nell'Hockey Club Alleghe, squadra dove ha sempre giocato fino alla stagione 2011/2012 quando ha accettato di partecipare nel campionato di serie A2 nelle file della neopromossa Pergine Solarplus.\nCollegamenti esterni.\nil profilo su eurohockey.net"}
{"id": "1653708", "revid": "767487", "url": "https://it.wikipedia.org/wiki?curid=1653708", "title": "Peter Mosely", "text": "\u00c8 entrato negli Yellowcard nel 2002, ma ne \u00e8 uscito subito per problemi personali. \u00c8 riuscito per\u00f2 a registrare \"Ocean Avenue\" (ad eccezione di \"Only One\" registrata al suo posto da Ryan Key), \"Lights and Sound\" e \"Paper Walls\". Subito dopo aver inciso quest'ultimo album ha lasciato il gruppo per inseguire altri obiettivi. \u00c8 tornato insieme alla band dal 2004 al 2007."}
{"id": "1653710", "revid": "599013", "url": "https://it.wikipedia.org/wiki?curid=1653710", "title": "Antonio Maggioni", "text": "Carriera.\nAntonio Maggioni ha totalizzato complessivamente 146 presenze in Serie A con le maglie di , , e , realizzando una sola rete \u2013 nella stagione 1966-1967, in occasione della vittoria interna della Lazio sul .\nHa inoltre collezionato 147 presenze e 4 reti in Serie B, categoria nella quale ha ottenuto due promozioni in massima serie: nell'annata 1967-1968 con il , e nel campionato 1970-1971 con l'Atalanta, in questo ultimo caso dopo gli spareggi contro e \u2013 e dove il difensore fu autore della rete decisiva in Atalanta-Catanzaro (1-0), giocata il 23 giugno 1971 sul campo neutro di Bologna, che sanc\u00ec la promozione in Serie A della squadra orobica."}
{"id": "1653715", "revid": "119389118", "url": "https://it.wikipedia.org/wiki?curid=1653715", "title": "Edom", "text": "Edom era un antico territorio confinante con Israele, situato in quella che \u00e8 oggi la Giordania sud-occidentale, tra il mar Morto e il golfo di Aqaba. Gli Edomiti probabilmente occuparono l'area verso il XIII secolo a.C. \nSebbene strettamente imparentati con gli Israeliti (secondo la Bibbia, erano i discendenti di Esa\u00f9), entrarono spesso in conflitto con loro e furono probabilmente soggiogati da questi ultimi all'epoca del regno israelita (XI-X secolo a.C.). Edom prosper\u00f2 a causa della sua posizione strategica sulla rotta commerciale tra l'Arabia e il Mediterraneo e grazie alle sue miniere di rame di Ezion-geber. Edom e Moab vennero successivamente conquistati dai Nabatei, e gli Edomiti migrarono verso la Giudea meridionale, dove divennero noti all'epoca del Nuovo Testamento come Idumei."}
{"id": "1653718", "revid": "1776051", "url": "https://it.wikipedia.org/wiki?curid=1653718", "title": "Luigi Balduzzi", "text": ""}
{"id": "1653728", "revid": "287204", "url": "https://it.wikipedia.org/wiki?curid=1653728", "title": "Garryowen", "text": "Garryowen, conosciuta anche come Garyowen, Garyone. Garry Owen e Gary Owens, \u00e8 il titolo di una melodia irlandese per una danza del tipo \"quickstep\".\nIn Italia, il vocabolo \"Garryowen\" si lega all\"Ulisse\" di James Joyce, in cui figura l'omonimo \"personaggio\" del \"cagnaccio\" del \"Cittadino\".\nStoria.\nLe origini di Garryowen sono poco chiare, ma apparve nel XVIII secolo, come canto di ricchi gaudenti in Limerick (attuale Repubblica d'Irlanda).\nRegno Unito e \"Commonwealth\".\nDivenne subito \"di moda\" nell'Esercito inglese, grazie al \"5th Royal Irish Lancers\", di stanza a Limerick, costituendo una sorta di colonna sonora \"ante litteram\" delle guerre napoleoniche, e venendo pure adottata quale marcia reggimentale ufficiale dal \"18\u00ba Fanteria.\nUn primissimo riferimento al brano musicale pu\u00f2 rinvenirsi nel \"Duke of Wellington\" di Jocquim Hayward Stocqueler, pubblicato nel 1853. Descrive la difesa della citt\u00e0 di Tarifa (dicembre 1811) nell'ambito della Guerra peninsulare. Il generale Hugh Gough al comando dell'87\u00ba Reggimento (all'epoca famoso come \"Royal Irish Fusiliers\"), dopo aver respinto un attacco dei granatieri francesi,\n\u00ab... non gli bastava aver semplicemente resistito. Quando il nemico, sbaragliato, si diede alla fuga, sguain\u00f2 la spada, comand\u00f2 che la banda intonasse \"Garry Owen\" ed insegu\u00ec i fuggitivi per due o trecento \"yards\".\u00bb\nGarryowen fu anche un inno di successo nella Guerra di Crimea. \u00c8 stato associato ad una quantit\u00e0 di unit\u00e0 militari britanniche, ed \u00e8 la marcia d'ordinanza dell\"' Irish Regiment of Canada\". Era la . \u00c8 la marcia reggimentale del \"London Irish Rifles.\" \u00c8 stato la marcia reggimentale del \"50th (The Queen's Own) Foot\" fino al 1869.\nStati Uniti d'America.\nDivenne in seguito la marcia del \"69th Infantry Regiment\" (degli Stati Uniti, \"New York Militia)\", a met\u00e0 Ottocento. Questa adozione, avvenuta prima della Guerra di secessione americana, \u00e8 stata riconfermata nell'uso durante la Guerra in Iraq. Dal 1867 \u00e8 divenuto la marcia del \"7th Cavalry Regiment\". Era particolarmente gradito al generale George Armstrong Custer, e la leggenda vuole che sia stato l'ultimo \"pezzo\" eseguito dalla banda militare prima della Battaglia del Little Bighorn.\nIl nome del brano \u00e8 ormai parte integrante del reggimento: le parole \"Garry Owen\" si leggono sul relativo stemma, e c'\u00e8 un \"Camp Garry Owen\", a nord di Seul, (Corea), che ospita un'aliquota del 4. squadrone del reggimento di cui parliamo.\nEsiste un'incisione discografica del 1993 per opera della \"Civil War Music Company\", banda d'archi del 97\u00ba Reggimento.\nGarryowen \u00e8 anche la marcia d'ordinanza della 1st Cavalry Division.\nTesto.\nCi sono parecchie versioni di \"Garryowen\", compresa quella del 7\u00ba Cavalleria, ma quella che segue \u00e8 la tradizionale:\n1. \"Non siano delusi i figli di Bacco,\"\n\"Ma si unisca a me, ogni lama gioviale\"\n\"Vieni, bevi e canta e porgi il tuo aiuto\"\n\"Per sostenere con me il coro:\"\nCoro:\n\"Invece che acqua termale, berremo birra scura\"\n\"E pagheremo il conto sull'unghia;\"\n\"Nessuno andr\u00e0 in galera per debiti\"\n\"Da Garryowen in gloria.\"\n2. \"Siamo i ragazzi che si divertono\"\n\"A sfasciare i lampioni di Limerick la sera,\"\n\"E per le strade si battono da sportivi,\"\n\"Spaccando tutto quel che ci capita\"\n\"Invece che acqua termale, berremo birra scura\"\n\"E pagheremo il conto sull'unghia;\"\n\"Nessuno andr\u00e0 in galera per debiti\"\n\"Da Garryowen in gloria.\"\n3. \"Romperemo finestre, sfonderemo porte,\"\n\"L'orologio batte le tre e le quattro,\"\n\"E i dottori si applichino alle loro cure,\"\n\"E rattoppino le nostre fratture\"\n\"Invece che acqua termale, berremo birra scura\"\n\"E pagheremo il conto sull'unghia;\"\n\"Nessuno andr\u00e0 in galera per debiti\"\n\"Da Garryowen in gloria.\"\n4. \"Ce la spasseremo a sbaragliare gli sbirri,\"\n\"Faremo correre sindaco e sceriffo\"\n\"Siamo i ragazzi che nessuno osa sfottere\"\n\"Se ci tiene alla sua pelle\"\n\"Invece che acqua termale, berremo birra scura\"\n\"E pagheremo il conto sull'unghia;\"\n\"Nessuno andr\u00e0 in galera per debiti\"\n\"Da Garryowen in gloria.\"\n5. \"I nostri cuori son fieri di averci dato fama\"\n\"Perch\u00e9 presto si sa da dove veniamo\"\n\"Ovunque andiamo temeranno il nome\"\n\"Di Garryowen in gloria.\"\n\"Invece che acqua termale, berremo birra scura\"\n\"E pagheremo il conto sull'unghia;\"\n\"Nessuno andr\u00e0 in galera per debiti\"\n\"Da Garryowen in gloria.\"\nSulle note di \"Garryowen\" \u00e8 pure la nota canzoncina goliardica militare che principia col verso \u00abEra meglio morire da piccoli\u00bb.\nLe versioni beethoveniane.\nVerso la fine del XVIII secolo il compositore e editore scozzese George Thomson (1757\u20131851) progett\u00f2 la pubblicazione di una vasta raccolta di melodie tradizionali irlandesi, scozzesi e gallesi, affidandone l'elaborazione ad alcuni fra i pi\u00f9 celebri musicisti dell'epoca; all'impresa parteciparono fra gli altri Franz Joseph Haydn e Ludwig van Beethoven. Quest'ultimo forn\u00ec a Thomson due versioni di \"Garryowen\", composte negli anni 1809-10 e pubblicate rispettivamente nel 1814 e nel 1816 con il titolo \"From Garyone My Happy Home\"; dette elaborazioni fanno parte del catalogo delle opere di Beethoven come WoO 152 n. 22 e WoO 154 n. 7.\nApparizioni cinematografiche.\nLa marcia \u00e8 presente anche nel film \" Waterloo\" di Sergjei Bondarciuk durante l'ultima fase dell'omonima battaglia nel momento in cui le truppe inglesi, galvanizzate dall'arrivo dei prussiani respingono l'attacco della fanteria napoleonica che di l\u00ec a poco verr\u00e0 completamente sbaragliata."}
{"id": "1653731", "revid": "399", "url": "https://it.wikipedia.org/wiki?curid=1653731", "title": "Tessuto cartilagineo ialino", "text": "La cartilagine ialina \u00e8 il tipo di tessuto cartilagineo pi\u00f9 diffuso nell'organismo.\nRappresenta la prima bozza di scheletro nei vertebrati (viene in seguito sostituito dal tessuto osseo ad eccezione che nei pesci cartilaginei); nei mammiferi adulti la cartilagine ialina riveste le superficie delle articolazioni (da non confondere con i menischi, di cartilagine fibrosa), costituisce il tratto che unisce le coste allo sterno (cartilagine costale), parte dello scheletro del naso e della laringe, gli anelli della trachea.\nLa matrice (o sostanza intercellulare) della cartilagine ialina \u00e8 amorfa e ricca di fibre di collagene e proteoglicani, che ne costituiscono la sostanza fondamentale; quasi assenti le fibre elastiche.\nI \"condrociti\" (cellule che compongono la cartilagine) sono isolati nella matrice, accolti in cavit\u00e0 della matrice intercellulare chiamate \"lacune\" o disposti in piccoli gruppi, originati dalla divisione di una singola cellula, detti \"gruppi isogeni\". In fasi molto intense di proliferazione dei condroblasti (precursori dei condrociti), le lacune possono contenere anche pi\u00f9 di un condrocita.\nLa cartilagine ialina \u00e8 ricoperta da pericondrio, uno strato di tessuto connettivo fibroso che le fornisce nutrimento. Al di sotto, essa si suddivide in tre zone:\nLa crescita della cartilagine pu\u00f2 avvenire secondo due differenti modalit\u00e0:"}
{"id": "1653733", "revid": "14691", "url": "https://it.wikipedia.org/wiki?curid=1653733", "title": "Maasai (religione)", "text": ""}
{"id": "1653736", "revid": "1318658", "url": "https://it.wikipedia.org/wiki?curid=1653736", "title": "Technip", "text": "Technip \u00e8 stata un'azienda francese leader mondiale del project management, dell'ingegneria e delle costruzioni per l'industria dell'energia, attiva in particolare nell'industria petrolifera (estrazione di petrolio e gas naturale), che rappresentava il 97% del fatturato, dove era attiva su tre segmenti: infrastrutture sottomarine (\"Subsea\"), piattaforme in mare (\"Offshore\") e installazioni terrestri (\"Onshore\").\nDescrizione.\nPresente in 45 paesi, aveva una flotta di 24 navi, era quotata alla borsa di Parigi dagli anni 1990 e faceva parte dell'indice CAC 40 dal 2009, con la sede legale al 89 avenue de la Grande Arm\u00e9e nel XVI \"arrondissement\" di Parigi, e gli uffici erano, dal 2002, nella Tour Technip a La D\u00e9fense. La ripartizione geografica del fatturato era al 2015: Europa/Russia/Asia centrale (37%), Americhe (23,3%), Asia Pacifica (16,7%), Africa (15,2%) e Medio Oriente (7,8%). Nel maggio 2016, la Technip e l'azienda texana FMC Technologies annunciano l'intenzione di fondersi in una nuova societ\u00e0; dal 17 gennaio 2017, a seguito del completamento della fusione tra le due aziende, \u00e8 operativa la TechnipFMC."}
{"id": "1653743", "revid": "1540383", "url": "https://it.wikipedia.org/wiki?curid=1653743", "title": "Leopoldo Baracco", "text": ""}
{"id": "1653744", "revid": "599013", "url": "https://it.wikipedia.org/wiki?curid=1653744", "title": "Daniele Veggiato", "text": "Carriera.\nClub.\nVeggiato esord\u00ec nella stagione 1994-95 con 22 presenze e 1 gol nell'Hockey Club Alleghe. Nella stagione 1999-2000 riusc\u00ec a totalizzare in 46 partite di stagione regolare 53 reti e 44 assist, entrambi record personali, per un totale di 97 punti. \nRimase ad Alleghe per diciannove stagioni consecutive, totalizzando oltre 700 punti.\nNell'estate del 2013, in seguito alla mancata iscrizione in Elite.A del club veneto Veggiato firm\u00f2 con l'Hockey Club Eppan-Appiano, squadra iscritta dalla stagione 2013-14 alla Inter-National-League. Al termine della stagione vinse il titolo di Seconda Divisione.\nNell'estate del 2014 cambi\u00f2 squadra e pass\u00f2 all'Hockey Club Gherd\u00ebina-Gardena, ritornando a giocare nella Serie A. Dopo una sola stagione cambi\u00f2 ancora squadra trasferendosi all'HC Fassa.\nHa fatto ritorno all'Alleghe nell'estate del 2016.\nDopo tre stagioni con le civette, nell'estate del 2019 ha annunciato il proprio ritiro.\nNazionale.\nVeggiato gioc\u00f2 anche per la Nazionale italiana: la prima convocazione con la maglia azzurra avvenne per due amichevoli con la , il 2 e 3 aprile 1999, in cui - nel secondo incontro - mise a segno anche una rete. Disput\u00f2 anche due mondiali, nel 2001 (gruppo A) e nel 2003 (gruppo B). Fu estromesso a vita dalla nazionale nel 2005, per aver insultato con epiteti razzisti Luca Zandonella, giocatore italiano di origine mauriziana."}
{"id": "1653745", "revid": "322321", "url": "https://it.wikipedia.org/wiki?curid=1653745", "title": "Bruno di Segni", "text": "Biografia.\nBrunone, secondo alcuni autori nacque dal padre Andrea e la madre Willa (Guglielmina) a Solero, un paese a pochi chilometri da Alessandria, che in quel periodo non era ancora stata fondata e quindi apparteneva alla diocesi di Asti (vi rimase fino al 1075).\nSecondo il De Rolandis ed altri autori, \u00e8 probabile che Brunone fosse nato ad Asti dalla famiglia astigiana dei Solaro, che proprio nella zona di Solero avevano alcuni possedimenti al punto tale da tramandarne il toponimo.\nIn et\u00e0 giovanile Brunone venne educato presso il cenobio di San Perpetuo di Solero, continu\u00f2 gli studi a Bologna, dove prese i gradi accademici, e nel 1070 venne ascritto ai canonici di Asti.\nSecondo altri autori, San Bruno fu educato in un monastero presso la citt\u00e0 di Bologna e divenne canonico in Siena.\nTrasferitosi a Roma, ospite del cardinale Pietro Igneo, per le sue eccelse doti di oratore e di studioso di teologia, venne prescelto da papa Gregorio VII per confutare le tesi dei teologi capeggiati da Berengario di Tours riguardo all'eucaristia durante il Concilio Lateranense nel 1079.\nEgli port\u00f2 cos\u00ec bene a termine il suo incarico che il papa lo nomin\u00f2 nel medesimo anno vescovo di Segni.\nBrunone a Segni si trov\u00f2 in una difficile situazione: dovette contrastare le pretese del conte di Segni, Adolfo, sulla diocesi nella lotta tra l'imperatore Enrico IV ed il papa Gregorio VII.\nLa leggenda narra che il conte imprigion\u00f2 Brunone che non voleva piegarsi al volere dell'imperatore, ma il vescovo, mentre era in prigionia, mut\u00f2 per ben tre volte l'acqua in vino, provocando la costernazione del conte che in segno di perdono lo liber\u00f2. Il conte dopo pochi mesi cadde in disgrazia ed il vescovo provvide al sostentamento dei suoi figli.\nDopo la prigionia Brunone, stanco e provato, rinunci\u00f2 alla cattedra di Segni per ritirarsi presso l'Abbazia di Montecassino nel 1099, ma nel 1104, papa Pasquale II lo inviava quale legato pontificio in Francia dove diresse il Concilio di Poitiers.\nTornato a Montecassino, nel 1107 ne fu eletto abate.\nPapa Pasquale non obiett\u00f2 al suo pluralismo fino a che nel conflitto del 1111 Bruno tenne le parti dell'antipapa Maginulfo (Silvestro IV).\nPer questo Bruno dovette rassegnare le dimissioni da abate di Montecassino e tornare a Segni.\nLa canonizzazione.\nSubito dopo la morte del vescovo i cittadini di Segni cominciarono a venerarlo e solamente dopo 58 anni, papa Lucio III nel primo anno del suo pontificato ne dichiarava la santit\u00e0 ed ordinava che fosse inscritto nel catalogo dei santi.\nI suoi scritti sono principalmente esegetici. Il suo \"Libellus de symoniacis\", scritto prima del 1109, \u00e8 importante per la sua discussione del significato di simonia e specialmente per il suo atteggiamento sui sacramenti somministrati da un prete simoniaco.\nGenealogia episcopale.\nLa genealogia episcopale \u00e8:"}
{"id": "1653749", "revid": "1782831", "url": "https://it.wikipedia.org/wiki?curid=1653749", "title": "Siming Neijiaquan", "text": "Siming Neijiaquan (\u56db\u660e\u5185\u5bb6\u62f3, pugilato della famiglia interna di Siming) \u00e8 uno stile interno di arti marziali cinesi. \u00c8 chiamato anche semplicemente Neijiaquan ed a livello popolare \u00e8 anche conosciuto come Etoujingquan (\u9e45\u5934\u9888\u62f3, pugilato del collo dell'anatra).\nLe origini.\nIl Siming Neijiaquan si fa risalire alle svariate esperienze di Famiglia Interna che hanno caratterizzato il Wushu della provincia di Zhejiang a partire dall'epoca della dinastia Ming: Huang Zongxi (\u9ec4\u5b97\u7fb2, 1610-1695) a cui Zhang Sanfeng, secondo il Wang Zhengnan muzhiming, avrebbe trasmesso il Neijiaquan; Zhang Songxi (\u5f20\u677e\u6eaa); Ye Jimei (\u53f6\u7ee7\u7f8e); Wang Zhengnan (\u738b\u5f81\u5357); ecc. In particolare nell'area del Simingshan, nell'ovest della provincia di Zhejiang, il Neijiaquan \u00e8 stato trasmesso da Zhang Songxi fino a Huang Baijia (\u9ec4\u767e\u5bb6) ed in seguito \u00e8 caduto nell'oblio. I praticanti di Taijiquan, di Xingyiquan e di Baguazhang, riesumarono il nome di questa scuola, per definire l'unione di principi, quindi esso venne ad essere una categoria di Wushu e perci\u00f2 quello che era il Neijiaquan venne rinominato per precisione Siming Neijiaquan.\nNel 2004 un nipote di Xia Mingtu e di dodicesima generazione nella discendenza di Zhang Songxi, Xia Baofeng (\u590f\u5b9d\u5cf0), \u00e8 diventato presidente del ramo dell'Associazione di Wushu di Ningbo (\u5b81\u6ce2) che si occupa del Siming Neijiaquan.\nI contenuti.\nQuesto \u00e8 un elenco di contenuti del Neijiaquan redatto dal maestro Xia Mingtu (\u590f\u660e\u571f):\nQishier jiayi de bianfa (\u4e03\u5341\u4e8c\u52a0\u4e00\u7684\u53d8\u6cd5); Sanshijiu dafa (\u4e09\u5341\u4e5d\u6253\u6cd5); Ershisi jiayi de zhengce (\u4e8c\u5341\u56db\u52a0\u4e00\u7684\u6b63\u4fa7); Xiao jiu tian (\u5c0f\u4e5d\u5929, che sono 18 metodi Yin Yang); Shier cheng yi (\u5341\u4e8c\u6210\u4e00, che sono 13 lavori sul cinabro); Guanqi jue (\u8d2f\u6c14\u8bc0, formule propiziatorie); Wen shi duan (\u6587\u5341\u6bb5); Wu shi duan (\u6b66\u5341\u6bb5); Shier duan jin (\u5341\u4e8c\u6bb5\u9526, dodici pezzi di broccato); inoltre l'arte della grande spada (changjian \u957f\u5251) e conoscenze di traumatologia.\nIl Simingpai Wushu.\nSimingpai Wushu (\u56db\u660e\u6d3e\u6b66\u672f, Arte marziale della scuola Siming) \u00e8 una scuola fondata dal maestro Wang Bo (\u6c6a\u6ce2) sulle radici dell'insegnamento del bonzo Huiliang (\u6167\u826f\u5a75\u5e08 Huiliang Chanshi) del Simingshan (\u56db\u660e\u5c71), nella provincia di Zhejiang. Raccoglierebbe l'eredit\u00e0 delle arti marziali e degli esercizi per la salute del Simingshan (\u56db\u660e\u5c71), ma anche del Songxi Neijiaquan (\u677e\u6eaa\u5185\u5bb6\u62f3) attribuita al maestro Zhang Songxi (\u5f20\u677e\u6eaa) e Fojiaquan. Inoltre sintetizza altre conoscenze di Wang Bo: Yangshi Taijiquan appreso dal maestro Tian Zhaolin (\u7530\u5146\u9e9f); Chenshi Taijiquan appreso da Chen Fake (\u9648\u53d1\u79d1); Quanyou Laojia; Baguazhang appreso da Jiang Rongqiao (\u59dc\u5bb9\u6a35); Wudangjian; ecc.\nQuesta pratica cerca l'equilibrio tra Wu (tecnica marziale) e Wen (dimensione spirituale legata alla quiete ed alla longevit\u00e0).\nQuesto \u00e8 un elenco parziale che andr\u00e0 approfondito nella biografia del maestro Wang Bo."}
{"id": "1653752", "revid": "76963", "url": "https://it.wikipedia.org/wiki?curid=1653752", "title": "Na\u00efm Kattan", "text": "Figura importante della letteratura migrante del Qu\u00e9bec, ha arricchito la letteratura quebecchese con il suo bagaglio \"assez charg\u00e9, assez composite\" (\"abbastanza pieno, abbastanza composito\"). Olivier Germain-Thomas, produttore di trasmissioni letterarie a \"France Culture\", dice al riguardo:\nBiografia.\nInfanzia e giovinezza.\n\u00c8 nato a Baghdad il 26 agosto 1928 da una famiglia di modeste condizioni economiche, che ha perso tutte le sue fortune. Appartenevano alla nobilt\u00e0 ebraica, e contavano tra loro dei rabbini. Lo scrittore confida a Jacques Allard in un'intervista:\nHa compiuto i suoi studi primari all'Alleanza Israelita Universale, dove ha appreso quattro lingue: l'arabo, l'ebraico, il francese e l'inglese. Viene dunque educato in un contesto al tempo stesso ebraico ed arabo, in un'epoca durante la quale il fatto di essere ebreo attirava il rispetto dell'ambiente arabo. Gli ebrei erano colti, perch\u00e9 obbligati a leggere per pregare. In questi anni, la comunit\u00e0 ebraica formava dunque un'\u00e9lite a Baghdad. Operavano come funzionari, ma anche nella comunit\u00e0 culturale.\nTerminati i suoi studi primari Kattan si iscrive in una scuola musulmana, perch\u00e9 desideroso di conoscere la cultura araba. Per lo scrittore studiare in lingua araba significava\nNel 1945 si iscrive alla facolt\u00e0 di legge. Intanto inizia ad interessarsi alla letteratura francese. La sua infanzia e la sua prima giovinezza sono segnate da una serie di eventi traumatici, motivi che ritroviamo nel suo primo romanzo \"Adieu, Babylone\", pubblicato nel 1975: la guerra e il saccheggio.\nIl 3 settembre 1939 scoppia la guerra in Europa. Londra esige che sia applicato il trattato del 1930, trattato che Ghazi I, re dell'Iraq, voleva denunciare per preservare la neutralit\u00e0 del suo paese. Il 6 settembre, Baghdad rompe le relazioni con Berlino. Il 2 maggio 1941 l'armata britannica rovescia il governo di Rashid Ali al-Kaylani, Primo Ministro nazionalista, e ristabilisce un governo filo-britannico diretto dal despota Nuri Al Sa'id. L'Iraq \u00e8 governato indirettamente dai britannici, la cui presenza si fa sentire a Baghdad: dei campi di concentramento sono infatti costruiti in tutto il paese. Le comunit\u00e0 ebraiche, cattoliche e musulmane, che sino ad allora avevano vissuto in armonia, sono vittime della persecuzione, conoscono quelli che lo scrittore ha definito nel suo romanzo \"Adieu, Babylone\" \"Les murs \u00e9difi\u00e9s par les pr\u00e9jug\u00e9s et l'incompr\u00e9hension\" (It. \"le mura edificate dai pregiudizi e dall'incomprensione\"). In questi anni molti ebrei, che costituivano un terzo della popolazione di Bagdad, lasciano l'Iraq:\nIl periodo in Francia.\nNel 1947 Na\u00efm Kattan riceve una borsa di studio dal governo francese che gli d\u00e0 l'opportunit\u00e0 di proseguire i suoi studi in Francia. Parte quindi per Parigi dove si iscrive alla Facolt\u00e0 di Lettere. Parigi ha rappresentato per lui l'apertura al teatro, alla musica, ai musei d'arte occidentale, al rapporto con le donne e il luogo della sua seconda nascita.\nGli viene proposto di cambiar nome per passare inosservato, ma decide di conservarlo:\nDurante il suo soggiorno parigino inizia a frequentare anche il gruppo di Andr\u00e9 Breton. Na\u00efm Kattan non \u00e8 uno scrittore surrealista, anche se accetta l'immaginario. Il surrealismo, che ha scoperto a Bagdad, grazie ad un britannico, era per lui:\nIl trasferimento oltreoceano.\nSi vede rifiutare il rinnovo del suo passaporto iracheno. Ridotto allo stato di apolide, inizia a lavorare a Parigi come corrispondente di diverse riviste arabe e di giornali francesi: \"Combat\", \"Op\u00e9ra\", \"la Gazette des Lettres\", \"l'\u00c2ge nouveau\". Un giorno un suo amico, un olandese, gli fa sapere che era richiesto un certo numero di conferenzieri che potessero accompagnare degli studenti su un battello diretto a New York. Giovane ed energico, Na\u00efm Kattan decide di partire. L'America gli apriva le sue porte. Nel 1954 emigra in Canada e sceglie Montr\u00e9al \"Pour vivre en fran\u00e7ais\" (It. \"per vivere in francese\"). In un articolo apparso sul quotidiano \"Le Devoir\" lo scrittore parla della sua scelta di vivere a Montr\u00e9al:\nA Montr\u00e9al scopre una citt\u00e0 di cui una parte \u00e8 anglofona, un'altra francofona, un'altra ebrea, italiana e greca. Lo spazio \u00e8 diviso in quartieri. Tra le diverse parti, lo scrittore riconosce che vi sono tensioni inevitabili, ma non odio, sangue e cadaveri come avviene nelle pi\u00f9 antiche citt\u00e0 del suo paese natale. La citt\u00e0 di Montr\u00e9al \u00e8 per lo scrittore \"Un esempio di civilt\u00e0\", la cui lingua comune \u00e8 il francese, ma dove si ha la libert\u00e0 di parlare tutte le altre lingue. \u00c8 a Montr\u00e9al che prende la decisione di scrivere in francese e dove vengono pubblicate le sue opere. La lingua \u00e8 per lo scrittore:\nPartecipa attivamente alla vita culturale e fonda il \"Bulletin du cercle juif\", prima pubblicazione non cattolica in lingua francese apparsa in Canada, di cui \u00e8 redattore sino al 1967. Al suo arrivo a Montr\u00e9al constata che gli ebrei e i franco-canadesi non avevano alcun rapporto. Ed \u00e8 per tale ragione che decide di creare il \"Bulletin\", nel quale esprime senza ambagi il suo particolarismo di ebreo francofono e commenta inoltre le pubblicazioni franco-canadesi per farle conoscere alla comunit\u00e0 ebraica. In seguito all'apparizione del primo numero, lo scrittore riceve una missiva da parte di un professore di lettere, nella quale gli consiglia di sostituire l'aggettivo \"ebreo\" con l'aggettivo \"israelita\", poich\u00e9 il termine ebreo aveva una connotazione negativa. Kattan decide per\u00f2 di mantenere il titolo iniziale:\nNel corso di questi anni sperimenta lentamente quella che chiama la sua terza nascita. Insegna all'Universit\u00e0 Laval, \u00e8 redattore alla Commissione regale d'inchiesta sul bilinguismo e il biculturalismo. Nel 1961 diventa membro dell'\u00e9quipe della redazione del \"Nouveau Journal\" di Montr\u00e9al. Al \"Nouveau Journal\" svolge il ruolo di cronista di politica internazionale. Dal 1962 ad oggi \u00e8 critico letterario al quotidiano \"Le Devoir\" di Montr\u00e9al. Collaborando a \"Le Devoir\" contribuisce a far conoscere in Qu\u00e9bec la letteratura anglo-canadese e la letteratura statunitense, sino ad allora ignorate. Nel 1957 il Canada crede necessaria la creazione di un \"Consiglio delle Arti\" al fine di favorire nel paese l'emergere dell'idea di una cultura nazionale. Nel 1967 diventa capo del \"Service des Lettres et de l'\u00c9dition\" e direttore associato del \"Consiglio delle Arti\" del Canada. In questi anni molti scrittori quebecchesi rifiutano di ricevere il premio del Governatore Generale. Assai difficile \u00e8 gestire un tale organismo in un simile clima politico. Un'organizzazione clandestina, la \"FLQ\" (\"Front de Lib\u00e9ration du Qu\u00e9bec\"), fondata nel 1963, conduce da tempo una campagna terroristica a base di attentati dinamitardi in nome della causa di un Qu\u00e9bec indipendente e socialista. Il 5 ottobre una cellula del \"Front de Lib\u00e9ration du Qu\u00e9bec\" sequestra a Montr\u00e9al il diplomatico britannico James Cross. Il 10 ottobre i terroristi passano nuovamente all'attacco con il sequestro di Pierre Laporte, Ministro del Lavoro nel governo provinciale. Uno stato di vero e proprio panico si diffonde in Qu\u00e9bec. Nonostante ci\u00f2, il \"Consiglio delle Arti\" riesce a sopravvivere.\nKattan cerca di difendere l'integrit\u00e0 e la nobilt\u00e0 della letteratura; si oppone al clericalismo e all'anti-clericalismo; si batte affinch\u00e9 due scrittori, Fran\u00e7ois Hertel e F\u00e9lix-Antoine Savard siano riconosciuti senza tener conto dei loro rapporti con la Chiesa cattolica. Collabora ad un gran numero di riviste: \"Libert\u00e9\", \"Canadian Literature\" (Vancouver), \"Maclean\", \"Tamarack Review\" (Toronto), \"La Quinzaine litt\u00e9raire\" (Paris), \"Les lettres nouvelles\", \"Cit\u00e9 libre\", \"Voix et Images\", \"La Presse\", \"\u00c9tudes litt\u00e9raires\", \"\u00c9crits du Canada fran\u00e7ais\"; ed inoltre collabora a delle stazioni radiofoniche di diversi paesi. Pi\u00f9 tardi, Kattan lascia il Consiglio delle Arti per divenire professore associato del dipartimento di studi letterari dell'Universit\u00e0 del Qu\u00e9bec a Montr\u00e9al. Tale occupazione gli permette di portare avanti il suo sogno, \"S'exprimer comme \u00e9crivain et servir la litt\u00e9rature\"\" (It. \"\"Esprimersi come scrittore e servire la letteratura\").\nLo sviluppo della carriera letteraria.\nKattan ha fatto numerosi viaggi: nel Nord America, nel Sud America, in Europa, in Africa e in Asia, dove ha partecipato a dei convegni. Riceve il \"Premio France-Canada\" per il suo primo saggio \"Le r\u00e9el et le th\u00e9\u00e2tral\", pubblicato a Montr\u00e9al nel 1971, e in seguito tradotto in arabo dalla poetessa libanese Sabah el-Kharrat Zwein, sintesi di una triplice esistenza, nel quale scrive la sua visione dell'Oriente e quella dell'Occidente, evocando tutte le dimensioni della vita: il rapporto tra uomo e donna, il potere e la potenza, l'arte e la vita, l'individuo ed il gruppo. \"Le r\u00e9el et le th\u00e9\u00e2tral\" nasce sotto forma di articolo che lo scrittore invia alla \"Nouvelle revue fran\u00e7aise\". Dopo aver letto tale articolo, Jean Grosjean, uno dei direttori della rivista, che \u00e8 anche poeta e traduttore della Bibbia, contatta lo scrittore e lo invita a scrivere un saggio. Ed \u00e8 cos\u00ec che nasce la sua prima opera critica, che \u00e8 per lui un modo per affermare la sua decisione di fare del francese la sua propria lingua. Nel 1975 pubblica il suo primo romanzo, \"Adieu Babylone\", racconto della sua infanzia, tradotto in arabo, che ha ricevuto un grande successo, in particolar modo in Francia.\nNel 1994 diventa membro del \"Consiglio delle Arti\" della Comunit\u00e0 Urbana di Montr\u00e9al. Dal 1994 al 1996 \u00e8 Presidente del \"Premio letterario di Ville-Marie\". Na\u00efm Kattan ha ricevuto le onorificenze di ufficiale dell'Ordine del Canada, cavaliere dell'Ordine del Qu\u00e9bec e \"Ufficiale delle Arti e delle lettere di Francia\". \u00c8 stato inoltre membro della Societ\u00e0 regale del Canada e dell'Accademia delle Lettere del Qu\u00e9bec. Le attivit\u00e0 di Na\u00efm Kattan, nel loro insieme, costituiscono la proiezione dell'immagine dello scrittore che \u00e8 anche amministratore, due occupazioni considerate da alcuni come difficili da conciliare, ma secondo Louise Gauthier, abilmente associate da Kattan.\nLa letteratura secondo Kattan.\nNa\u00efm Kattan, \u00e8 autore di romanzi, novelle, saggi e critiche ed \u00e8 inoltre autore di pi\u00e8ces teatrali come \"La Discr\u00e9tion et autres pi\u00e8ces\". Non cerca di teatralizzare il reale, come \u00e8 stato fatto in Occidente, ma\nRagion per cui nei suoi romanzi e nelle sue novelle si susseguono pagine fitte di dialoghi:\nDue sono i generi che non ha utilizzato: la poesia e la letteratura infantile:\nLa sua opera, tradotta in diverse lingue, \u00e8 celebrata ovunque, perch\u00e9 universale. Difatti i temi ricorrenti sono: i problemi della vita collettiva ed individuale, l'adattamento a dei nuovi ambienti, l'incontro tra culture molto diverse. Allergico ai ghetti, a partire dalla sua infanzia, Na\u00efm Kattan \u00e8 stato sempre attirato dagli \"altri\", e gli \"altri\" nella sua citt\u00e0 erano i musulmani:\nRiprendendo una formula di Gaston Miron che diceva che un amore non nega un altro amore, ma lo integra e lo contiene, Na\u00efm Kattan afferma che una cultura non nega l'altra. Le sue culture non si fanno concorrenza:\nLo scrittore si interroga sul destino dei suoi personaggi, abitanti di un universo che \u00e8 alle volte drammatico e oscuro. Spesso gli \u00e8 stata posta la domanda \"Signor, Kattan, nella sua vita lei va incontro agli altri, lei \u00e8 cortese, sorride alla gente, mentre nei suoi romanzi e nelle sue novelle ci sono molte cose che non vanno, che non funzionano. Perch\u00e9?\"\", a cui ha sempre risposto:\nInoltre la sua opera \u00e8 anche celebrazione dell'Amore e della Vita, vita che ha temuto di perdere durante la guerra:"}
{"id": "1653754", "revid": "599013", "url": "https://it.wikipedia.org/wiki?curid=1653754", "title": "Holger Hieronymus", "text": "Carriera.\nInizi\u00f2 a giocare nel TuS Hamburg all'et\u00e0 di sei anni, quindi passa all' per 75.000 marchi, nel 1979. L'anno seguente esord\u00ec in Bundesliga e gioc\u00f2 la finale della Coppa dei Campioni persa contro il Nottingham Forest allo Stadio Santiago Bernab\u00e9u il 28 maggio 1980. L'Amburgo ottenne due volte la posizione di vicecampione nei due anni seguenti tanto che Hieronymus vinse il suo primo trofeo nel 1982 quando la squadra vinse il campionato. In quell'anno perse anche la finale della Coppa UEFA contro il IFK G\u00f6teborg allenato da Sven-G\u00f6ran Eriksson.\nNel 1983 rivinse la Bundesliga e agguant\u00f2 la Coppa dei Campioni persa tre anni prima battendo in finale, ad Atene, la .\n nel 1985, a 26 anni, dopo 121 partite giocate in Bundesliga arricchiti da 7 gol, sempre con la maglia dell'Amburgo.\nCon la Nazionale ha giocato dal 1981 al 1982 in tre occasioni, "}
{"id": "1653761", "revid": "66387", "url": "https://it.wikipedia.org/wiki?curid=1653761", "title": "Revolutions per minute", "text": ""}
{"id": "1653763", "revid": "93556", "url": "https://it.wikipedia.org/wiki?curid=1653763", "title": "Convictolitave", "text": "L'ascesa di Conictolitave alla magistratura suprema, avvenuta nel 52 a.C. anche con l'avallo di Cesare, si riveler\u00e0 decisiva nel determinare la defezione degli Edui mentre Cesare era impegnato nelle fasi dell'assedio di Gergovia. \nControversia con Coto.\nDopo la battaglia di Avarico Cesare, nonostante il successo, si trova in una situazione di estrema difficolt\u00e0: le file della rivolta guidata da Vercingetorige si ingrossano, mentre gli Edui, tradizionali alleati dei Romani, sono sull'orlo di una guerra civile: l'unica magistratura suprema, di natura elettiva, \u00e8 contesa tra Convictolitave e Coto, ciascuno convinto della legittimit\u00e0 della propria investitura e sostenuto in armi dalla propria fazione. \nLa profonda spaccatura, che attraversa anche il senato, costringe Cesare a lasciare momentaneamente le operazioni per intervenire di persona a dirimere la contesa. \nLa sua decisione sar\u00e0 ispirata al ripristino della legalit\u00e0: la nomina di Convictolitave, conforme alla tradizione in quanto sancita dai sacerdoti, viene convalidata; Coto sar\u00e0 invece convinto a deporre le armi.\nEmessa la sentenza Cesare esorta gli Edui a spedirgli rapidamente tutta la cavalleria e diecimila fanti, con cui istituire alcune guarnigioni a protezione del vettovagliamento.\nFine della confederazione edua.\nMa l'intervento di Cesare non varr\u00e0 ad impedire la defezione dei preziosi alleati: nel giro di qualche settimana, Convictolitave, secondo le parole di Cesare corrotto dal denaro, spinger\u00e0 gli Edui, divisi ed esitanti, a passare al fianco di Vercingetorige. \nContemporaneamente si registra la ribellione di altri popoli della confederazione edua, come Parisii e Senoni, che inducono Cesare a inviare Labieno a ristabilire l'ordine con quattro legioni.\nQuesta serie di eventi sancisce la fine della confederazione alleata dei Romani e il declassamento della potenza degli Edui. La conseguenza sar\u00e0 il quasi totale isolamento di Cesare, che in Gallia potr\u00e0 contare sul solo appoggio di Remi e Lingoni. \nAl contempo Vercingetorige, nonostante la recente sconfitta di Avarico, si trova all'apogeo del suo prestigio.\nLe sorti della guerra sembrano sul punto di decidersi ma sar\u00e0 Cesare a volgerle a proprio favore nello scontro decisivo che si terr\u00e0 ad Alesia nell'autunno di quell'anno."}
{"id": "1653766", "revid": "167080", "url": "https://it.wikipedia.org/wiki?curid=1653766", "title": "Convittolitave", "text": ""}
{"id": "1653769", "revid": "713168", "url": "https://it.wikipedia.org/wiki?curid=1653769", "title": "Principe del Brasile", "text": "Il principe del Brasile (in portoghese: \"pr\u00edncipe do Brasil\") era un titolo usato nel regno del Portogallo e conferito all'erede della Casa Reale di Braganza. \nIl titolo fu creato da Giovanni IV di Portogallo il 27 ottobre 1645 per suo figlio il principe Teodosio di Braganza, poco dopo l'indipendenza dal governo spagnolo. Durante il periodo dal 1645 al 1822, il titolo fu conferito sempre all'erede presuntivo al trono, che riceveva inoltre il titolo di duca di Braganza. Nel 1750, quando l'allora principe del Brasile sal\u00ec al trono come Giuseppe I di Portogallo, egli concesse il titolo principesco (ma non quello di duca di Braganza) alla figlia Maria, la futura Maria I di Portogallo, supponendo di non riuscire ad avere figli maschi, come in effetti fu. Nel 1760, quando Maria spos\u00f2 l'Infante Pietro, questi divenne Principe del Brasile. \nIl modo in cui il titolo \u00e8 stato trasmesso \u00e8 molto simile a quanto avviene in Inghilterra per il titolo di duca di Cornovaglia e di Rothesay: il presunto erede al trono riceveva il titolo al momento dell'ascesa paterna come sovrano, o se il titolo era vacante, alla nascita; l'erede del principe del Brasile prendeva il titolo di principe di Beira e duca di Barcelos. \nQuando il Brasile entr\u00f2 a far parte del Regno Unito di Portogallo, Brasile e Algarve, il titolo mut\u00f2 in \"principe reale del Regno Unito di Portogallo, Brasile e Algarve\". Quando il Brasile divenne indipendente nel 1822, il titolo divenne principe imperiale del Brasile e venne utilizzato dalla casa imperiale del Brasile, conferendolo a tutti i figli di Pietro I del Brasile. L'indipendenza del Brasile costrinse il Portogallo a cambiare ancora una volta il titolo dell'erede presuntivo, questo trasformandolo in principe reale di Portogallo."}
{"id": "1653770", "revid": "599013", "url": "https://it.wikipedia.org/wiki?curid=1653770", "title": "Roberto Mantovani", "text": ""}
{"id": "1653778", "revid": "767487", "url": "https://it.wikipedia.org/wiki?curid=1653778", "title": "Roberto Mantovani (geologo)", "text": "Biografia.\nNacque nell'allora Ducato di Parma e Piacenza da Timoteo Mantovani, che mor\u00ec sei mesi dopo la nascita di Roberto, e da Luigia Ferrari. Venne aiutato negli studi da don Pietro Bellati, un sacerdote che insegnava presso gli ospizi civili di Parma, il quale lo fece entrare come convittore alla regia Scuola di musica di Parma dove studi\u00f2 con Giuseppe Del Majno. Consegu\u00ec il diploma onorifico in violino nell'agosto 1872 e complet\u00f2 da autodidatta l'istruzione nelle discipline scientifiche e la conoscenza delle lingue straniere.\nDopo il servizio militare (1874), nel 1877 part\u00ec per una tourn\u00e9e in alcune colonie francesi, e nel giugno 1878 giunse a R\u00e9union, un'isola vulcanica posta nell'oceano Indiano a est del Madagascar. Rimase a Saint-Denis (Riunione), capitale di R\u00e9union, dove svolse la professione di insegnante di musica e divenne console onorario italiano. Nel 1880 spos\u00f2 Anna Piet, figlia di un facoltoso farmacista locale, da cui ebbe numerosi figli.\nLa crisi economica dell'isola della Riunione, seguita all'apertura del Canale di Suez, spinse Mantovani a trasferirsi dapprima alle Mauritius (1893), e successivamente dal 1899 a Saint-Servan-sur-Mer, nel nord della Francia. Fino al 1910 riprende a dare lezioni di musica, esegue concerti e pubblica dei lavori in cui espone la sua teoria sulla espansione della Terra, ossia l'ipotesi che la Terra si dilati a causa delle leggi generali dell'universo. Non \u00e8 noto cosa abbia fatto nel periodo compreso fra il 1910 e il 1924, se si eccettua la pubblicazione di un trattato di tecnica violinistica nel 1922. Si suppone sia tornato a R\u00e9union negli anni precedenti la Prima guerra mondiale, e che vi sia rimasto fino ai primi anni '20. In ogni modo, nel 1924 era a Parigi e divenne socio della \"Soci\u00e9t\u00e9 g\u00e9ologique de France\" dietro presentazione di Pierre-Marie Termier (1859-1930) e Paul Lemoine. Fu un articolo di Jacques Bourcart ad attirare l'attenzione della comunit\u00e0 scientifica internazionale su Mantovani, il quale venne citato da Wegener come autore di ipotesi simili alle sue\nNel 1930 Roberto Mantovani pubblica il suo ultimo lavoro, in francese ma stampato in Italia, dedicato all'ambasciatore d'Italia a Parigi, il conte Gaetano Manzoni. Mor\u00ec a Parigi tre anni dopo."}
{"id": "1653785", "revid": "547992", "url": "https://it.wikipedia.org/wiki?curid=1653785", "title": "Amaro Cora", "text": "L'Amaro Cora \u00e8 un amaro italiano prodotto dalla ditta Bosca di Canelli.\nCaratteristiche.\nL'amaro Cora \u00e8 ottenuto sia dall'infusione che dalla distillazione di diversi tipi di erbe aromatiche. Si presenta di colore ambrato con gradazione alcolica del 26%.\nPromozione.\nNegli anni trenta sono celebri i cartelloni pubblicitari disegnati da Mario Gros evidenziati dalla famosa spirale rossa. Spirale rossa, tuttavia, che fu pensata e realizzata non da Gros ma da Nicolay Diulgheroff.\nL'amaro Cora comparve in alcuni spot di \"Carosello\", nei quali gli attori Gaia Germani e Giulio Bosetti impersonavano due coniugi che alla fine di ogni litigio facevano pace bevendo l'amaro Cora, mentre in sottofondo si sente la musica della canzone \"Amorevole\", cantata da Nicola Arigliano ma con la prima parola cambiata in \"Amarevole\", che era allora lo slogan pubblicitario del liquore."}
{"id": "1653791", "revid": "124229092", "url": "https://it.wikipedia.org/wiki?curid=1653791", "title": "Processo di cognizione", "text": "In diritto il processo di cognizione o processo cognitivo pu\u00f2 essere definito come quel giudizio in cui il giudice \u00e8 chiamato ad accertare la situazione di fatto esistente tra le parti in controversia, ad individuare la norma giuridica che deve essere applicata nella fattispecie e a decidere con sentenza, definendo la questione sorta.\nSi parla di processo di cognizione per indicare l'attivit\u00e0 con cui si accertano le condizioni ed i presupposti di diritto e di fatto per pervenire all'accoglimento o al rigetto della domanda, con valutazioni che vengono accertate attraverso le prove.\nCon il processo di cognizione l'attore chiede al giudice di affermare la situazione di diritto esistente tra le parti, cio\u00e8 di accertare i fatti e applicare le norme giuridiche per risolvere il contrasto con il convenuto.\nPresupposti.\nNormalmente il diritto sostanziale, che si occupa di stabilire le regole sulle possibili relazioni che si creano fra i membri di una societ\u00e0, trova una sua automatica applicazione, nel senso che i soggetti, di solito, si adeguano ad esso spontaneamente. Quando ci\u00f2 non accade e si verifica una violazione delle norme sostanziali, allora interviene l'attivit\u00e0 giurisdizionale, che si esercita attraverso un procedimento denominato processo.\nIn Italia.\nIl processo di cognizione si differenzia in genere a seconda del tipo di tutela richiesta: civile, penale, amministrativa, tributaria.\nL'attivit\u00e0 di cognizione in senso proprio investe sempre l'attivit\u00e0 del giudice, sia esso statale che privato (arbitro), in quanto diretta al necessario e preliminare accertamento dei fatti, con la conseguenza che molte di queste regole sono applicate per rinvio anche nel processo amministrativo e tributario, nell'arbitrato e nei procedimenti speciali a seguito delle opposizioni.\nPrincipi generali.\nIl processo \u00e8 un procedimento caratterizzato al suo interno da alcuni principi fondamentali:\nPreliminarmente, riguardo al principio del diritto all'azione la tutela giurisdizionale \u00e8 garantita dall comma 1 dell'art. 24 della Costituzione afferma che:\nQuesto significa che lo Stato \u00e8 obbligato ad approntare una tutela giurisdizionale a difesa di quei diritti attribuiti ai cittadini attraverso le norme di diritto sostanziale. Ma significa, anche, che il cittadino pu\u00f2 utilizzare o meno tale tutela, oppure pu\u00f2 rivolgersi alla tutela privata, ossia all'arbitrato.\nIl principio della terziet\u00e0 del giudice significa che questi deve essere indipendente da qualsiasi altro potere statale e deve essere terzo anche rispetto alle parti in causa. Per questo motivo il giudice deve essere imparziale, cio\u00e8 non deve essere legato da interessi personali con nessuna delle parti in causa. Egli deve inoltre limitarsi a quanto richiesto dalle parti, nel senso che i suoi poteri decisori non possono andare oltre l'oggetto della domanda, cos\u00ec come definita dalle parti negli atti introduttivi (citazione e comparsa di risposta).\nIl principio del contraddittorio, dispone che le parti che siano messe in grado di partecipare al processo a parit\u00e0 di condizioni, di potersi difendere e di poter provare quanto affermano.\nIl principio di effettivit\u00e0 della tutela obbliga lo Stato ad approntare una tutela cautelare ed una tutela esecutiva. La prima deve evitare che il decorso del tempo possa impedire l'utilit\u00e0 pratica del ricorso all'attivit\u00e0 giudiziaria; la seconda deve garantire l'esecuzione concreta di una obbligazione.\nIl processo civile.\nIl processo civile prevede generalmente tre grandi aree:\nTale tipo di processo \u00e8 disciplinato dal codice di procedura civile italiano al \"Libro II\";in particolare sono trattate le regole predisposte per il procedimento davanti al Tribunale (Titolo I del Libro II) o davanti al Giudice di Pace (Titolo II del Libro II), incluse quelle che si applicano alle controversie in materia di lavoro (Titolo IV del Libro II), e quelle che si applicano alle impugnazioni (Titolo III del Libro II)."}
{"id": "1653795", "revid": "118653073", "url": "https://it.wikipedia.org/wiki?curid=1653795", "title": "Principe di Portogallo", "text": "Il titolo di principe di Portogallo fu creato da Edoardo del Portogallo perch\u00e9 ne fosse insignito l'erede al trono: il primo ad usare il titolo fu suo figlio Alfonso, poi Alfonso V e l'ultimo Teodosio di Braganza, figlio di Giovanni IV del Portogallo. Nel 1645, in seguito al mutamento di dinastia regnante, per dare un segno di cesura col passato, l'erede al trono inizi\u00f2 a portare il titolo di principe del Brasile."}
{"id": "1653796", "revid": "1924342", "url": "https://it.wikipedia.org/wiki?curid=1653796", "title": "Yeah! (Usher)", "text": "Yeah! \u00e8 una canzone Crunk &amp; B prodotta da Lil Jon e scritta dai compositori statunitensi Sean Garrett, Patrick J. Que Smith, Ludacris, Robert McDowell e James Elbert \"LRoc\" Phillips e LaMarquis Jefferson, ed eseguita da Usher per il suo quarto album, \"Confessions\", del 2004. La canzone figura la collaborazione del produttore Lil Jon e del rapper Ludacris.\nIl brano \u00e8 stato pubblicato come singolo traino dell'album all'inizio del 2004, ed ha raggiunto la vetta della \"Billboard\" Hot 100, dove \u00e8 rimasto per 12 settimane. \u00c8 andata altrettanto bene nel mercato internazionale, anche nei paesi in cui Usher non era mai entrato in classifica, diventando nella maggior parte dei casi il singolo di pi\u00f9 grande successo dell'artista: \u00e8 arrivato al numero 1 di oltre 10 paesi. Il singolo \u00e8 stato certificato disco di platino in svariati paesi, e ha conquistato un Grammy Award alla miglior collaborazione con un artista rap e un MTV Video Music Awards come Best Male Video.\nComposizione e testo.\nNel 2003 era gi\u00e0 stato inciso molto materiale per l'album \"Confessions\". Quando Usher e l'allora presidente dell'Arista Antonio \"LA\" Reid hanno ascoltato insieme i pezzi, percepirono che l'album aveva bisogno di un gran pezzo dance da pubblicare come primo singolo, nonostante stessero gi\u00e0 pensando di pubblicare come possibile singolo \"Burn\" (uscito poi come secondo singolo). \u00c8 a quel punto che \u00e8 stato coinvolto nel progetto il produttore di Atlanta Lil Jon, il quale ha dichiarato: \"Usher aveva bisogno di un singolo. Avevano \"Burn\", \"Burn\" era fantastica, ma avevano bisogno di una prima traccia mostruosamente potente. A quel punto sono arrivato io\".\nLa produzione di Lil Jon ha conferito al brano un sound completamente diverso dai precedenti album di Usher. \"Yeah!\" \u00e8 diventato infatti un tipico esempio di crunk, o meglio ancora di crunk'n'b (un ibrido di crunk e R&amp;B), che miscela delle sonorit\u00e0 forti da \"dirty south\" con quelle tipiche della \"club dance\". Grazie a questo tipo di musicalit\u00e0 molto tagliente, il brano si distingue anche da gran parte dell'album di cui fa parte. La canzone \u00e8 stata composta nella scala di si bemolle maggiore. La parola \"yeah\" \u00e8 alla base di tutta la canzone: oltre ad essere ripetuta pi\u00f9 volte nel ritornello, introduce anche il brano all'inizio. Il testo vede il protagonista attratto da due donne: la sua ragazza ed un'altra che ha appena conosciuto, e si chiede se \u00e8 capace di portarsi a casa la nuova conquista. Il pezzo si conclude con un ponte rap eseguito da Ludacris.\nInizialmente il beat di \"Yeah!\" era diverso. Lil Jon stava da mesi lavorando a vari progetti, tra cui i nuovi album di Mystikal e Petey Pablo. Dopo aver composto il beat per una canzone di Pablo, pensava che questa composizione non sarebbe stata pi\u00f9 usata, e cos\u00ec l'ha spostata verso il progetto di Usher. Pablo \u00e8 poi tornato sui suoi passi, dopo essersi reso conto che quel beat avrebbe avuto molto successo, soprattutto presso i seguaci del \"dirty south\", cos\u00ec \u00e8 stato usato per il suo singolo di successo \"Freak-A-Leek\", mentre Lil Jon si \u00e8 rimesso al lavoro per comporre una nuova base musicale per \"Yeah!\". Successivamente il produttore ha riusato il beat di \"Freak-A-Leek\" per \"Goodies\" di Ciara.\nVideo.\nIl videoclip del brano \u00e8 stato diretto da Little X (gi\u00e0 regista di \"U Got It Bad\" e \"U Don't Have to Call\") ed \u00e8 stato girato in una galleria d'arte di Los Angeles in due giorni. Dopo aver ascoltato la traccia, il regista ha deciso di fare grande uso di raggi laser nel video, avendo percepito il brano come un raggio laser al primo ascolto. Little X ha preso ispirazione anche da un video del 1979 di Michael Jackson, Rock with You, che usava dei laser. Il video \u00e8 ambientato quasi interamente in un club, dove il cantante esegue una coreografia accompagnato da dei ballerini e dove, in altre scene, seduce due ragazze. Il protetto di Ludacris Chingy appare in un cameo alla fine del video, insieme al produttore Jazze Pha. Usher ha sviluppato da solo molte idee riguardo all'abbigliamento e ai passi di danza, alcuni dei quali prendono spunto da tipici balli giamaicani hip hop, diventati molto popolari anche negli USA.\nRiconoscimenti.\nIl singolo \u00e8 uno dei pi\u00f9 premiati nella carriera del cantante, avendo conquistato i premi pi\u00f9 prestigiosi del mondo della musica. Nel 2005 vinse il Grammy Award alla miglior collaborazione con un artista rap, insieme ad uno per \"My Boo\" nella categoria \"Best R&amp;B Performance by a Duo or Group With Vocals\". Il video del brano ha fatto vincere all'artista i suoi primi MTV Video Music Awards, in ben due categorie: Best Male Video e Best Dance Video; il video ha trionfato anche ai Soul Train Music Awards come Best R&amp;B/Soul or Rap Music Video. Ai Billboard Music Awards del 2004 il singolo ha conquistato due premi come Hot 100 Single of the Year e Hot 100 Airplay Single of the Year. Usher ha vinto un premio anche ai Source Hip-hop Music Awards, nella categoria R&amp;B/Rap Collabo of the Year, e ai Radio Music Awards, nella sezione Hip-hop Song of the Year. Il singolo ha poi conquistato due premi ai Teen Choice Awards, come Choice R&amp;B/Hip Hop Track e Choice Hook Up."}
{"id": "1653798", "revid": "767487", "url": "https://it.wikipedia.org/wiki?curid=1653798", "title": "Ovogenesi", "text": "L'ovogenesi (detta anche oogenesi) \u00e8 il processo di produzione delle cellule uovo femminili. Essa avviene nelle ovaie e si ripete con andamento ciclico (ciclo mestruale e in generale ciclo estrale per la maggior parte dei mammiferi placentati) per tutta la durata della fase di fertilit\u00e0 della femmina, che ha inizio con il menarca (la prima mestruazione) e termina con la menopausa. Il processo che porta alla maturazione dei follicoli ovarici, invece, \u00e8 chiamato follicologenesi.\nProcesso.\nNelle fasi iniziali dell'ovogenesi, cellule dette ovogoni vanno incontro a numerosi cicli di divisione mitotica e infine, tra il secondo e il quinto mese di vita intrauterina fetale, entrano in divisione meiotica, di carattere riduzionale, originando ovociti primari. Gli ovociti primari, per\u00f2, rimangono bloccati nella profase della prima divisione meiotica o meiosi I, fino al raggiungimento della pubert\u00e0.\nLa meiosi I \u00e8 detta di carattere riduzionale perch\u00e9 genera due cellule aploidi: l'ovocita secondario e il globulo polare primario. La meiosi II, equazionale, divide il globulo polare primario in due globuli polari secondari e l'ovocita secondario in un ovotidio e un terzo globulo polare secondario. Nel complesso, il processo d\u00e0 origine ad un ovotidio, che va in corso a maturazione, e a tre globuli polari, i quali sono pi\u00f9 piccoli di dimensioni rispetto all'ovotidio e hanno il solo scopo di permettere la meiosi; alla fine del processo essi vengono riassorbiti.\nIl globulo polare primario, pur avendo un corredo cromosomico aploide formato da cromosomi fratelli, non \u00e8 in grado di proseguire la meiosi e quindi di dividersi ulteriormente. Questo \u00e8 probabilmente imputabile all'incapacit\u00e0 della cellula ad organizzare un fuso meiotico funzionale in un citoplasma ridotto.\nNella specie umana.\nNella specie umana, la donna compie le prime fasi dell'ovogenesi quando \u00e8 ancora un feto di 2-5 mesi. Gli ovociti I prodotti resteranno congelati fino alla pubert\u00e0. Raggiunta la maturit\u00e0 sessuale, ogni ventotto giorni avviene in genere una sola ovulazione, dopodich\u00e9, se non viene fecondato, l'ovulo \u00e8 espulso con la mestruazione. Finch\u00e9 non avviene la fecondazione da parte dello spermatozoo, l'ovocita primario svolge solo la meiosi I. Quando avviene la fecondazione, l'ovocita secondario porta a termine la meiosi II dando origine all'ovotidio. A questo punto si sar\u00e0 formato un secondo globulo polare, il quale si andr\u00e0 ad affiancare a quello derivato dalla prima divisione meiotica, e il nucleo aploide dell'ovotidio neoformato sar\u00e0 libero di fondersi con il nucleo aploide proveniente dallo spermatozoo fecondante.\nFin dalla nascita, una donna possiede dai seicentomila ai due milioni di ovociti immaturi; recenti pubblicazioni sembrano mettere in dubbio l'esistenza di un numero definito di ovociti al momento della nascita.\nA partire dalla pubert\u00e0 (menarca), fino alla menopausa, ogni ventotto giorni avviene l'ovulazione di un ovocita \"maturo\" (la maturazione completa avviene solo in caso di fecondazione). Nella vita, una donna produce approssimativamente dai 400 ai 500 ovociti maturi."}
{"id": "1653799", "revid": "33277", "url": "https://it.wikipedia.org/wiki?curid=1653799", "title": "Congregazione dei Chierici di San Viatore", "text": ""}
{"id": "1653800", "revid": "123694686", "url": "https://it.wikipedia.org/wiki?curid=1653800", "title": "IC 342", "text": "IC 342 (noto anche come C 5) \u00e8 una galassia a spirale di forma intermedia tra la classificazione di Galassia spirale barrata e non barrata, situata nella costellazione della Giraffa. \u00c8 posta vicino al disco galattico dove l'oscuramento causato dalle polveri rende difficile la sua osservazione.\nOsservazione.\nSi presenta in un piccolo telescopio come una macchia chiara grosso modo circolare, in una zona povera di stelle; l'unica stella appariscente \u00e8 la , di terza magnitudine, posta circa 8 gradi ad ovest. La galassia \u00e8 alla portata di strumenti amatoriali, mentre i suoi bracci sono visibili ad ingrandimenti maggiori.\nStoria delle osservazioni.\nA causa della zona di evitamento galattica, che spingeva gli astronomi a dedicare pochi studi alla distribuzione della galassie, questa galassia fu scoperta solo di recente, nel 1895. Inoltre, la galassia si trova lontana dall'eclittica e dunque quella parte di cielo non era studiata per la ricerca di nuove comete.\nCaratteristiche.\nIC 342 \u00e8 una delle due galassie pi\u00f9 brillanti nel gruppo di galassie di Maffei 1 uno dei gruppi di galassie pi\u00f9 vicini al gruppo locale a cui appartiene la nostra Via Lattea; la sua distanza \u00e8 stimata sui 10 milioni di anni luce. La sua forma ricorda bene quella delle galassie M74, nei Pesci e M101, nell'Orsa Maggiore; anche come dimensioni apparenti, si trova tra le due galassie. Il suo nucleo si presenta molto brillante con stelle di grande massa molto giovani, segno che ci fu in passato un fenomeno di starburst; lungo i bracci sono presenti notevoli regioni HII, in cui la formazione stellare \u00e8 molto intensa.\nL'astronomo Edwin Hubble in principio sostenne che appartenesse al Gruppo Locale, mentre in seguito venne l'appartenenza al gruppo di galassie di Maffei 1.\nIC 342 presenta un nucleo H II."}
{"id": "1653806", "revid": "1005847", "url": "https://it.wikipedia.org/wiki?curid=1653806", "title": "Vittorio Bardini", "text": "Biografia.\nNato nel 1903 a Sovicille in provincia di Siena, Vittorio Bardini entr\u00f2 a far parte del Circolo giovanile socialista nel 1919, a soli sedici anni. Fra i fondatori del Partito comunista senese, nel 1921 fu arrestato per la prima volta a seguito degli scontri fra militanti comunisti e fascisti durante l'assalto di questi ultimi alla Casa del popolo di Siena. Nel giugno 1922, Bardini divenne segretario della Federazione giovanile dei comunisti di Siena e nel 1925 segretario della Federazione provinciale comunista di Siena.\nNel 1927 egli fu arrestato, processato e condannato dal Tribunale speciale per la difesa dello Stato ad otto anni di reclusione per attivit\u00e0 comunista. Amnistiato nel 1932, oper\u00f2 in semiclandestinit\u00e0 e fu di nuovo arrestato e recluso per due mesi nel 1934. L'anno successivo Bardini espatri\u00f2 prima in Svizzera, poi in Francia; di qui and\u00f2 a Mosca, dove frequent\u00f2 i corsi della scuola leninista. Nel novembre 1936, egli si trasfer\u00ec in Spagna, dove combatt\u00e9 col grado di tenente di artiglieria presso la XII Brigata Internazionale, Batteria \"Gramsci\" fino al febbraio 1939. Qui ferito, venne internato in Francia. Nel 1941 fu estradato in Italia e condannato a un anno di reclusione per avere combattuto in Spagna; l'anno successivo fu condannato a 5 anni di confino e trasferito nell'isola di Ponza. Rilasciato dopo il 25 luglio 1943, Bardini riprese l'attivit\u00e0 politica a Siena. Dopo l'8 settembre, egli si trasfer\u00ec a Firenze e divenne responsabile militare del PCI fiorentino. A Milano divenne responsabile militare del Partito per la Lombardia e comandante dei Gruppi di azione patriottica - GAP milanesi, ma fu arrestato il 14 febbraio 1944, deportato al Campo di concentramento di Mauthausen e condannato a morte. Partigiano, durante la Resistenza capo della Brigata Garibaldi di Milano.\nRientrato in Italia dopo la fine della guerra, nel giugno 1945 Bardini divenne segretario della Federazione provinciale del PCI di Siena, entr\u00f2 a far parte del Comitato centrale del PCI, rimanendovi fino al 1962 (dal X al XII congresso fu membro del Comitato centrale di controllo). Fu molto amico di Palmiro Togliatti e della di lui moglie Nilde Iotti.\nSposato con Arduina, vedova di un amico partigiano caduto in guerra, nel 1946, Bardini fu eletto all'Assemblea Costituente e nel Consiglio comunale di Siena. Nel 1948 divenne senatore, venendo eletto deputato nel 1958 e nel 1963. Dal 1948 al 1957 egli fu segretario della Federazione regionale toscana del PCI, nel 1951 fu eletto nel Consiglio comunale di Firenze, dove risiedette fino al 1957; negli anni settanta fu consigliere comunale a Siena. Nel 1975 gli venne attribuita, come riconoscimento civico, la medaglia d'oro dal \"Concistoro del Monte del Mangia\".\nMor\u00ec nel 1985. A lui \u00e8 dedicato un mezzobusto e una sala all'interno del Comune di Siena. Suo fratello Giovanni Bardini \u00e8 stato sindacalista della STEFER a Roma.\nOpere.\nTra i suoi scritti si ricordano:\nArchivio.\nIl fondo \"Bardini Vittorio\" \u00e8 stato donato dagli eredi dopo il 1988 all'Archivio Storico del Movimento Operaio Democratico Senese (ASMOS), appena fondato. Il fondo, ordinato secondo criteri essenzialmente cronologici e non ripartito per tipologia documentaria, \u00e8 dotato di inventario sommario a stampa."}
{"id": "1653813", "revid": "580", "url": "https://it.wikipedia.org/wiki?curid=1653813", "title": "Italo Bargagna", "text": "\u00c8 stato il primo sindaco di Pisa dopo la liberazione del 1944, rieletto alle elezioni del 1946.\nBargagna \u00e8 stato membro dell'Assemblea Costituente, eletto nella circoscrizione di Pisa per il Partito Comunista Italiano."}
{"id": "1653827", "revid": "93556", "url": "https://it.wikipedia.org/wiki?curid=1653827", "title": "Coto", "text": "L'aspirazione ad essere nominato alla magistratura suprema, ricoperta l'anno prima dal fratello Valeziaco, lo port\u00f2 in contrasto con Convittolitave, a sua volta assurto a quella carica per scelta dei sacerdoti, secondo l'usanza di quel popolo.\nLe tensioni e le divisioni che ne seguirono, anche all'interno del senato, divisero il popolo in due fazioni armate e lo portarono sull'orlo della guerra civile.\nL'intervento diretto di Cesare gli impose di deporre le armi in favore di Convictolitave, la cui nomina era avvenuta in conformit\u00e0 delle usanze edue.\nL'ascesa del rivale porter\u00e0 per\u00f2, nonostante l'avallo di Cesare, alla rottura della tradizionale alleanza con Roma e al passaggio degli Edui, al fianco dei ribelli di Vercingetorige "}
{"id": "1653829", "revid": "1598", "url": "https://it.wikipedia.org/wiki?curid=1653829", "title": "Palazzo Castrone-Santa Ninfa", "text": "Il Palazzo Castrone - Santa Ninfa si trova a Palermo a pochi passi dal piano della Cattedrale. Il palazzo \u00e8 uno dei pi\u00f9 pregevoli edifici del XVI secolo.\nDi particolare rilievo sono la facciata esposta sul \"Cassaro\", l'atrio con la loggia antistante il piano nobile ed una fontana marmorea attribuibile al Gagini raffigurante il mito di Perseo ed Andromeda.\nIl palazzo \u00e8 stato rimaneggiato dalla famiglia Castrone - una delle pi\u00f9 importanti di Palermo negli anni che vanno dal 1400 al 1700 - nel corso dei secoli a partire da un nucleo di fabbricati ai quali in seguito \u00e8 stato aggiunto il corpo principale del palazzo allineato al piano della Cattedrale ed a quello che da l\u00ec a poco sarebbe divenuto il cosiddetto \"Cassaro\" o \"Via Toledo\" cio\u00e8 quella strada rettilinea che congiunge la porta a mare della citt\u00e0 (Porta Felice) con quella a monte (Porta Nuova). \u00c8 detto anche Palazzo Santa Ninfa in quanto a fine Seicento, per tutto il Settecento e fino al 1820 transit\u00f2 in dote ai Giardina Marchesi di Santa Ninfa (TP), divenuti poi Principi di Ficarazzi (PA) per volont\u00e0 dell'Imperatore Filippo V di Spagna (alias Carlo III di Borbone, incoronato re di Sicilia nel 1735). Infatti la figlia di Don Giovanni del Castrone, Eleonora, spos\u00f2 Don Luigi Giardina e Massa Grimaldi, Marchese di Santa Ninfa. \nGran parte dell'edificio nel XIX secolo pass\u00f2 alla famiglia D'Onufrio che, in tempi recenti, si sono impegnati nel restauro. La prevista destinazione del Piano Nobile a sede del Museo Regionale del Gioiello Siciliano, in vista della quale l'edificio era stato interamente restaurato nel 2010 dagli architetti Fabia Adelfio ed Enrico Anello, sembra non avr\u00e0 pi\u00f9 luogo."}
{"id": "1653830", "revid": "123212119", "url": "https://it.wikipedia.org/wiki?curid=1653830", "title": "Bottega del macellaio", "text": "La Bottega del macellaio \u00e8 un'opera di Annibale Carracci, datata, su basi stilistiche, ignorandosene le circostanze di realizzazione, intorno al 1585.\nIl dipinto \u00e8 conosciuto anche come \"Grande macelleria\" per distinguerlo dalla tela di identico soggetto, ma di formato molto pi\u00f9 piccolo (e per questo a sua volta denominata anche \"Piccola macelleria\"), dipinta da Annibale all'incirca nello stesso periodo e conservata presso il Kimbell Art Museum, in Texas.\nStoria.\nLa notizia pi\u00f9 antica sulla \"Grande macelleria\" risale al 1627, quando il dipinto venne alienato dai Gonzaga (in occasione della vendita in blocco della loro straordinaria collezione di opere d'arte) al re d'Inghilterra Carlo I Stuart. Da allora la tela \u00e8 sempre rimasta sull'Isola.\nNulla si sa, pertanto, n\u00e9 su come l'opera sia entrata a far parte delle raccolte dei duchi di Mantova, n\u00e9 sulle circostanze della sua esecuzione.\nTuttavia, date le notevoli dimensioni della tela, insolite per un dipinto di genere, \u00e8 presumibile che essa sia il frutto di un'apposita commissione, piuttosto che il prodotto di un'autonoma iniziativa del pittore.\nA quest'ultimo proposito \u00e8 stata avanzata l'ipotesi che la tela sia stata commissionata dalla ricca famiglia bolognese dei Canobbi, dedita anche al commercio della carne. I Canobbi, infatti, furono i committenti del \"Battesimo di Cristo\", realizzato da Annibale tra il 1583 e il 1585 (quindi all'incirca nello stesso periodo di presumibile compimento della \"Macelleria\" di Oxford).\nL'ipotesi quindi \u00e8 che la tela della Christ Church Gallery fosse destinata ad una delle botteghe di questi mercanti oppure che fosse esposta nelle sale della corporazione bolognese dei beccai.\nRiferimenti iconografici e compositivi.\nIn questo dipinto Annibale si mostra a conoscenza delle prove di analogo soggetto, quasi coeve alla sua \"Macelleria\", quali la \"Fruttivendola\", del cremonese Vincenzo Campi, che fu tra i primi pittori italiani ad importare dai Paesi Bassi le invenzioni di Pieter Aertsen e del suo allievo Joachim Beuckelaer. Artisti che introdussero nella pittura di genere raffigurazioni piuttosto grandi di scene di cucina o di bottega, dove \u00e8 dato particolare risalto alle vivande: ortaggi, volatili, pesci e carni.\nAnnibale attinse anche da alcune composizioni di Bartolomeo Passarotti, presso il quale, forse, svolse un breve apprendistato.\nI riferimenti della \"Macelleria\" del Carracci, tuttavia, non si limitano solo a dipinti genere di analogo contenuto: sul piano compositivo, infatti, la grande tela di Oxford si rif\u00e0 alle scene con il \"Sacrificio di No\u00e8\" raffigurate da Michelangelo nella volta della Cappella Sistina e da Raffaello nelle Logge del Palazzo Apostolico. Opere che Annibale, pur non avendone ancora avuto visione diretta, probabilmente conosceva tramite incisioni (ad esempio quella di Marco Dente derivata dal \"Sacrifico di No\u00e8\" delle logge raffaellesche).\nL'assonanza tra alcune figure della \"Macelleria\" di Annibale e quelle delle scene dedicate a No\u00e8 da Michelangelo e Raffaello sembra evidente, come il macellaio in ginocchio, al centro della composizione, che si accinge a sgozzare un capretto, ripresa pressoch\u00e9 letterale della figura raffaellesca che sta compiendo la stessa azione. Anche il macellaio, in piedi al centro, davanti al banco, ha una posizione simile a quella di No\u00e8, dietro l'altare, nell'affresco di Michelangelo.\nDescrizione e stile.\nBench\u00e9 la \"Grande macelleria\" di Annibale abbia dei punti di contatto con i precedenti di analogo contenuto fiamminghi ed italiani, rispetto a questi presenta delle rilevanti discontinuit\u00e0.\nIn primo luogo, nella tela ora ad Oxford Annibale omette ogni elemento di trivialit\u00e0, o di greve comicit\u00e0, non di rado riscontrabili nei dipinti di genere dedicati alla raffigurazione di mestieri umili; al contrario egli descrive con assoluta chiarezza e spregiudicata verosimiglianza \u2013 quasi documentaristica \u2013 le attivit\u00e0 che si svolgono in una macelleria.\nLa rappresentazione \u00e8 obbiettiva e realistica. I beccai, al lavoro, sono estremamente spontanei e credibili; in primo piano, in basso, \u00e8 raffigurato il macellaio pronto a tagliare la testa ad un capretto e, vicino a lui, un altro personaggio cerca faticosamente di appendere un mezzano di vitello ad un gancio (lo sforzo \u00e8 evidenziato dalla torsione del busto e della testa). Al centro invece, un altro dei macellai dispone ordinatamente le bistecche di vitello sul banco. Completa il gruppo dei bottegai titolari l'uomo con il grembiule bianco, che regge la stadera con cui pesa la carne.\nNella composizione sono presenti anche una vecchia e una guardia svizzera. A differenza di quanto non sia per i macellai al lavoro, in queste figure sembra cogliersi un elemento grottesco, pi\u00f9 in linea con i precedenti e in specie con le opere del Passarotti. Non \u00e8 chiaro quale sia la funzione di questi personaggi, e in particolare dell'alabardiere, che \u00e8 dentro la bottega. Una spiegazione proposta \u00e8 che la presenza dei due alluda satiricamente alla severa proibizione, imposta a Bologna dal cardinale Gabriele Paleotti, di consumare carne durante la quaresima. La vecchia cliente sarebbe l\u00ec in quanto gli anziani erano esentati dal divieto, mentre la guardia vigila sul rispetto della prescrizione del Paleotti (resta per\u00f2 non chiarito il gesto dello svizzero che si fruga in tasca).\nCirca la composizione, la \"Grande macelleria\" ha vari elementi di originalit\u00e0: i bottegai all'opera sono raffigurati a figura intera\u00a0(mentre molte delle composizioni di analogo soggetto preferiscono la mezza figura) e sono disposti ordinatamente nello spazio della bottega (raffigurata dall'interno, elemento che il Carracci ha mutuato dagli affreschi vaticani di Michelangelo e Raffaello cui si \u00e8 ispirato anche per la disposizione degli astanti nello spazio).\nNel dipinto di Oxford, inoltre, vi \u00e8 equilibrio tra i protagonisti umani della scena e le vivande (in questo caso la carne), mentre, nelle composizioni di genere pur prossime alla tela carraccesca, queste ultime tendono ad assumere un ruolo dominante: \u00e8 la capacit\u00e0 del pittore di riprodurle con realismo e in grande variet\u00e0 e quantit\u00e0, l'effetto ricercato. Nella \"Macelleria\" di Annibale, diversamente, il fulcro del dipinto non \u00e8 tanto la raffigurazione della merce esposta in bottega (per quanto l'opera eccella anche in questo senso), quanto piuttosto il lavoro dell'uomo.\nE per quest'aspetto, forse, Annibale potrebbe aver avuto in mente alcune opere di Jacopo Bassano ove, parimenti (sia pure in dipinti che non sono propriamente pitture di genere), \u00e8 sottolineata la nobilt\u00e0 del lavoro degli umili.\nMolte sono state le interpretazioni proposte sulla tela, dirette a disvelarne un ipotetico significato allegorico o comunque un sottotesto implicito. Un'ipotesi particolarmente suggestiva in questo senso \u00e8 che i macellai all'opera nella bottega siano in realt\u00e0 i tre Carracci (aiutati da un garzone/allievo), nella cui famiglia di provenienza la professione del beccaio era praticata, e che il forte naturalismo dell'opera simboleggi e rivendichi il programma di rinnovamento della pittura da loro propugnato. Tesi forse affascinante, ma, pur sostenuta da uno studioso di grande valore come Martin, probabilmente priva fondamento."}
{"id": "1653831", "revid": "124123", "url": "https://it.wikipedia.org/wiki?curid=1653831", "title": "Ryan Lang", "text": "Carriera.\n\u00c8 alto 180\u00a0cm per 91\u00a0kg di peso. Esord\u00ec nella NCAA con la University of Alaska-Fairbanks nella stagione 2000-01 con 32 presenze e 3 gol. Dopo 4 stagioni pass\u00f2 nella ECHL con i Charlotte Checkers (69 presenze e 13 gol). L'anno successivo pass\u00f2 agli Augusta Lynx, totalizzando in due stagioni 123 punti in 134 partite disputate; nello stesso periodo trascorse due brevi periodi in prestito nella American Hockey League con i Portland Pirates, e con i Providence Bruins, totalizzando 8 presenze e 3 punti.\nNel 2007 approd\u00f2 in Italia con la maglia dell'Hockey Club Alleghe, concludendo la stagione con 22 punti in 31 apparizioni. Dopo una sola stagione fece ritorno in Nordamerica in ECHL con la maglia dei Florida Everblades dal 2008 al 2010. Trascorse l'ultima stagione della propria carriera nei Paesi Bassi con l'Eindhoven Kemphanen."}
{"id": "1653834", "revid": "1833487", "url": "https://it.wikipedia.org/wiki?curid=1653834", "title": "Salvatore Boccaccio", "text": "Biografia.\nNacque da Paolo e da Marcella Montalesi. La sua infanzia fu condizionata non poco dalle difficolt\u00e0 provocate dalla seconda guerra mondiale e dalla prematura scomparsa dell'unica sorella, Maria Fausta, di appena cinque anni. Fu assiduo chierichetto nella sua parrocchia di Sant'Agostino in Campo Marzio, dove ricevette i sacramenti dell'iniziazione cristiana.\nIntuita la chiamata al sacerdozio, con grande sforzo economico della famiglia inizi\u00f2 nel 1950 la formazione nel Pontificio Seminario Romano, prima al Seminario minore per gli studi del ginnasio liceo, e in seguito al seminario maggiore. Fu alunno della Pontificia Universit\u00e0 Lateranense, ove consegu\u00ec brillantemente il baccellierato in filosofia e la laurea in teologia, con un dottorato di ricerca in sociologia religiosa.\nMinistero presbiterale.\nVenne ordinato presbitero a Roma il 9 marzo 1963 nella Basilica lateranense dal cardinale pro-vicario Luigi Traglia, iniziando subito il suo ministero pastorale nel clima generato dal Concilio Vaticano II in pieno svolgimento. Cosciente della chiamata universale alla santit\u00e0, e volendo impegnarsi in maniera particolare a diffonderne la consapevolezza, si ascrisse tra i primi tra gli \"Apostolici Sodales\" fondati dal servo di Dio mons. Guglielmo Giaquinta all'interno del \"Movimento Pro Sanctitate\".\nDal 1963 al 1968 fu viceparroco nella parrocchia di San Giovanni Battista de Rossi, una comunit\u00e0 di oltre 35.000 abitanti, dove inizi\u00f2 un'attenta pastorale accanto ai baraccati e ai diseredati. Dal 1968 al 1973, sempre come viceparroco, svolse il suo ministero nella parrocchia dei Santi Protomartiri romani, a poche centinaia di metri dal Vaticano, in un ambiente culturalmente affascinante. Dal 1973 al 1978, svolse il suo ministero nella parrocchia di Sant'Ilario, nella borgata Palmarola, complesso abusivo di oltre 15.000 abitanti.\nNel periodo 1968-1973, in pieno periodo di contestazione, fu insegnante di religione nel Liceo Castelnuovo, dove, dialogando con gli studenti, pot\u00e9 avviare una grande comunit\u00e0 giovanile. Dal 1975 al 1983 fu delegato dal cardinale vicario per l'Universit\u00e0 Cattolica del Sacro Cuore. Dal 1978 al 1983, accanto a Mons. Davide Bianchi, fu responsabile dell'Opera Romana Pellegrinaggi, incarico dove mise in evidenza le sue non comuni doti organizzative e la grande capacit\u00e0 di rapporti umani. Nel 1983 fu nominato parroco della parrocchia di Santa Brigida, che guid\u00f2 fino al febbraio 1986, quando fu trasferito alla guida della grande parrocchia di San Luca al Prenestino.\nMinistero episcopale.\nIl 29 ottobre 1987 venne eletto vescovo titolare di Ulpiana e assegnato quale vescovo ausiliare al settore nord di Roma, comprensivo di oltre un milione di abitanti. Il 7 dicembre 1987 ricevette l'ordinazione episcopale nella basilica lateranense, assieme agli altri due vescovi ausiliari di Roma nominati con lui, Giuseppe Mani e Luca Brandolini, per l'imposizione delle mani del cardinale Ugo Poletti, coadiuvato da Ennio Appignanesi, arcivescovo titolare di Lorium e vicegerente di Roma, e Plinio Pascoli, vescovo titolare di Suava ed ausiliare di Roma.\nIn quel periodo ebbe una assidua familiarit\u00e0 con san Giovanni Paolo II, che lo onorava di una particolare stima e di un cordialissimo affetto. Il 17 marzo 1992 venne nominato vescovo coadiutore della sede suburbicaria di Sabina-Poggio Mirteto, di cui divenne vescovo effettivo il 29 luglio dello stesso anno. Dal 1997 al 2008 fu assistente spirituale generale della Comunit\u00e0 Nuovi Orizzonti, fondata da Chiara Amirante. Dal 1998 fu chiamato ad essere membro della Congregazione delle cause dei santi, incarico nel quale cur\u00f2 importanti ponenze.\nLa stima dei confratelli vescovi lo volle per diversi mandati membro del consiglio permanente della Conferenza Episcopale Italiana e responsabile della Commissione sport, turismo e tempo libero della stessa. La stima di Giovanni Paolo II, confermata da Benedetto XVI, lo volle anche membro del Pontificio consiglio della pastorale per i migranti e gli itineranti. Il 9 luglio 1999 fu nominato vescovo della diocesi di Frosinone-Veroli-Ferentino, dove fece il suo ingresso il 3 ottobre successivo. Il 3 luglio 2008 la Santa Sede provvide alla nomina di mons. Ambrogio Spreafico a vescovo coadiutore della diocesi, nomina che mons. Boccaccio accolse come un dono prezioso.\nDopo un lungo periodo di sofferenza fisica vissuto con grande pazienza e senza mai risparmiarsi nel ministero, mor\u00ec nell'episcopio di Frosinone il 18 ottobre 2008, dopo aver ricevuto in piena coscienza i sacramenti. Nei giorni precedenti i funerali hanno sfilato davanti alla sua salma. Il 25 ottobre 2009 fu deposto nel monumento funebre voluto per lui nella cattedrale di Frosinone dal suo successore, mons. Ambrogio Spreafico. \nIncarichi.\nDal 1975 al 1983 fu delegato dal cardinale vicario per l'Universit\u00e0 Cattolica del Sacro Cuore. Parallelamente, dal 1978 al 1983, fu vicedelegato del cardinale Ugo Poletti per l'Opera Romana Pellegrinaggi. Giovanni Paolo II e Benedetto XVI lo vollero anche membro del Pontificio consiglio della pastorale per i migranti e gli itineranti. Fu anche membro della Congregazione delle cause dei santi e responsabile della Commissione sport, turismo e tempo libero della CEI.\nGenealogia episcopale.\nLa genealogia episcopale \u00e8:"}
{"id": "1653836", "revid": "116910489", "url": "https://it.wikipedia.org/wiki?curid=1653836", "title": "Anelito Barontini", "text": "Biografia.\nNel 1931 entra nel Partito Comunista d'Italia assumendo responsabilit\u00e0 a livello provinciale e poi regionale. Nel giugno del 1937 viene arrestato insieme a numerosi altri antifascisti e condannato presso il Tribunale speciale per la difesa dello stato a quattro anni di carcere.\nDopo la scarcerazione, avvenuta alla vigilia della guerra, torn\u00f2 a fare l'operaio alla Terni e divenne parte fondamentale nell'organizzazione degli scioperi del marzo '43 e del marzo '44.\nDopo l'8 settembre \u00e8 tra i primi organizzatori della Resistenza, assumendo incarichi importanti con il nome di battaglia di \"\u201cRolando\u201d\" e nell'agosto del 1944 venne nominato da C.L.N Commissario Politico della VI Zona operativa presso Genova. Nel novembre 1944 torn\u00f2 ad occuparsi della Val di Magra, e a Sarzana, fu lui il sindaco della Liberazione, il 23 aprile 1945.\nNel 1946 fu eletto deputato alla Costituente, e poi alla Camera dei deputati per tre legislature ed al Senato della Repubblica dal 1963 al 1968, ricoprendo, sino al 1971, anche un incarico politico come dirigente del PCI, occupandosi dell'amministrazione finanziaria del partito, ivi compresi i rapporti economici con il PCUS.\nA distanza di anni comparve il suo nome nel Dossier Mitrokhin con riferimento al nome in codice \"Klaudio\" e il suo ruolo nel trasferimento di fondi dal KGB al Partito Comunista italiano.\nNel 1970 torna a Sarzana come consigliere comunale e l'anno dopo diventa sindaco succedendo a Paolino Ranieri. Ancora in vita, la citt\u00e0 di Sarzana gli ha dedicato un complesso in cui sorge un centro sociale."}
{"id": "1653841", "revid": "36426", "url": "https://it.wikipedia.org/wiki?curid=1653841", "title": "Chiesa di San Teodoro (Roma)", "text": ""}
{"id": "1653842", "revid": "599013", "url": "https://it.wikipedia.org/wiki?curid=1653842", "title": "Manuel De Toni", "text": "Carriera.\nClub.\nDe Toni esord\u00ec con la maglia dell'Alleghe Hockey nella stagione 1994-1995 totalizzando una sola presenza. Vanta oltre 600 presenze in Serie A e oltre 300 punti raccolti. Dalla stagione 2011-2012 alla stagione 2014-2015 \u00e8 stato il capitano della formazione veneta.\nNazionale.\nDopo aver totalizzato presenze con le rappresentative giovanili De Toni esord\u00ec con la Nazionale italiana nel mondiale del 1999. Presenza fissa nelle successive edizioni della rassegna iridata, nel 2006 prese parte ai XX Giochi olimpici invernali di Torino. Dalla rassegna di Prima divisione vinta nel 2011 fino al campionato mondiale giocato in Finlandia e Svezia ricopr\u00ec il ruolo di capitano della selezione azzurra.\nVita privata.\nManuel De Toni \u00e8 figlio di Renato De Toni, giocatore dell'Alleghe e dell' tra gli anni sessanta e gli anni ottanta, e fratello minore di Milos, anch'egli con presenze in massima serie con la maglia alleghese."}
{"id": "1653845", "revid": "1372005", "url": "https://it.wikipedia.org/wiki?curid=1653845", "title": "Bruno di W\u00fcrzburg", "text": "Biografia.\nBruno era figlio del duca Corrado I di Carinzia e di Matilde di Svevia e quindi cugino per parte di padre dell'imperatore Corrado II. Il 22 marzo 1034 fu nominato dall'imperatore vescovo di W\u00fcrzburg. Egli aveva fama di persona molto colta e dot\u00f2 molte chiese di rendite attinte al proprio personale patrimonio. Fece costruire il duomo di San Kilian in W\u00fcrzburg: la costruzione ebbe inizio nel 1040 ed al suo interno fu sepolto poi egli stesso.\nNel 1042 si impegn\u00f2 a fondo al fine di ottenere la mano di Agnese di Poitou per l'imperatore Enrico III. Tre anni dopo segu\u00ec l'imperatore nella sua spedizione militare in Ungheria ma un incidente nel castello di Persenbeug, sul Danubio, gli fu fatale (il pavimento della sala ove stava a pranzo con l'imperatore ed altri dignitari sprofond\u00f2 ed egli ne riport\u00f2 cos\u00ec gravi ferite che ne mor\u00ec poco dopo): era in fatti in corso una cerimonia in cui Richlinda avrebbe ceduto i suoi possedimenti, ereditati dal marito Adalberone II di Ebersberg, al nipote Guelfo III. Nel crollo mor\u00ec, oltre a Bruno, la stessa Richilda e l'abate Altmann di Ebersberg.\nLa Chiesa cattolica lo ricorda il 27 maggio."}
{"id": "1653848", "revid": "889336", "url": "https://it.wikipedia.org/wiki?curid=1653848", "title": "Vincent Flemmi", "text": "Insieme al fratello Stephen e Whitey Bulger, fu complice di una serie di diversi crimini, operando nella cricca criminale Winter Hill Gang, negli anni sessanta e settanta. Flemmi fu arrestato nel 1969 e condotto in prigione; dieci anni dopo mor\u00ec in carcere per overdose."}
{"id": "1653857", "revid": "287204", "url": "https://it.wikipedia.org/wiki?curid=1653857", "title": "Nicola Fontanive", "text": "Biografia.\n\u00c8 figlio di Primo Fontanive, che da giocatore ha vestito a lungo la maglia dell'Alleghe tra gli anni Settanta e Ottanta, sedendo poi a pi\u00f9 riprese anche sulla panchina del sodalizio agordino. Anche i fratelli minori Diego e Davide hanno giocato in massima serie con la maglia dell'Alleghe.\nCarriera.\nClub.\nFontanive esord\u00ec in Serie A nella stagione 2002-03 con 3 presenze. Nella stagione 2010-2011 milit\u00f2 nella squadra dei Frisk Asker Ishockey, nel campionato di prima divisione norvegese. Fu cos\u00ec il primo hockeista italiano della storia a militare in questo campionato.\nDalla stagione 2011-2012 fece ritorno all'Alleghe Hockey. Nell'estate del 2013, in seguito alla mancata iscrizione in Elite.A del club veneto Fontanive firm\u00f2 con l'Hockey Milano Rossoblu.\nDopo due stagioni a Milano Fontanive torn\u00f2 a giocare in Veneto firmando un contratto con il Cortina.\nAl termine della stagione 2016-2017 ha annunciato il ritiro per trasferirsi con la famiglia a Cincinnati, dove la moglie lavora. Qui tutt'ora lavora come Personal Trainer. Nella stagione 2018-2019 ha fatto parte del coaching staff della come assistente allenatore.\nNazionale.\nDal 2003 al 2014 Fontanive rientr\u00f2 regolarmente nel giro della Nazionale italiana: prese parte a quattro mondiali di Prima divisione, Eindhoven 2005 (5 partite, 1 assist), Torun 2009 (5 partite, 3 gol e 3 assist), Budapest 2011 (4 partite, 1 assist) e Budapest 2013 (5 partite, 4 assist); mentre nel Gruppo A prese parte alle edizioni del 2006, del 2008, del 2010, del 2012 e del 2014. Nel mondiale giocato in Canada nel 2008 risult\u00f2 il top scorer del \"Blue Team\" con 2 gol e un assist, mentre nel mondiale tedesco del 2010 fu premiato come uno dei tre migliori giocatori italiani. Partecip\u00f2 inoltre alle Olimpiadi di Torino 2006 disputando 3 partite.\nDopo aver vestito per oltre dieci anni la maglia azzurra, nel mese di ottobre del 2014 ufficializz\u00f2 il suo addio alla Nazionale."}
{"id": "1653858", "revid": "1543377", "url": "https://it.wikipedia.org/wiki?curid=1653858", "title": "Tamburello a 3", "text": "Il tamburello a 3 o \"tamburello indoor\" \u00e8 una specialit\u00e0 di tamburello (sport).\nStoria.\nLa pratica di questa disciplina inizi\u00f2 in Italia nel 1934 e prima o durante le gare numerose erano le scommesse negli sferisteri dove celebri tamburellisti disputavano tornei. Nel 1987 al sistema dei tornei s'\u00e8 sostituito un campionato italiano per tamburellisti e tamburelliste.\nI campionati sono divisi in serie A - a carattere nazionale, B, C, e talvolta localmente D. Ci sono poi le categorie giovanili.\nIl tamburello indoor \u00e8 facilmente giocabile nelle palestre, anche a livello scolastico. Non servono grandi attrezzature per lo svolgimento di una partita, basta il campo, tamburelli, e nelle competizioni ufficiali una barra alta 5\u00a0cm posta nella linea di met\u00e0 campo per facilitare l'arbitro a decretare fallo di linea.\nIl gioco \u00e8 dinamico e spettacolare.\nIn Italia le squadre pi\u00f9 forti attualmente a livello maschile si trovano a Ragusa e Noarna (Tn), mentre le femminili sono di Sabbionara di Avio (Tn) e Santa Giusta (Or).\nAttualmente si svolgono periodicamente campionati europei per squadre nazionali e squadre di societ\u00e0 o club. fra le varie nazionalit\u00e0 le federazioni pi\u00f9 attive sono quelle di Francia, Italia, Catalogna, Ungheria, Germania, Spagna.\nAll'estero, forse ad eccezione della Francia, il tamburello indoor \u00e8 assai pi\u00f9 praticato della specialit\u00e0 open giocata negli sferisteri.\nNei giorni 6-7-8 dicembre 2013 vengono svolti i primi campionati del mondo maschili e femminili nei palazzetti dello sport di Castel Goffredo, Casalmoro, Guidizzolo e Asola.\nRegolamento.\nIl campo di gioco, solitamente al coperto, \u00e8 lungo 34\u00a0m. e largo 16\u00a0m.; la palla \u00e8 in gomma con diametro 6,7\u00a0cm. e pesa 40 g. ma minime differenze sono tollerate. Ogni squadra dispone di 8 giocatori dei quali 3 contemporaneamente in campo; una squadra per vincere deve totalizzare 13 giochi: un gioco \u00e8 vinto quando si realizzano 4 giocate o azioni vincenti. Se le squadre sono sul 12-12 la partita finisce in parit\u00e0 ma in caso di finali o sfide a eliminazione diretta si disputano ulteriori giochi di spareggio: il numero di tali giochi varia in relazione alle categorie agonistiche."}
{"id": "1653861", "revid": "1776051", "url": "https://it.wikipedia.org/wiki?curid=1653861", "title": "Guido Basile", "text": ""}
{"id": "1653867", "revid": "1543377", "url": "https://it.wikipedia.org/wiki?curid=1653867", "title": "Alberto Fontanive", "text": "Carriera.\nFontanive esord\u00ec nella stagione 2004-05 con 36 presenze e 2 gol e ha giocato sempre nell'Hockey Club Alleghe. Fra il 2003 ed il 2005 milit\u00f2 inoltre nella Nazionale italiana nelle selezioni Under-18 e Under-20. Nella stagione 2011-2012 ottenne le prestazioni migliori totalizzando 13 punti in 42 incontri di stagione regolare."}
{"id": "1653875", "revid": "228587", "url": "https://it.wikipedia.org/wiki?curid=1653875", "title": "Comunione di san Girolamo (Agostino Carracci)", "text": "La Comunione di san Girolamo (noto anche come \"Ultima comunione di san Girolamo\") \u00e8 un dipinto ad olio su tela di Agostino Carracci, databile tra il 1592 e il 1597.\nStoria.\nIl dipinto venne realizzato per la chiesa bolognese di San Girolamo alla Certosa. Nello stesso luogo, di fronte alla tela di Agostino, era collocata una tela di suo cugino Ludovico, raffigurante la \"Predica del Battista\" (ora nella Pinacoteca di Bologna), datata 1592.\nA questa stessa data potrebbe risalire anche il dipinto di Agostino, laddove, com'\u00e8 plausibile, si ritenga che entrambe le opere facessero parte del medesimo programma di rinnovamento decorativo della chiesa bolognese.\nTuttavia Carlo Cesare Malvasia, biografo dei Carracci, nel suo \"Felsina Pittrice\" (1678), riferisce che Agostino avrebbe ritardato moltissimo l'esecuzione dell'opera, lavorandovi saltuariamente ed abbandonandola per lunghi periodi, sino al punto di prendere in considerazione di liberarsi dalla commissione restituendo gli anticipi. Sempre secondo il racconto del Malvasia, solo le esortazioni del vicelegato papale Orazio Spinola avrebbero, infine, convinto Agostino a portare a termine l'impresa. Tenuto conto che lo Spinola ricevette l'incarico di vicelegato a Bologna nel 1597 dovrebbe concludersi \u2013 se si d\u00e0 credito a questo racconto \u2013 che il dipinto sia stato terminato solo in prossimit\u00e0 di quell'anno (dopo Agostino \u00e8 certamente a Roma al seguito di suo fratello Annibale) e che, pertanto, la sua realizzazione avrebbe comportato per Agostino Carracci all'incirca cinque anni di impegno. \nAlcune posizioni critiche accettano questa ipotesi anche sulla base di considerazioni stilistiche, riscontrando nella \"Comunione di san Girolamo\" una maggior capacit\u00e0 del pittore di collocare un ampio numero di figure all'interno di uno spazio chiuso, rispetto a quanto non risulti in opere di poco antecedenti la met\u00e0 degli anni Novanta del Cinquecento.\nLa tela \u00e8 oggetto di una lunga ed encomiastica descrizione nelle \"Vite de' pittori, scultori et architetti moderni\" (1672) di Giovan Pietro Bellori, che definisce il dipinto il capolavoro di Agostino Carracci.\nNel 1796 il quadro fu requisito dalle truppe napoleoniche ed inviato a Parigi. Dopo il Congresso di Vienna fu restituito allo Stato Pontificio, di cui anche Bologna era parte, e collocato, nel 1817, nella Pinacoteca della citt\u00e0.\nDescrizione e stile.\nLa grande tela illustra gli ultimi momenti di vita del padre della Chiesa Girolamo, mentre, assistito da altri confratelli, si prepara inginocchiato a ricevere la sua ultima comunione.\nLa scena si svolge in un ambiente classicheggiante (la basilica della Nativit\u00e0 di Betlemme, secondo il Bellori) che si apre su un paesaggio alberato al tramonto, visibile attraverso un'arcata.\nNell'efficace disposizione dei molti personaggi presenti, si fronteggiano due gruppi: il primo \u00e8 dominato dal sacerdote, asse mediano del dipinto, che somministra il sacramento assistito da alcuni monaci dalla vistosa tonsura, colpita dalla luce proveniente da sinistra. \nDi fronte, nel secondo gruppo, vi \u00e8 Girolamo, ormai vegliardo, ma il cui corpo mostra ancora qualche traccia di un antico vigore, che si accinge a prendere l'ostia consacrata mentre due confratelli lo sorreggono. Compare anche un uomo in turbante, a ricordare che l'evento si svolge in \"Terra Santa\".\nTutti gli attributi tipici dell'iconografia di san Girolamo sono presenti: il teschio, simbolo del suo rifiuto per la caduca vita terrena, il crocifisso, oggetto delle sue meditazioni di eremita e, infine, il leone, suo fedele compagno, che si intravede appena nell'angolo inferiore destro della tela (se ne scorgono una zampa e la criniera). \nAlcuni monaci guardano sorpresi in alto, dove ci sono due angeli, simbolo della presenza divina. \nNell'opera tutte le esperienze di Agostino Carracci vengono riassunte in una perfetta armonia compositiva: l'immagine \u00e8 descritta nei minimi particolari, delineando con precisione le forme e il volume delle figure grazie ad un disegno fortemente analitico, mentre l'influsso della pittura veneta \u00e8 determinante nel colore.\nAnche l\"'espressione degli affetti\", cio\u00e8 la capacit\u00e0 di comunicare gli stati d'animo e i sentimenti degli astanti ed in particolare il profondo senso di religiosit\u00e0 che pervade la scena raffigurata, fu ed \u00e8 oggetto di costante apprezzamento da parte della critica. Valga per tutti il Bellori che a proposito di questo quadro ebbe a considerare che sia stato un peccato che Agostino si sia dedicato cos\u00ec tanto all'arte incisoria sottraendo energie alla pittura.\nAl Metropolitan Museum of Art si conserva un disegno di Ludovico Carracci che presenta evidenti analogie con la pala di Agostino nelle figure del santo e del sacerdote che gli somministra il sacramento. Di qui l'ipotesi che Agostino Carracci possa aver fruito dell'aiuto del suo pi\u00f9 anziano cugino per la realizzazione della sua opera pi\u00f9 nota.\nDomenichino, tra omaggio e plagio.\nLa \"Comunione\" di Agostino, alcuni decenni dopo la sua realizzazione, fu al centro di un'accesa disputa tra il Domenichino e il Lanfranco, pittori entrambi usciti dalla scuola carraccesca. \nLo Zampieri, infatti, nel 1614, aveva licenziato una tela per la chiesa romana di San Girolamo alla Carit\u00e0, dedicata allo stesso soggetto del capolavoro di Agostino e che ha con questa indubbie ed ampie similitudini. \nQualche anno dopo, quando il Domenichino e il Lanfranco si trovarono in competizione per importanti commissioni romane, l'ultimo accus\u00f2 apertamente il primo di plagio, proprio per aver copiato la \"Comunione di san Girolamo\" di Agostino Carracci. \nPer provare le sue accuse, il Lanfranco fece incidere il dipinto di Agostino dal suo allievo Fran\u00e7ois Perrier in modo tale che anche a Roma (dove evidentemente l'opera non era nota essendo la stessa a Bologna) tutti potessero rendersi conto del plagio del Domenichino.\nL'episodio non danneggi\u00f2 particolarmente la fama del Domenichino, come comprova il giudizio del Bellori che \u201cassolse\u201d lo Zampieri dall'accusa di essere un plagiatore e giudic\u00f2 la sua \"Comunione\" come una \u00ab\"lodevole imitatione\"\u00bb di quella di Agostino Carracci."}
{"id": "1653876", "revid": "729019", "url": "https://it.wikipedia.org/wiki?curid=1653876", "title": "Cliff Morgan", "text": "Come cronista sportivo \u00e8 ricordato per essere stato il commentatore BBC dell'incontro del gennaio 1973 tra i e la a Cardiff in cui Gareth Edwards marc\u00f2 quella che pass\u00f2 alla storia del rugby come \u00abLa meta\u00bb.\nPer la sua attivit\u00e0 sportiva, sociale e professionale \u00e8 stato insignito delle onorificenze dell'ordine dell'Impero Britannico, di quello vittoriano nonch\u00e9 ammesso in entrambe le Hall of Fame del rugby, l'International e quella dell'IRB.\nBiografia.\nNato in una famiglia di minatori e cresciuto a Trebanog, villaggio del circondario di Rhondda, entr\u00f2 nel subito dopo la fine delle scuole superiori nel 1949, imponendosi quasi subito all'attenzione per tecnica e accelerazione.\nAttivit\u00e0 sportiva.\nGi\u00e0 nel 1951 era internazionale per il , avendo debuttato nel Cinque Nazioni contro l' a Cardiff, opposto al suo modello Jack Kyle.\nUn anno pi\u00f9 tardi, nel Cinque Nazioni 1952, guid\u00f2 il al Grande Slam.\nAll'epoca impiegato in una impresa di ingegneria, fu trasferito nel 1955 a Dublino, in Irlanda, e dovette cercare un club dove giocare, trovandolo finalmente nel presso il quale, nel breve periodo in cui vi milit\u00f2, contribu\u00ec alla vittoria della Coppa del Leinster, che il club non vinceva da vent'anni, realizzando una meta nella finale contro .\nIn quello stesso anno fu incluso nella squadra dei che si rec\u00f2 in \"tour\" in Sudafrica, divenendone capitano in corso di spedizione; nel primo incontro della serie, disputatosi all'Ellis Park di Johannesburg davanti a quasi spettatori, Morgan realizz\u00f2 la meta che diede ai Lions il vantaggio nella serie, che poi termin\u00f2 2-2.\nTornato al Cardiff, divenne capitano anche della Nazionale gallese e continu\u00f2 a giocare fino al 1958; la sua ultima partita in assoluto fu a Nairobi (Kenya) contro un XV degli East African, nelle file dei , squadra che lo aveva invitato a pi\u00f9 riprese a partire dal 1950.\nAttivit\u00e0 giornalistica.\nSmesso di giocare, fu contattato dalla BBC che gli propose di curare l'organizzazione dei propri programmi sportivi; i suoi interessi tuttavia non si limitavano solo allo sport, in quanto fu autore di \"This Week\", programma di attualit\u00e0 prodotto e trasmesso tra il 1964 e il 1966 da ITV; ancora per la BBC produsse \"Grandstand\" e \"Sportsnight with Coleman\" oltre a curare le telecronache degli incontri di rugby trasmessi dall'emittente televisiva di Stato britannica.\nLa telecronaca con la quale divenne internazionalmente famoso fu quella dell'ultimo incontro nelle Isole britanniche degli \"All Blacks\" nel corso del loro \"tour\" 1972-73 in Europa: il 27 gennaio 1973 si tenne al vecchio Arms Park di Cardiff il consueto incontro con cui i \u201csalutano\u201d la Nazionale dell'Emisfero Sud in partenza; il cronista titolare avrebbe dovuto essere lo scozzese Bill McLaren (bench\u00e9 la circostanza, secondo altre fonti, risulti non confermata), ma un impedimento dell'ultima ora port\u00f2 Cliff Morgan al microfono.\nDopo circa novanta secondi di gioco un'azione dei Barbarians iniziata da JPR Williams e proseguita tramite John Pullin, John Dawes, Tom David e Derek Quinnell, liber\u00f2 Gareth Edwards che, lanciato in piena corsa con il pallone saldamente tra le mani, realizz\u00f2 una spettacolare meta passata alla storia del rugby come \u00abLa meta pi\u00f9 bella\u00bb (\"The Greatest Try\") o, pi\u00f9 perentoriamente, \u00abLa meta\u00bb per antonomasia (\"The Try\"); la telecronaca di quell'azione di gioco, enfatizzata dal commento di Morgan (\u00abSe il pi\u00f9 grande autore del mondo della letteratura avesse scritto questa storia, nessuno l'avrebbe creduta!\u00bb), ancora nel 2002, in un sondaggio del canale televisivo britannico Channel 4 risultava essere al ventesimo posto tra le 100 pi\u00f9 memorabili dello sport.\nIn seguito, nel 1974, gli fu affidata la direzione delle squadre esterne radiofoniche della BBC e, dopo due anni, assunse analogo incarico per quelle televisive; tra gli eventi da lui diretti figurano il matrimonio reale tra il principe Carlo e Diana Spencer il 29 luglio 1981 a Londra, la regia di varie edizioni dei Giochi del Commonwealth, delle Olimpiadi e della Coppa del Mondo di rugby; ritiratosi dal servizio dirigenziale nel 1987 per andare in pensione, continu\u00f2 comunque nella conduzione di \"Sport on Four\", programma da lui ideato nel 1977, su BBC Radio 4, e mantenne l'incarico fino al 1998, quando la trasmissione chiuse i battenti.\nNel giugno 1977 fu insignito dell'onorificenza di Ufficiale dell\u2019Ordine dell\u2019Impero Britannico per i suoi servizi alla comunit\u00e0 gallese in Inghilterra come presidente della Glamorgan London Society e, nel 1986, di comandante dell\u2019Ordine reale vittoriano per i suoi servizi all'emittenza radiotelevisiva.\nNel 1997, quando nacque l'International Rugby Hall of Fame, Morgan fu tra i primi ammessi insieme ai suoi connazionali JPR Williams, Barry John e Gareth Edwards.\nNel 2009 fu ammesso anche nell'IRB Hall of Fame in una cerimonia tenuta a Citt\u00e0 del Capo (Sudafrica).\nSposato per 44 anni con Nuala, ex assistente di volo, di cui rimase vedovo nel 1999, si rispos\u00f2 nel 2001; ritiratosi sull'Isola di Man, ivi mor\u00ec il 29 agosto 2013 a 83 anni a causa di un tumore.\nAi suoi funerali, tenutisi nel luogo di morte, presero parte diverse personalit\u00e0 del rugby e del mondo dei \"media\" britannici, tra cui Gareth Edwards, Barry John e i dirigenti della federazione gallese.\n\u00c8 anche autore di diverse opere a stampa, tra cui \"Rugby The Great Ones\" (1970) e la sua autobiografia, \"Cliff Morgan: Beyond the Fields of Play\" (1996)."}
{"id": "1653877", "revid": "74801", "url": "https://it.wikipedia.org/wiki?curid=1653877", "title": "Atypidae", "text": "Atypidae , 1870 \u00e8 una famiglia di ragni appartenente all'infraordine Mygalomorphae.\nEtimologia.\nIl nome deriva dal greco , \u00e0lfa-, con valore di negazione della parola seguente, e , \"typos\", cio\u00e8 \"forma, immagine, tipo\", ad indicarne la forma atipica a causa della sproporzione dei cheliceri e delle filiere, ed il suffisso \"-idae\", che designa l'appartenenza ad una famiglia.\nCaratteristiche.\nI ragni di questa famiglia si distinguono dagli altri migalomorfi per lo sviluppo sul lato prolaterale delle \"coxae\" palpali di lobi allungati analoghi alle enditi dei ragni araneomorfi e dalle filiere mediane ampliate sul lato posteriore e arricchite obliquamente di un puntale triangolare.\nIl carapace e la \"pars cephalica\" sono frontalmente molto elevati, mentre la \"pars thoracica\" \u00e8 apicalmente ridotta. Il \"labium\" \u00e8 fuso con lo sterno nei generi Sphodros e Atypus, mentre \u00e8 libero o con una sutura trasversale ben sviluppata nel genere Calommata. I cheliceri sono di grandi dimensioni, orizzontali, genicolati e privi di rastellum. La scanalatura dei cheliceri \u00e8 indistinta col margine anteriore provvisto di denti aguzzi allineati. Le zampe sono debolmente spinose, senza artigli e \"scopulae\" sui tarsi.\nL'opistosoma \u00e8 di forma subovale. Hanno un unico tergite sopra la base. Le filiere sono sei: quelle laterali anteriori sono strette e unisegmentate; quelle posteriori mediane sono larghe e unisegmentate, con punte triangolari oblique; infine la laterali posteriori sono allungate, in genere trisegmentate, raramente quadrisegmentate. Nelle femmine l'epigino \u00e8 provvisto di una larga borsa copulatrice subovale, debolmente sclerotizzata e due piastre basali fornita di due o pi\u00f9 ricettacoli nei ragni del genere Atypus e di una borsa di dimensioni pi\u00f9 ridotte con due tubi a spirale su ogni lato nel genere Sphodros; se i tubi sono srotolati il ragno appartiene al genere Calommata.\nLe femmine, di dimensioni fra i 7 e i , fino a per i Calommata, sono di colore rossastro o marrone scuro. I maschi non superano i e a volte hanno colorazioni vivaci.\nComportamento.\nI ragni del genere Atypus vivono in un tubo setoso parallelo al terreno, per una ventina di centimetri circa seppellito e per altri 8 centimetri fuoriuscente. Il ragno resta in agguato sul fondo del tubo: quando una preda passa sulla parte esterna, le vibrazioni della tela setosa allertano il ragno che scatta e la trafigge, per poi rompere la sua stessa tela, portarsi la preda nella parte interna e cibarsene.\nI ragni del genere Sphodros costruiscono una struttura analoga, ma sempre a ridosso di un albero.\nDistribuzione.\nIn Europa nordoccidentale sono presenti solo alcune specie del genere Atypus; in Asia e in Africa varie specie di Atypus e Calommata e in Nordamerica i generi Sphodros e Atypus.\nTassonomia.\nAttualmente, a novembre 2020, si compone di 3 generi e 54 specie:\nGeneri fossili.\nA tale famiglia, al 2013, sono anche attribuiti 3 generi fossili:"}
{"id": "1653879", "revid": "155118", "url": "https://it.wikipedia.org/wiki?curid=1653879", "title": "Funzionalismo (filosofia)", "text": ""}
{"id": "1653882", "revid": "123282944", "url": "https://it.wikipedia.org/wiki?curid=1653882", "title": "Hrithik Roshan", "text": " Ha iniziato la sua carriera da ragazzo in alcuni film degli anni ottanta diventando in seguito un famoso attore di Bollywood. \u00c8 vincitore di sei Filmfare Awards ed ha recitato in molti film di successo accanto agli attori Amitabh Bachchan e Shah Rukh Khan. Per le sue innate abilit\u00e0 nella danza \u00e8 riconosciuto come il miglior ballerino di Bollywood e il suo aspetto fisico gli ha procurato il titolo di Greek God of Bollywood. \u00c8 polidattilo e soffre di balbuzie.\nBiografia.\nFiglio d'arte, nasce a Mumbai il 10 gennaio 1974 da Pinky e Rakesh Roshan.\nIl 20 dicembre del 2000, dopo quattro anni di fidanzamento sposa Sussanne Khan con una cerimonia induista privata a Bangalore, da lei ha due figli, Hridhaan Roshan nato il 1\u00ba maggio 2008 e Hrehaan Roshan nato il 28 marzo 2006, dopo 13 anni di matrimonio, i due annunciano la loro separazione il 14 dicembre 2013, separazione che diventa effettiva il 1\u00ba novembre 2014, la coppia \u00e8 rimasta in rapporti amichevoli.\nDal 2014 al 2017 l'attore \u00e8 stato molestato pesantemente in forma pubblica e privata dalla collega Kangana Ranaut con la quale ha collaborato in due film. L'attrice ha dichiarato in pi\u00f9 occasioni di avere avuto una relazione con l'attore durata sette anni a prova della quale ha fornito un'unica foto che l'ex moglie di Roshan, Sussanne Khan, ha pubblicamente dimostrato essere una foto modificata di un gruppo di persone fra le quali era presente lei stessa. L'attore non ha mai rilasciato dichiarazioni al riguardo fino al 2017 quando, in seguito a un pubblico insulto della donna, l'ha denunciata per stalking e diffamazione e ha rotto il silenzio rilasciando due interviste pubbliche, una per il Nation Wants To Know con Arnab Goswami, e una per la CNN-News18. Roshan ha dichiarato di aver avuto solo rapporti professionali con la collega con la quale non \u00e8 mai stato in rapporti di amicizia, di non averla mai incontrata da solo in nessuna occasione, di aver ricevuto in diverse occasioni approcci espliciti da lei e di essere stato molestato per anni dalle sue mail, mail alle quali afferma di non aver mai risposto. A prova di quanto detto Roshan ha sottoposto di sua iniziativa il suo laptop e il suo telefono cellulare alle autorit\u00e0 competenti dimostrando la presenza di circa 3.000 mail sessualmente esplicite da parte di Kangana Ranaut e ha dimostrato attraverso il suo passaporto di non aver mai compiuto nessun viaggio a Parigi nel periodo in cui l'attrice ha dichiarato che si sarebbe svolto il loro fidanzamento. La polizia ha in seguito chiesto all'attrice di sottoporre allo stesso modo il suo laptop e il suo telefono cellulare per le analisi investigative ma la donna si \u00e8 rifiutata di consegnarli.\nFilmografia.\nDopo alcuni film minori esordisce nel 2000 con il film Kaho Naa... Pyaar Hai, una commedia romantica che registra uno straordinario successo in India decretandone immediatamente l'ascesa, in quello stesso anno Roshan riceve oltre 30.000 proposte di matrimonio. Sempre nel 2000 recita in Fiza, un dramma ambientato negli anni degli scontri che insanguinarono Bombay nel 1993 e Mission Kashmir un action drama che registra un grande successo di pubblico.\nNel 2001 collabora con Shah Rukh Khan, Kajol e Kareena Kapoor al family drama Kabhi Khushi Kabhie Gham, il film ottiene un enorme successo di pubblico in India e fuori dall'India diviene il pi\u00f9 grande successo indiano di sempre, superato nel 2006 dal film Kabhi Alvida Naa Kehna.\nDopo una serie di commedie romantiche di cui \u00e8 protagonista, nel 2003 esce il primo film della trilogia Krrish dal titolo Koi... Mil Gaya il film \u00e8 interpretato al fianco di Preity Zinta, a questo seguono Krrish e Krrish 3 al fianco, questa volta, di Priyanka Chopra. \nKrrish rimane tutt'oggi l'unico film di successo con protagonista un supereroe indiano.\nNel 2008 Roshan \u00e8 Akbar nel romanzo storico Jodhaa Akbar, nel 2010 \u00e8 invece protagonista del romantico action drama Kites. Nello stesso anno esce Guzaarish un dramma esistenziale nel quale Roshan interpreta un tetraplegico che lotta per ottenere l'eutanasia, l'intensa e toccante interpretazione gli vale una nomination per il Filmfare Award for Best Actor.\nIl 2011 \u00e8 il momento del road movie Zindagi Na Milegi Dobara al fianco di Katrina Kaif, a questo segue nel 2012 il maestoso action drama Agneepath, rifacimento dell'omonimo film del 1990 interpretato al fianco di Sanjay Dutt.\nNel 2014 \u00e8 nuovamente al fianco di Katrina Kaif nell'action comedy Bang Bang!, il film registra un enorme successo di pubblico in India diventando uno dei film Bollywood pi\u00f9 redditizi del 2014. \nNel 2016 \u00e8 protagonista dell'epica avventura di Mohenjo Daro nelle vesti di Sarman, coltivatore d'indaco nell'India del 2016 a.C., a questo film segue nel 2017 il crime thriller Kaabil dove Roshan interpreta un non vedente in cerca di vendetta."}
{"id": "1653883", "revid": "101436389", "url": "https://it.wikipedia.org/wiki?curid=1653883", "title": "Docente universitario", "text": ""}
{"id": "1653887", "revid": "31886", "url": "https://it.wikipedia.org/wiki?curid=1653887", "title": "Specie di Atypidae", "text": "Di seguito sono elencate tutte le 49 specie della famiglia di ragni Atypidae note al 5 maggio 2012:\nAtypus.\n\"Atypus\" \nCalommata.\n\"Calommata\" \nSphodros.\n\"Sphodros\" "}
{"id": "1653895", "revid": "1982", "url": "https://it.wikipedia.org/wiki?curid=1653895", "title": "Amaru Topa Inca", "text": "Personalit\u00e0.\n\u00c8 detto anche Amaru Yupanqui. Era figlio legittimo di Pachac\u00fatec in quanto nato dal matrimonio del sovrano con la Coya Mama Anahuarque. La sua nascita, avvenuta in \"Pomacocha\" aveva avuto luogo al tempo della prima campagna di suo padre sull'altipiano del \"Collao\", presumibilmente in una data vicina al 1415\nDi natura tranquilla e prudente, amante dei lavori agricoli, che propiziava con la costruzione di terrazzamenti e di reti di irrigazione, aveva come altra occupazione preferita l'edificazione di importanti palazzi, sia nel Cuzco, sia nelle localit\u00e0 limitrofe.\nEra particolarmente amato dai sudditi dell'Inca e tutto il popolo si dimostr\u00f2 assai compiaciuto quando il sovrano lo elesse a suo futuro erede.\nCoreggenza.\nPachac\u00fatec volle dare alla sua scelta il sigillo della legittimit\u00e0 e, a tal fine, dopo una grandiosa cerimonia gli fece indossare la \"mascapaicha\", simbolo del potere, di fronte a tutto il popolo schierato.\nPer l'occasione, Amaru Yupanqui prese per moglie ufficiale una sorella, \"Curi Ocllo\" la cui casa era prossima al palazzo di \"Concalpata\" sede della Chima panaca, la famiglia ereditaria del fondatore della dinastia, il mitico Manco C\u00e1pac. Questa abitazione era destinata a diventare famosa nel Cuzco perch\u00e9 reputata in possesso di una potenza sacrale, tanto di essere stimata come una huaca inserita nel sistema dei ceque, le linee immaginarie che univano tra loro i luoghi sacri dell'impero. \nDivenuto coreggente del sovrano, il giovane principe dovette assoggettarsi a tutta una serie di incombenze amministrative che, nelle mire del suo augusto genitore, avrebbero dovuto consentirgli di familiarizzarsi con le responsabilit\u00e0 che, un giorno, avrebbe dovuto assumere.\nDi buon grado Amaru Yupanqui si prest\u00f2 a percorrere l'impero, accompagnato da due suoi fratelli maggiori di et\u00e0, ma illegittimi, per visionare, ripristinare e innovare il culto delle huaca che erano alla base della religiosit\u00e0 inca.\nIn questo compito diede prova di indubbie capacit\u00e0, ma Pachac\u00fatec voleva che si cimentasse anche in altre prove fondamentali per un futuro Inca supremo.\nProve belliche.\nLe attitudini che il futuro inca doveva dimostrare di possedere vertevano sulla conduzione dell'apparato bellico che il nuovo stato aveva posto alla base della sua stessa esistenza. Pachac\u00fatec sapeva che il futuro di un Inca si sarebbe giocato, non tanto tra i palazzi e le cerimonie del Cuzco, quanto in campo aperto, alla testa delle truppe schierate in battaglia. Dopo aver dato l'avvio ad una politica di espansione gli Inca non potevano sottrarsi al loro destino. Tutte le trib\u00f9 assoggettate non aspettavano altro che un segno di debolezza per insorgere e ripristinare le libert\u00e0 violate. I signori del Cuzco non avevano scelta. Dovevano forgiare un impero in cui tutte le stirpi conquistate si riconoscessero e abbandonassero le antiche rivalit\u00e0 tribali che avevano, da sempre, insanguinato le Ande, impedendo la formazione di una civilt\u00e0 di ordine superiore. Per questo per\u00f2 occorreva tempo e per molti anni ancora il destino degli Inca sarebbe stato scritto principalmente con le armi.\nAmaru Yupanqui non aveva, per\u00f2, alcuna attitudine alla guerra e lo dimostr\u00f2 inequivocabilmente nella prima spedizione cui partecip\u00f2, sul \"Collao\", l'altipiano intorno al lago Titicaca, dove gli eserciti del Cuzco erano impegnati a sedare una rivolta locale. Se non fosse stato per gli sperimentati fratelli che lo accompagnavano, le truppe che doveva guidare sarebbero andate incontro ad un disastro completo. \nLa gente cominci\u00f2 a mormorare e Pachac\u00fatec decise di offrirgli un'altra possibilit\u00e0, questa volta nella foresta amazzonica. Cambiare il teatro delle operazioni non serv\u00ec per\u00f2 a nulla perch\u00e9 anche nei meandri della giungla il giovane principe dimostr\u00f2 di non possedere le qualit\u00e0 necessarie per condurre un esercito e dovette rientrare in patria dopo una umiliante sconfitta.\nGli Inca erano rispettosi del volere del proprio sovrano, ma la loro obbedienza era determinata dal prestigio che questi godeva. Uno stato perennemente in guerra non poteva affidarsi al comando di un capo imbelle senza rischiare la sicurezza di tutti. Amaru Yupanqui era sicuramente un giovane affabile e amato da tutti, ma il sovrano del Cuzco doveva essere soprattutto un comandante capace in guerra e in grado di guidare gli eserciti.\nAbdicazione.\nPachac\u00fatec comprese benissimo lo stato d'animo dei sudditi e decise di modificare la sua scelta, assecondando il desiderio di tutti.\nRestava da regolare la questione con Amaru Yupanqui che era gi\u00e0 stato insignito degli emblemi regali e che avrebbe sicuramente sofferto di una forzata abdicazione.\nIl principe, per\u00f2, era forse il pi\u00f9 convinto di tutti di non essere adatto al ruolo di Inca supremo perch\u00e9, spontaneamente, invit\u00f2 suo padre a revocargli i poteri regali e arriv\u00f2 persino ad indicargli il pi\u00f9 adatto alla successione tra gli altri fratelli legittimi.\nSi trattava di T\u00fapac Yupanqui, allora giovanissimo, ma gi\u00e0 promettente per le indubbie doti guerriere che dimostrava di possedere. Pachac\u00fatec accolse con sollievo la rinuncia del figlio gi\u00e0 insignito e accett\u00f2 di buon grado i suoi consigli. Tuttavia per la saggezza dimostrata volle che Amaru Yupanqui mantenesse il prestigio acquisito e gli concesse di serbare le propriet\u00e0 ed i palazzi che aveva ricevuto in dotazione.\nCon una procedura anomala, che non aveva l'uguale nella storia inca, Amaru venne anche demandato alla conduzione del C\u00e1pac ayllo, la nuova panaca del futuro sovrano. A rigore, alla famiglia del nuovo sovrano avrebbero dovuto appartenere soltanto i suoi discendenti, mentre i suoi fratelli avrebbero dovuto restare in quella del padre, l'Hatun ayllo. La collocazione di Amaru nella famiglia di T\u00fapac Yupanqui riassumeva, pi\u00f9 di ogni altra possibile iniziativa, l'idea del legame che univa tra loro i figli di Pachac\u00fatec.\nSupporto a T\u00fapac Yupanqui.\nAmaru Yupanqui conferm\u00f2 con il suo futuro comportamento di meritare tanta considerazione. Lungi dall'essere invidioso e, tanto meno, geloso del fratello destinato al trono gli dimostr\u00f2 sempre la massima fedelt\u00e0 e divenne il suo principale consigliere. Quando le innumerevoli campagne, intraprese da T\u00fapac Yupanqui, portarono il sovrano lontano dal Cuzco, fu Amaru a reggere le sorti dell'impero regolandone la vita amministrativa. In un'occasione tenne a bada una ennesima rivolta del Collao, mentre le truppe Inca erano lontane e diede modo al sovrano suo fratello di tornare in tempo per sedare la ribellione.\nDurante un'altra assenza di T\u00fapac Yupanqui l'altopiano andino fu interessato da una terribile siccit\u00e0 che port\u00f2 le popolazioni sull'orlo della estinzione per fame. In quest'occasione si dimostr\u00f2 provvidenziale la capacit\u00e0 di Amaru nel dominio dell'agricoltura. Le sue estese propriet\u00e0 terriere, grazie ai suoi accurati lavori agricoli, integrati da opportuni pozzi e cisterne, furono preservate dal disastro e fornirono l'indispensabile per garantire la sopravvivenza della popolazione. Fu talmente prodigioso il suo intervento che le masse esauste credevano ad una specie di magia in virt\u00f9 della quale, di notte, le nubi irrigassero i campi del principe misericordioso. Tanta fu la gratitudine della povera gente che si giunse a tributargli degli onori divini, col risultato, per\u00f2, di sdegnarlo e di provocare il suo risentimento per quello che defin\u00ec un sacrilegio.\nGiudizio.\nLa figura di Amaru Yupanqui \u00e8 stata positivamente considerata da tutti i cronisti dell'epoca per la modestia, la rettitudine e la fedelt\u00e0 incondizionata che ha animato tutta la sua vita. Tutti sono concordi nel ritenere che le conquiste di T\u00fapac Yupanqui non sarebbero state possibili senza l'aiuto del suo disinteressato fratello.\nProbabilmente il suo sacrificio pi\u00f9 grande \u00e8 stato proprio quello di dover tralasciare le sue amate occupazioni agresti e architettoniche per sobbarcarsi, suo malgrado, le responsabilit\u00e0 amministrative che il suo combattivo fratello tanto spesso trascurava.\nLa data della sua morte si ritiene che debba collocarsi negli ultimi anni del regno di T\u00fapac Yupanqui. L'episodio della siccit\u00e0, che lo vide protagonista, avvenne mentre il sovrano era impegnato nella campagna cilena che fu la sua ultima impresa. Amaru non doveva, per\u00f2, essere pi\u00f9 in vita quando il sovrano si spense intorno al 1475. La turbolenta fase della successione venne infatti gestita da un altro fratello, segno evidente che il principe non era pi\u00f9 alla guida della famiglia imperiale.\nNon conosciamo i particolari della sua morte, ma proprio per la mancanza di notizie siamo portati a presumere che la sua vita sia terminata senza particolare risalto, cos\u00ec naturalmente come si era svolta."}
{"id": "1653899", "revid": "712828", "url": "https://it.wikipedia.org/wiki?curid=1653899", "title": "Saibaim", "text": ""}
{"id": "1653903", "revid": "110157", "url": "https://it.wikipedia.org/wiki?curid=1653903", "title": "Maledetta nidiata", "text": "La maledetta nidiata era una vera e propria scuola eretica clandestina che, nella Venezia di inizio Cinquecento, diffondeva idee contrarie alla dottrina cattolica.\nQuesto gruppo eterodosso venne denunciato da Gian Pietro Carafa, vescovo di Chieti, nel suo celebre memoriale \"De Lutheranorum haeresi reprimenda et ecclesia reformanda\", indirizzato a papa Clemente VII il 4 ottobre 1532. Secondo la stessa denuncia dell'ecclesiastico, che negli anni venti svolse un'intensa attivit\u00e0 inquisitoriale nella Repubblica di San Marco, alla compagine ereticale appartenevano tre frati Minori Conventuali: Girolamo Galateo, Bartolomeo Fonzio e Alessandro Pagliarino da Piove di Sacco."}
{"id": "1653904", "revid": "438678", "url": "https://it.wikipedia.org/wiki?curid=1653904", "title": "Carlo Bassano", "text": "\u00c8 stato Sottosegretario alla Grazia e Giustizia nel II Governo Bonomi e Sottosegretario alla Marina nel III Governo Bonomi.\nHa ricoperto inoltre l'incarico di Prefetto di Roma.\n\u00c8 stato segretario del Partito Democratico del Lavoro."}
{"id": "1653905", "revid": "729019", "url": "https://it.wikipedia.org/wiki?curid=1653905", "title": "Gatling (mitragliatrice)", "text": "La mitragliatrice Gatling era una mitragliatrice ad azionamento manuale a pi\u00f9 canne del 1861.\nStoria.\nL'arma \u00e8 stata inventata dal progettista statunitense Richard Jordan Gatling nel 1861 ed \u00e8 stata brevettata nel 1862. Gatling invent\u00f2 il \"Gatling gun\" dopo aver saputo che i soldati morivano pi\u00f9 per le malattie che per il fuoco nemico nella guerra civile americana.\nRichard Gatling scrisse che aveva costruito l'arma per diminuire la dimensione degli eserciti, cos\u00ec riducendo il numero di morti, e per dimostrare la futilit\u00e0 della guerra. Nel 1877 infatti scrisse:\nPer diversi anni il funzionamento dei primi modelli di mitragliatrice era affidato ad una manovella che forniva il moto necessario per la rotazione delle canne, l'espulsione del bossolo e la ricarica, per esempio con il Gardner gun o l'Agar \"coffee grinder\" (\"macinino da caff\u00e8\" Agar). Successivamente furono inventate armi da fuoco a canna singola in cui la ricarica era effettuata sfruttando l'energia fornita dall'esplosione del bossolo precedente, prelevando una certa quota del gas espulso dalla camera di combustione oppure sfruttando il rinculo meccanico prodotto sulla canna. Il primo esempio fu il Maxim.\nCaratteristiche e funzionamento.\nIl principio si basa su molti percussori e culatte collegati ad altrettante canne rotanti. Ogni canna spara un colpo singolo quando raggiunge un certo punto nel suo ciclo di rotazione dopo di che espelle il bossolo vuoto e carica una nuova cartuccia. Questa configurazione permette maggiori ratei di fuoco per unit\u00e0 di tempo, senza la maggior probabilit\u00e0 di inceppamenti dovuti ad una eccessiva cadenza e con un surriscaldamento sensibilmente minore di quello che si ha in armi a ripetizione con singola canna di fuoco; d'altra parte l'accuratezza del tiro pu\u00f2 essere inferiore a causa delle imprecisioni intrinseche nell'allineamento di canne multiple.\nEra un'arma da campo a polvere nera, che utilizzava molteplici canne rotanti mosse a mano tramite una manovella, e che era alimentata da munizioni sciolte (non erano unite da cingoli, oppure incluse in una lunga banda, catena o cartuccia con una molla) grazie ad un raccoglitore a tramoggia che faceva scendere le munizioni semplicemente per gravit\u00e0.\nUtilizzo nei conflitti.\nGuerra di secessione americana.\nL'arma venne impiegata per la prima volta, con effetti devastanti, dalle armate unioniste durante la guerra di secessione americana. A differenza di altre armi dello stesso secolo, come la \"mitrailleuse\" francese, che aveva capacit\u00e0 limitate ed un lungo tempo di ricarica, la Gatling gun era pi\u00f9 affidabile, facile da ricaricare, e garantiva un'enorme capacit\u00e0 di fuoco. Durante la guerra civile furono per\u00f2 utilizzate pochissime Gatling, soprattutto poich\u00e9 i generali unionisti inizialmente non capirono la nuova arma (le mitragliatrici americane e francesi furono inizialmente assegnate all'artiglieria e posizionate troppo lontano dalla linea del fronte per essere utili). Solo negli ultimi mesi di combattimento alcune Gatling furono inviate in prima linea, con una scorta di munizioni che si rivel\u00f2 decisamente inferiore alla necessit\u00e0. Inoltre per non rischiare che cadessero in mani nemiche non furono utilizzate in posizioni a rischio.\nIl test fu per\u00f2 passato brillantemente, e le Gatling furono acquistate anche dall'Inghilterra per le sue guerre coloniali. Queste armi furono inoltre utilizzate per difendere alcuni forti e durante le guerre indiane, tra cui la Guerra di Nuvola Rossa e la Grande guerra Sioux del 1876, anche se il generale Custer decise di lasciarle nei depositi proprio poche settimane prima della Battaglia del Little Bighorn, ritenendo la mitragliatrice un'arma pesante e imprecisa, che rallentava la marcia senza portare notevoli vantaggi in combattimento. Occorreva del tempo perch\u00e9 gli ufficiali comprendessero i vantaggi delle mitragliatrici e gli stati maggiori decidessero di acquistarne un numero sufficiente.\nGuerra ispano-americana.\nLe mitragliatrici Gatling vennero utilizzate dagli Stati Uniti durante la guerra ispano-americana (1898), con effetti devastanti durante la battaglia della \"collina di San Juan\".\nGuerra russo-giapponese del 1905.\nL'Impero giapponese commerciava attivamente con gli USA e con il Regno Unito da qualche decennio. I giapponesi compresero l'enorme vantaggio fornito dalle mitragliatrici Gatling, e si servirono del suo devastante volume di fuoco contro le armate che proteggevano le colonie della Russia zarista sull'Oceano Pacifico e in Manciuria. Durante la guerra russo-giapponese, nella Battaglia di Mukden, i russi persero 100\u00a0000 uomini in soli tre giorni. Durante la guerra russo giapponese per\u00f2 le mitragliatrici Gatling erano gi\u00e0 considerate superate ed utilizzate per compiti di seconda e terza linea. Fu comunque l'ultimo conflitto in cui le Gatling diedero un contributo rilevante."}
{"id": "1653908", "revid": "287204", "url": "https://it.wikipedia.org/wiki?curid=1653908", "title": "De agri cultura", "text": "Il Liber de agri cultura (comunemente noto come De agri cultura e, precedentemente, come De re rustica) \u00e8 un'opera in prosa dell'autore latino Marco Porcio Catone detto il Censore, composta probabilmente attorno al 160 a.C. Si tratta della prima opera in prosa della storia della letteratura latina interamente pervenutaci; il testo \u00e8 tuttavia privo di una precisa struttura formale, e le condizioni del manoscritto del XV secolo su cui fu stampata nel 1472 a Venezia l'editio princeps rendono probabile che l'opera a noi giunta sia stata oggetto di rimaneggiamenti posteriori che hanno alterato, pi\u00f9 o meno pesantemente, l'originale. L'opera, a carattere pedagogico e tecnico-didascalico, era uno fra i trattati scritti e raccolti, dallo stesso Catone, nei \"Libri ad Marcum filium\".\nL'opera, aperta da un'importante \"praefatio\" che ne chiarisce il significato e l'ideologia, consta di 170 capitoli generalmente piuttosto brevi sebbene di ampiezza diseguale. Nel passo proemiale Catone afferma la superiorit\u00e0 dell'agricoltura, sul piano sociale, morale ed educativo ma anche su quello del profitto economico, rispetto alle altre attivit\u00e0 che pure procurano guadagni, quali la mercatura e l'usura:\nAttraverso la sua opera, dunque, Catone si propone di legittimare e nobilitare la tradizionale vocazione agraria delle \"gentes\" patrizie contro l'affermazione di una nuova classe, quella equestre, la cui ricchezza si fonda sulle ricchezze mobiliari e sui commerci. A tutela dell'attivit\u00e0 agricola, che rischiava di essere soppiantata da quella commerciale, in grado di garantire guadagni maggiori e pi\u00f9 rapidi, furono emanate dal senato alcune leggi che vietavano ai senatori di intraprendere l'attivit\u00e0 mercantile: tra esse, una \"lex Claudia\" del 218 a.C., vietava agli esponenti della \"nobilitas\" il commercio marittimo.\nAll'ideale ellenizzante dell\"humanitas\", alla cui diffusione contribuiva, in quegli stessi anni, il circolo degli Scipioni, dunque, Catone oppone il modello del \"vir bonus colendi peritus\", l'uomo onesto ed esperto coltivatore, vero \"civis Romanus\", valoroso soldato.\nDopo la \"praefatio\", l'opera assume l'aspetto di una guida per il \"pater familias\" proprietario agricolo: a differenza delle coeve opere ellenistiche, dotate di un sostanziale piano organico, il trattato catoniano \u00e8 costituito da una serie di consigli, prescrizioni e indicazioni giustapposti senza seguire una struttura formale ben definita. Catone suggerisce come disporre le piantagioni, indica gli obblighi della servit\u00f9 e dei fattori, illustra le tecniche agricole e i procedimenti di lavorazione, inserendo nell'opera, contemporaneamente, formule religiose rituali o ricette di cucina.\nLa \"villa\" di Catone non \u00e8 un'estensione di terreno delle dimensioni di un latifondo, ma neppure un'azienda a conduzione familiare dedita ad un'agricoltura di sussistenza: si tratta di un'impresa di medie o vaste proporzioni, che prevede l'impiego di capitali e manodopera servile. A differenza del posteriore Marco Terenzio Varrone, che nel suo \"De re rustica\" rappresenta la \"villa\" come luogo di raffinato svago e di riposo oltre che come azienda agricola, Catone si limita a inquadrarla, senza alcun indugio poetico, nella logica del profitto: il valore pedagogico, morale e formativo dell'attivit\u00e0 agreste consiste, infatti, nella faticosa vita che permette il raggiungimento del benessere economico.\nLo stile dell'opera, in conformit\u00e0 con il contenuto, \u00e8 secco e disadorno, privo di ogni armonia formale; se raffrontato con i frammenti delle altre opere di Catone, infatti, il linguaggio appare pi\u00f9 arcaico e meno curato, con l'eccezione della \"praefatio\". Ricorrono ossessive ripetizioni, la sintassi \u00e8 generalmente semplice e paratattica, \u00e8 frequente l'uso di formule rituali riconducibili alla lingua dei \"carmina\" sacri di et\u00e0 arcaica. Diversamente da quanto era uso comune nel genere didascalico, cui l'opera catoniana potrebbe essere ascritta seppure del tutto priva di \"ordine sistematico e retroterra dottrinale-scientifico\", nel \"De agri cultura\" manca il ricorso diretto all'apostrofe, n\u00e9 si avverte la presenza di un destinatario specifico: unico scopo dell'opera \u00e8 infatti l'imposizione del contenuto, che rende inutile la ricerca della purezza stilistica."}
{"id": "1653916", "revid": "115063375", "url": "https://it.wikipedia.org/wiki?curid=1653916", "title": "Turn A Gundam", "text": ", reso graficamente come \u2200 Gundam, \u00e8 una serie televisiva anime di 50 episodi del 1999, facente parte della metaserie \"Gundam\". L'anime, creato per festeggiare il 20\u00ba anniversario dalla nascita della saga, \u00e8 l'unico \"Gundam\" ideato e diretto da Yoshiyuki Tomino, creatore della serie originale, non ambientato nell'Universal Century, il pi\u00f9 famoso \"universo\" di ambientazione delle serie di \"Gundam\".\nQuesta serie si caratterizza per il ritorno di Tomino a toni e temi pi\u00f9 leggeri, radicalmente differenti da quelli cupi e violenti presenti in \"Mobile Suit Victory Gundam\". Da notare anche il fatto che \"Turn A\" \u00e8 stata l'ultima serie \"Gundam\" ad essere animata esclusivamente in modo tradizionale, ovvero disegnata a mano sui cels.\nDopo la conclusione della serie, furono prodotti nel 2002 due lungometraggi riassuntivi, intitolati \"Turn A Gundam I: Earth Light\" e \"Turn A Gundam II: Moonlight Butterfly\".\n\"Turn A\" ha avuto diversi adattamenti manga. Due furono serializzati dalla K\u014ddansha: il primo fu raccolto in cinque \"tank\u014dbon\" pubblicati dal 1999 al 2002 all'interno della collana \"Magazine Z\"; il secondo in due volumetti dal 1999 al 2000 all'interno della collana \"Comic Bom Bom\"; un terzo adattamento dal numero unico, intitolato \"Turn A Gundam: Tsuki no kaze\", ideato da Akira Yasuda, \u00e8 stato pubblicato dalla Kadokawa Shoten nel 2004 all'interno della rivista \"Gundam Ace\".\nAmbientazione.\nLa serie \u00e8 ambientata nell'anno 2345 dell'era Seireki (\u6b63\u66a62345\u5e74 o CC 2345), in un nuovo calendario differente dai precedenti \"Gundam\".\nSeireki \u00e8 un gioco di parole del termine giapponese indicante il calendario dell'era volgare (\u897f\u66a6; pronunciato \"Seireki\"). L'acronimo (inglese) CC sta per \"Correct Century\" (\u30b3\u30ec\u30af\u30c8\u30bb\u30f3\u30c1\u30e5\u30ea\u30fc).\nTrama.\nNell'anno 2345 CC la Terra \u00e8 appena uscita da un periodo del quale la popolazione umana non ha pi\u00f9 ricordo, denominato \"Et\u00e0 Oscura\". Il livello di sviluppo tecnologico dei terrestri \u00e8 simile a quello dei primi anni del XX secolo. In realt\u00e0, una parte della popolazione umana (i \"Moonrace\") vive in colonie sulla Luna ed ha continuato a sviluppare un fortissimo arsenale militare. I \"Moonrace\", a causa del graduale esaurimento di risorse sul satellite hanno deciso che \u00e8 giunto il momento di valutare un possibile ritorno sulla Terra e mandano tre adolescenti, Loran Cehack, Keith Laijie, e Fran Doll in esplorazione per essere sicuri del buon esito di un possibile ritorno al loro pianeta natale. I ragazzi sono seguiti due anni dopo dalle forze di invasione \"Dianna Counter\", che mettono in serio pericolo la pace fra le due razze.\nProduzione.\nLa serie fu creata dalla Sunrise per celebrare il 20\u00ba Anniversario della nascita del franchise di \"Gundam\" ed annovera nello staff nomi di prestigio come Y\u014dko Kanno (\"Cowboy Bebop\" e \"I cieli di Escaflowne\") alle musiche e Syd Mead (\"Blade Runner\", \"Aliens\") al mecha design.\nLa \"A\" rovesciata (\u2200) del titolo \u00e8 il simbolo logico del quantificatore universale, e si legge \"per ogni\". Cos\u00ec, il titolo pu\u00f2 anche essere letto come \"Per ogni Gundam\". Il simbolo non \u00e8 stato usato per mera bellezza estetica. Yoshiyuki Tomino, infatti, desiderava creare una serie di \"Gundam\" che potesse riunire tutte le storie presenti nei vari \"universi\" della saga, dall'\"Universal Century\" a tutti quelli prodotti fino a quel momento. Un esempio chiaro di questa volont\u00e0 di riunificazione \u00e8 rintracciabile nelle due sigle di testa dell'\"anime\", dove scorrono in rapida successione diversi fotogrammi tratti dalle precedenti serie di \"Gundam\". Inoltre, diversi \"Mobile Suit\" presenti in \"Turn A\" si rifanno o sono chiaramente estrapolati da precedenti \"incarnazioni\" della serie."}
{"id": "1653920", "revid": "767487", "url": "https://it.wikipedia.org/wiki?curid=1653920", "title": "Pierino &amp; il lupo (film 2006)", "text": "Pierino &amp; il lupo \u00e8 un adattamento dell'omonima opera di Prokofiev realizzato nel 2006 dall'animatrice Suzie Templeton in stop-motion.\nIl cortometraggio ha vinto l'Oscar al miglior cortometraggio d'animazione nel 2008.\nTrama.\nLa storia narra le vicende di Pierino, un ragazzo che vive in povert\u00e0 ai margini di un grande bosco in una zona rurale della Russia, in compagnia del nonno. La casa \u00e8 circondata da un alto recinto e il nonno non vuole che Pierino lo oltrepassi per paura dei lupi locali. Un giorno Pierino gioca con la sua papera, quando capita nel recinto una cornacchia con un'ala rotta. Il ragazzo la riporta nel bosco tentando di farla volare con l'aiuto di un pallone su un lago ghiacciato. Il nonno si accorge dell'uscita di Pierino e lo riporta in casa, ma un lupo divora l'anatra del ragazzo e lui riesce a catturare il lupo. Il nonno, orgoglioso del coraggio di Pierino porta la preda in citt\u00e0, che viene derisa e minacciata con una pistola da alcuni bulli locali. Pierino si accorge dello sguardo rassegnato del lupo, cos\u00ec apre la gabbia e lo libera, facendolo tornare nel bosco.\nProduzione.\nIl film \u00e8 stato prodotto negli studi Se-ma-for di \u0141\u00f3d\u017a, e la post-produzione \u00e8 stata effettuata nei Storm Studios di Oslo."}
{"id": "1653933", "revid": "804", "url": "https://it.wikipedia.org/wiki?curid=1653933", "title": "Acconto di garanzia", "text": "Un acconto di garanzia \u00e8 un accordo legale nel quale un bene reale o virtuale \u00e8 depositato da una parte presso il conto di una terza parte neutrale (agente), fino all'adempimento delle clausole contrattuali da parte dell'altra parte. \nAll'adempimento delle clausole, l'agente consegner\u00e0 all'altra parte il bene depositato.\nA differenza della caparra, l'acconto dovr\u00e0 essere restituito anche in caso di inadempimento di una delle parti, tutte le volte che il contratto non si conclude, indipendentemente dalla responsabilit\u00e0 delle parti. Per avere un risarcimento, la parte danneggiata dovr\u00e0 fare causa e dimostrare di aver subito un danno. \nGli acconti di garanzia comprendono le istruzioni, che regolano il modo in cui la transazione viene svolta. Tipiche istruzioni sono quelle riguardanti chi svolge la transazione, le date fissate per il trasferimento di beni e denaro, la descrizione dei beni e la quantit\u00e0 di denaro scambiati, le modalit\u00e0 in cui beni e denaro verranno trasferiti, le condizioni per cui l'accordo possa definirsi concluso, le commissioni e le spese varie relative all'intermediazione dell'agente.\nL'acconto di garanzia \u00e8 noto nel mondo col nome inglese di \"escrow\" ed \u00e8 molto utilizzato nelle transazioni via Internet tra paesi distanti tra loro.\nEscrow \u00e8 soprattutto utilizzato nelle transazioni immobiliari negli USA. Una compagnia apposita che tratta escrow coordina i documenti che devono essere firmati da venditore e compratore; riceve deposito e pagamento finale e rilascia i fondi e il titolo della propriet\u00e0 quando tutti gli adempimenti sono stati soddisfatti."}
{"id": "1653943", "revid": "33277", "url": "https://it.wikipedia.org/wiki?curid=1653943", "title": "Congregazione dei Sacerdoti del Santissimo Sacramento", "text": ""}
{"id": "1653949", "revid": "287204", "url": "https://it.wikipedia.org/wiki?curid=1653949", "title": "Chiesa di Santa Maria della Visitazione (Venezia)", "text": "La chiesa di Santa Maria della Visitazione (detta anche \"degli Artigianelli\" o \"san Gerolamo dei Gesuati\") \u00e8 un edificio religioso della citt\u00e0 di Venezia, situato nel sestiere di Dorsoduro.\nStoria.\nQuesto edificio religioso \u00e8 il primo esempio di chiesa rinascimentale a Venezia. Con facciata sulle fondamenta delle Zattere ai Gesuati, venne costruita a partire dal 1494 da un gruppetto di frati originari della Toscana, detti \"Gesuati\", che si avvalsero di maestranze comacine. Venne nominato architetto Francesco Mandello, di origine lombarda. Il rivestimento della facciata fu affidato a Francesco Lurano da Castiglione, il quale la port\u00f2 a termine nel 1504.\nNel 1669 pass\u00f2 ai frati Domenicani gi\u00e0 presenti in Venezia i quali, costruita per opera di Giorgio Massari la nuova chiesa di Santa Maria del Rosario, accogliendo la preziosa raccolta di libri donata da Apostolo Zeno, nel 1750 la trasformarono in biblioteca aperta al pubblico. Gli armadi della biblioteca, disegnati dallo stesso Massari, sono attualmente custoditi nei locali dell'Accademia delle Belle Arti. Nel 1810 Napoleone Bonaparte allontan\u00f2 i frati. La chiesa, depredata dei suoi libri, rest\u00f2 abbandonata per diversi anni durante i quali croll\u00f2 la piccola cupola e i suoi affreschi andarono irrimediabilmente perduti. Intorno alla met\u00e0 dell'Ottocento ritorn\u00f2 a funzionare come chiesa per gli orfanelli raccolti nel vicino ex convento. In seguito a vari passaggi di propriet\u00e0, fu prelevata nel 1923 da San Luigi Orione che continu\u00f2 a utilizzarla ancora per il culto religioso dei suoi orfani, chiamati \"Artigianelli\".\nUn importante restauro dell'edificio sacro \u00e8 stato reso possibile negli anni 1994-1995 dai finanziamenti erogati dal Magistrato alle acque di Venezia, dalla Regione Veneto e dai Comitati Internazionali tramite l'I.R.E. (Istituzione di Ricovero ed Educazione, ente pubblico veneziano di assistenza e beneficenza).\nNel 2008 la Comunit\u00e0 religiosa di San Luigi Orione si \u00e8 trasferita in terraferma e, da quella data, l'edificio sacro non \u00e8 pi\u00f9 utilizzato per le funzioni religiose. La chiesa \u00e8 propriet\u00e0 privata e viene aperta al pubblico in occasione di mostre d'arte o concerti.\nA lato della chiesa si sviluppa il piccolo monastero quattrocentesco dei Gesuati, con un chiostro che offre la visione di una prospettiva laterale della vicina Chiesa della Madonna del Rosario, detta anch'essa dei Gesuati, opera settecentesca del Massari. Del medesimo autore \u00e8 anche il grande convento dei domenicani, composto da due fabbricati con due chiostri interni, uno dei quali \u00e8 rimasto incompiuto a causa della morte dell'architetto avvenuta il 20 dicembre 1766. I due fabbricati sono messi in comunicazione con il vecchio convento da una settecentesca scala ovale, sempre opera del Massari, restaurata all'inizio del 2011. Nel 1996 questo complesso, pur mantenendo rigorosamente la struttura monastica, venne trasformato in Centro Culturale e Casa Religiosa di Ospitalit\u00e0. L'ingresso all'intera struttura si trova in Rio Ter\u00e0 Foscarini, Dorsoduro 909/A, (di fronte alla Chiesa di Sant'Agnese, in Campo Sant'Agnese, Dorsoduro).\nDescrizione.\nLa chiesa, la cui facciata fu inaugurata nel 1504 e poi, l'edificio tutto, consacrato il 21 dicembre 1524 da Giovanni, vescovo titolare di Tiberiade (come riporta la lapide posta all'interno del chiostro attiguo alla chiesa), si presenta disadorna, soprattutto all'interno. Molte opere pittoriche in essa contenute (tanto da far dire allo storico Francesco Sansovino, figlio di Jacopo Sansovino, che non vi era in essa spazio vuoto), furono rimosse dopo il 1750 e trasferite presso le Gallerie dell'Accademia delle Belle Arti in Venezia (la pala di Francesco Rizzo) o in altre chiese, come nel caso della pala della \"Crocifissione\" del Tintoretto che fu portata nell'adiacente chiesa dei Gesuati (terzo altare a sinistra), o le portelle d'organo del Tiziano finite a New York, presso un collezionista privato, e delle quali ora se ne sono perse le tracce. Tuttavia la chiesa della Visitazione conserva ancora alcune opere di pregevole fattura, come la \"Pentecoste\" del Padovanino, visibile dietro l'altare maggiore, e la \"Crocifissione\" attribuita a Nicol\u00f2 Renieri (il cui vero nome \u00e8 Nicolas R\u00e9gnier, pittore fiammingo) posta sull'altare di sinistra. Altre opere sono i due dipinti cinquecenteschi monocromi di ignoto, che ritraggono \"due vescovi\" (situati sopra le due porte cinquecentesche in radica e lavorate a mano, poste ai lati dell'altare centrale); i quattro affreschi nei tondi ai piedi della cupola, restaurati, databili inizio Cinquecento, che riproducono \"I quattro evangelisti\". Sull'altare laterale destro vi \u00e8 la tela di Alessandro Revera (1850 circa) dov'\u00e8 rappresentato il santo veneziano Girolamo Emiliani (o Miani) che affida alla Beata Vergine i suoi orfanelli.\nNell'ex sacrestia, dietro l'altar maggiore, vi sono un'icona marmorea di inizio Cinquecento (attribuibile alla Scuola dei Lombardo) con l'immagine di \"Dio Padre che sorregge il Figlio Ges\u00f9 morente in croce\"; un lavabo sempre del Cinquecento in marmo rosso di Verona e due formelle del Seicento raffiguranti l\"Addolorata e il Cristo flagellato\".\nLa parte pi\u00f9 significativa e pregevole della chiesa \u00e8 il soffitto che raccoglie 58 tavole (esempio rarissimo in Venezia) ciascuna di metri 1,30 per ogni lato, con ritratti di \"Santi dell'Antico e del Nuovo Testamento\" e un tondo centrale (del diametro di metri 2,50) raffigurante \"L'incontro tra la giovane Vergine Maria e sua cugina Elisabetta\". I dipinti risalgono agli inizi del Cinquecento e sono opera di Pietro Paolo Agabiti (o Agapiti, 1470 circa - 1539) e della sua bottega che operava tre le Marche e la Toscana. Alcune tavole rivelano influssi delle scuole di Leonardo da Vinci e di Luca Signorelli.\nDall'ottobre 2008 la chiesa \u00e8 stata arricchita di due quadri a soggetto religioso, dipinti su tela: la Resurrezione di Cristo, opera di Maurizio Favaretto (discendente del famoso pittore Paolo Veronese, e insegnante in un liceo artistico veneziano); Maria Assunta, opera della pittrice Raffaela Rubbini; e una nuova \"Via Crucis\", i cui autori, allievi del prof. Favaretto, si sono ispirati alla \"Via Crucis\" di Giambattista Tiepolo, conservata nella sacrestia della chiesa di San Polo, Sestiere di San Polo, Venezia). ..\nDal settembre 2009 al gennaio 2013 i 58 dipinti del soffitto ligneo sono stati sottoposti a un rigoroso restauro.\nCuriosit\u00e0.\nLa Chiesa di Santa Maria della Visitazione appare anche nel videogioco \"Assassin's Creed II\". Il protagonista Ezio Auditore esplorando i sotterranei della Chiesa vi trover\u00e0 un calamaro gigante che nuota nell'acqua dopo aver azionato un meccanismo."}
{"id": "1653950", "revid": "125215361", "url": "https://it.wikipedia.org/wiki?curid=1653950", "title": "Jan Jongbloed", "text": "\u00c8 stato il portiere titolare dei Paesi Bassi ai mondiali del 1974 e a quelli del 1978. Giocava spesso in nazionale con il numero 8 invece che con il classico numero 1 (scelta ereditata dal fatto che la nazionale olandese decise di assegnare \u2013 con l'unica eccezione per Johan Cruijff \u2013 i numeri secondo un mero ordine alfabetico per i Mondiali del 1974). Il suo stile di gioco lo rendeva paragonabile ad un difensore aggiunto: collaborava spesso alla costruzione dell'azione incarnando lo spirito del calcio totale.\nCarriera.\nClub.\nLa sua carriera inizia nel 1959 difendendo la porta del DWS, un piccolo club della sua citt\u00e0 natale, Amsterdam. Questo conquista il titolo da neopromosso nella stagione 1963-1964, e nel 1972 si trasforma, con una fusione, nell'FC Amsterdam. Jongbloed si trasferisce nel 1977 al Roda JC, e al Go Ahead Eagles nel 1981, prima di terminare la carriera a 45 anni a causa di un infarto; avendo giocato la sua ultima partita nel Go Ahead Eagles all'et\u00e0 di 44 anni, 9 mesi e 14 giorni risulta tutt'ora essere il giocatore pi\u00f9 vecchio ad aver giocato una gara in Eredivisie.\nNazionale.\nJongbloed esordisce in Nazionale il 26 settembre 1962 nella sconfitta per 4-1 con la Danimarca. Questa rimane per dodici anni la sua unica presenza; viene infatti richiamato solo in vista dei Mondiali del 1974, pur non essendo neanche professionista (gestisce infatti una tabaccheria). Convocato al posto del pi\u00f9 quotato Jan van Beveren, e schierato in campo da Rinus Michels al posto di Piet Schrijvers fin dalla prima partita (contrariamente al parere dell'opinione pubblica), arriva alla finale avendo subito solo un gol, peraltro un'autorete di Ruud Krol, venendo poi sconfitto all'ultimo atto 2-1 dai padroni di casa della Germania Ovest.\nDopo essere stato convocato nella spedizione olandese partecipante agli Europei del 1976, senza per\u00f2 essere mai utilizzato, Jongbloed viene convocato anche da Ernst Happel nei successivi Mondiali del 1978. Anche qui parte titolare, pur venendo sostituito nelle prime due partite della seconda fase dopo i tre gol incassati contro la Scozia (nelle sfide contro Austria e Germania Ovest gioca Schrijvers). Jongbloed torna in campo durante il match decisivo con l'Italia, dopo che Schrijvers si \u00e8 infortunato scontrandosi con il compagno Brandts in occasione del gol del momentaneo vantaggio azzurro. Disputa quindi la finale ed anche in questa occasione l'Olanda viene sconfitta dalla squadra padrona di casa, l'Argentina. Jongbloed termina con questa partita la militanza nella squadra nazionale, nella quale ha collezionato in tutto 24 presenze.\nCaratteristiche tecniche.\nJan svolgeva un insolito ruolo da portiere offensivo, caratteristica piuttosto rara in quegli anni. Pi\u00f9 abile con i piedi che con le mani, in campo non utilizzava quasi mai i guanti.\nVita privata.\nNel 1984 Jan soffr\u00ec la tragedia della perdita del figlio Erik, anche lui portiere del DWS Amsterdam, che mor\u00ec dopo essere stato colpito da un fulmine durante una partita della sua squadra."}
{"id": "1653953", "revid": "1534172", "url": "https://it.wikipedia.org/wiki?curid=1653953", "title": "Tetrapodomorpha", "text": "I tetrapodomorfi (Tetrapodomorpha) sono un gruppo di vertebrati, contenente alcuni pesci sarcopterigi dotati di caratteristiche simili a quelle dei tetrapodi. In realt\u00e0 il gruppo contiene anche i veri tetrapodi, ma spesso il nome tetrapodomorfi viene riferito solo ai pesci dotati di pinne carnose un tempo raggruppati negli osteolepiformi. Molti di questi animali avevano un aspetto intermedio tra quello di un pesce e un anfibio. Tra le caratteristiche dei tetrapodomorfi vi sono notevoli modifiche alle pinne, soprattutto riguardo all'omero che si articola alla fossa glenoide (la spalla).\nUno dei tetrapodomorfi pi\u00f9 primitivi \u00e8 \"Osteolepis\", lungo una trentina di centimetri; pochi milioni di anni dopo questi animali si svilupparono notevolmente (\"Eusthenopteron\") fino a raggiungere dimensioni gigantesche, con forme come \"Hyneria\" e \"Rhizodus\", lunghe oltre tre metri. Alcune forme, come \"Tiktaalik\" e \"Panderichthys\", sono considerati gli immediati antenati dei veri tetrapodi."}
{"id": "1653954", "revid": "22356", "url": "https://it.wikipedia.org/wiki?curid=1653954", "title": "Hyneria", "text": ""}
{"id": "1653957", "revid": "2211456", "url": "https://it.wikipedia.org/wiki?curid=1653957", "title": "Chiesa di San Polo (Venezia)", "text": "La chiesa di San Paolo apostolo \"vulgo\" San Polo \u00e8 un edificio religioso della citt\u00e0 di Venezia. D\u00e0 il nome al sestiere in cui sorge.\nStoria.\nSecondo le cronache antiche la chiesa fu edificata probabilmente nell'837, per volere del doge Pietro Tradonico e del figlio Giovanni co-reggente. In antico dipendeva dal Patriarcato di Grado.\nSub\u00ec una prima ristrutturazione tra il Tre e il Quattrocento e a questo periodo risalgono gli elementi gotici, in particolare il portale laterale archiacuto, le ogive della navata laterale e il rosone della facciata.\nVerso la fime del '500 ebbe un ulteriore restauro e all'incirca nello stesso periodo il porticato d'ingresso fu chiuso e trasformato nell'Oratorio del Crocefisso determinando l'occultamento della facciata.\nA partire dal 1804 sino alla riconsacrazione del 1839 la chiesa ha subito i pesanti interventi progettati da David Rossi: in quell'occasione furono sostituite le colonne della navata centrale, chiuse alcune aperture per aprirne altre e per darle un impianto neoclassico. I restauri del 1930 recente hanno in parte ripristinato gli elementi quattrocenteschi, in particolare il soffitto a carena di nave. Divenne chiesa rettoriale delle parrocchia dei Frari con gli editti napoleonici, tranne la parentesi tra il 1928 ed il 1966 in cui fu di nuovo parrocchiale . \nLa chiesa fa parte dell'associazione Chorus Venezia. \nDescrizione.\nEsterno.\nInglobata da altri modesti edifici restano visibili parte dell'abside prospiciente l'omonimo campo ed i fianchi. Lungo il lato destro si apre il grande portale tardo gotico opera della bottega di Bartolomeo Bon ornato da due angeli reggi cartiglio sulla trabeazione e culminato dal fiorone reggente una mezza figura di san Paolo oltre la linea di gronda. Pi\u00f9 avanti nella parte pi\u00f9 stretta della salizada la facciata classicheggiante dell'Oratorio della Croce, raffinata struttura marcata da semicolonne corinzie con aperture tipo serliana. Visibile a stento dall'adiacente Corte del Cafetier l'originale rosone sull'antica facciata. Nel tempo furono murate qua e l\u00e0 sugli esterni alcune opere marmoree: la pi\u00f9 recente \u00e8 l'edicola neoclassica con la statua di San Paolo al centro dell'abside maggiore; a sinistra, sulla cappella absidale minore l'edicola quattrocentesca della Scuola del Santissimo sacramento \u00e8 sormontata da un drappeggio barocco e sormonta invece la lapide (datata 1611) che proibisce tutti i giochi nel campo e di addossare bancarelle alla chiesa; sui muri della vecchia canonica che inglobano l'atra cappella absidale sono due primitivi bassorilievi, il superiore con il \"Battesimo di Cristo\", quello inferiore con la \"Madonna ed il Bambino in trono con i Santi Demetrio e Pietro.\"\nCampanile.\nIl campanile con cuspide conica fu innalzato nel 1362 si trova al di l\u00e0 della salizada e ne fa da strettoia. L'ingresso \u00e8 sormontato da due leoni affrontati, che probabilmente avevano la funzione di stilofori nel nartece della precedente chiesa, l'uno recante fra gli artigli un serpente, l'altro una testa umana. Le figure, secondo fantasiose ricostruzioni, ricorderebbero la tragica fine di Marin Faliero, oppure del conte di Carmagnola: la cosa \u00e8 per\u00f2 irreale dato che le sculture sono antecedenti alle vicende dei due personaggi e che peraltro queste varianti iconografiche sono frequenti in molte opere romaniche.\nInterno.\nL'interno \u00e8 a pianta basilicale con tre navate a cui corrispondono tre cappelle absidali. La facciata originale si trova a sinistra dell'ingresso. \nNavata centrale.\nI restauri del 1930 hanno rimesso in luce la tipica struttura veneta del soffitto a carena di nave e le bifore immediatamente sottostanti. Permangono i colonnati ionici trabeati che separano le navate laterali e al di sopra delle colonne alcune grisaglie ottocentesche di un frescatore anonimo: quattro tondi con gli \"Evangelisti\" alternati a sei pannelli rettangolari con le \"Storie di San Paolo.\"\nControfacciata.\nA sinistra \u00e8 l\"'Ultima cena\" (1568-69) di Jacopo Tintoretto e a destra \"San Silvestro battezza Costantino Imperatore\" di Paolo Piazza (tardo tintorettiano dell'inizio del XVII secolo). Al centro sopra la porta l'organo di Gaetano Callido (1763) ornato con le statue di \"Santa Cecilia\" che suona un piccolo organo e \"Re David\" con l'arpa.\nOrgano a Canne\nIn cantoria in controfacciata \u00e8 presente un pregevole organo costruito da Gaetano Callido nel 1763 che rappresenta la sua prima realizzazione a Venezia nonch\u00e9 il suo primo strumento \"doppio\" (opus 7-8), ovvero a due tastiere. Risalgono al restauro del 1839 ad opera di Giacomo Bazzani i registri di Fluta 8' e di Ottavino 2' entrambi nei soprani, al positivo. Un ulteriore intervento effettuato sempre ad opera della ditta Bazzani risale al 1900 e in tale occasione sono stati sostituiti i pomelli dei registri. Dopo un lungo periodo di abbandono, nel 2014 l'organo \u00e8 stato sottoposto ad un restauro conservativo da Francesco Zanin e in tale occasione \u00e8 stata ricostruita la parte superiore della cassa in stile moderno, in quanto quella originale, molto malandata, era stata rimossa nel primo quarto del '900. In occasione di questo restauro sono stati ricostruiti i pomelli dei registri, la pedaliera, i tromboncini\u00a0 e il crivello del Grand'Organo e la cornetta del positivo. La cornetta del Grand'Organo \u00e8 stata ripristinata, essendo stata trasformata in ottavino nel 1839, conservando molte canne originali.\nLo strumento ha due tastiere originali in bosso ed ebano di 45 tasti ciascuna con prima ottava scavezza, una pedaliera a leggio (ricostruita) di 17 pedali (12 note reali, il 18\u00b0 pedale aziona il rollante) e un mantice a lanterna con due pompe azionabile manualmente e con elettroventilatore. L'unione \u00e8 a cassetto e il ripieno a manovella. I pomelli dei registri del Grand'Organo (seconda tastiera) e del pedale si trovano a destra delle tastiere mentre quelli del positivo (prima tastiera), come anche il positivo stesso, si trovano a sinistra di esse. Le canne in facciata, appartenenti ai bassi del principale di 8', presentano le bocche a scudo, davanti ad esse \u00e8 posto lo zoccolo dei tromboncini.\u00a0 I violoncelli del positivo sono il primo esempio di questo particolare registro ad ancia inventato da Callido.\nLa disposizione fonica \u00e8 la seguente:\nGrand'Organo \n\"Ripieno\" \"(colonna di sinistra)\"\nPrincipale Bassi (8')\nPrincipale Soprani\nOttava\nDecimaquinta\nDecimanona\nVigesimaseconda\nVigesimasesta \nVigesimanona\nTrigesimaterza\nTrigesimasesta\nContrabbassi e\nOttave (al pedale, 16'+8')\n\"Concerto (colonna di destra)\"\nVoce umana\nFlauto in VIII (a camino)\nFlauto in XII \nCornetta\nTromboncini Bassi\nTromboncini Soprani\nTromboni (al pedale, 8')\nPositivo\nPrincipale Bassi (8') \nPrincipale Soprani \nPrincipale Soprani\nOttava \nDecimaquinta\nVigesimaseconda\nFlauto in VIII Bassi (a camino)\nFlauto in VIII Soprani (a camino)\nCornetta\nTromboncini Bassi\nTromboncini Soprani\nVioloncelli Bassi\nVioloncelli Soprani\nOttavino \nFluta\nNavata destra.\nNel primo altare dal fondo \u00e8 la pala \"Assunta e Santi\" di Jacopo Tintoretto, ai lati della porta un \"Volto di Cristo\" ed un \"Presepe\", bassorilievi decorativi riemersi durante il restauro, e bottega sul secondo altare la \"Madonna con il Bambino\", scultura di Pietro Zandomeneghi opera canoviana del XIX secolo.\nCappella absidale di destra (cappella del Santissimo Sacramento).\nDi elegante struttura lombardesca restaurata nel 1702 \u00e8 ornata nella volta e nel catino dagli affreschi \"Gloria d'angeli\" e \"Storie dell'Antico Testamento\" di Gioacchino Pozzoli ( XVIII secolo) e alle pareti da quattro tele del Salviati: \"Lavanda dei piedi, Cristo nell'orto degli ulivi, Salita al Calvario, Deposizione.\" L'altare con il tabernacolo \u00e8 del '600.\nPresbiterio.\nSull'altare sono le due pregevoli sculture in bronzo di Alessandro Vittoria: \"San Paolo\" e \"Sant'Antonio abate.\" Sulla parete di fondo e sui lati le tele di Palma il Giovane: la pala della \"Conversione dii San Paolo\" (1595-1600), a destra S\"an Pietro invia San Marco a predicare il Vangelo ad Aquileia\" (1625), \"La consegna delle chiavi a San Pietro\" (1625), a sinistra \"La liberazione di Sant'Antonio abate\" (1600 circa) e \"La tentazione di Sant'Antonio abate\" (1600 circa). Completano il presbiterio la tela \"San Lorenzo fra i devoti\" (XVI secolo) della scuola di Bonifacio de Pitati, posta sulla destra dell'abside, l'antico stendardo della \"Congregazione del Clero di San Paolo\" (XV secolo), a sinistra, ed il grande frammento di \"Crocifisso\" (XIV secolo), montato su una sagoma lignea che ne suggerisce la probabile forma originale, sospeso all'arco trionfale.\nCappella absidale sinistra.\nSull'altare della breve cappella la pala dello \"Sposalizio della Vergine\" del Veronese (1580 circa) dentro a cui \u00e8 inserita la piccola tavola della \"Madonna di Loreto\" di un anonimo del XV secolo. A destra \u00e8 una buona tela anonima rappresentante \"San Pietro\" (XVIII secolo).\nNavata sinistra.\nSul primo altare dall'abside \u00e8 la pala \"La predicazione di San Paolo\" di Paolo Piazza (XVII secolo). Sul secondo altare costruito di Giorgio Massari, in una breve cappella laterale \u00e8 la matura pala raffigurante \"La Vergine appare a San Giovanni Nepomuceno\" di Giambattista Tiepolo (1754) con il probabile parziale aiuto del figlio Giandomenio e accuratamente restaurata prima del 1999. La critica \u00e8 divisa su a chi attribuire la commissione: al re di Polonia Augusto III che, nel 1740, aveva donato una reliquia del santo boemo a questa chiesa, oppure pi\u00f9 probabilmente al parroco Bartolomeo Carminati, nel quadro dei suoi programmi di ristrutturazione. Sul terzo ed ultimo altare \u00e8 la pala de \"Il Sacro Cuore di Ges\u00f9\" opera tarda di Jacopo Guarana (1802).\nOratorio del Crocifisso.\nDa quello che era un tempo l'ingresso principale dalla facciata, dove in origine si trovava un nartece, si accede al settecentesco oratorio del Crocifisso. Qui \u00e8 esposta quella che \u00e8 considerata l'opera prima di Giandomenico Tiepolo, la \"Via Crucis\" dipinta tra il 1747 e il 1749 e accuratamente restaurate. Il complesso delle quattordici tele rivela gi\u00e0 la maniera peculiare del giovane pittore nella costruzione drammatica delle scene mediante prospettive decentrate e diagonali. Nella stessa cappella sono conservate altri lavori eseguiti negli stessi anni dal giovane Tiepolo: il \"San Filippo Neri in preghiera\", il \"Martirio di\" \"San Giovanni Nepomuceno\", i \"Santi Elena e Macario scoprono la Vera Croce\", il \"San Vincenzo Ferreri predica alle turbe\" e le due tele per il soffitto, la \"Resurrezione di Cristo\" e la \"Gloria d'Angeli.\" \nInteressante anche l'elegante struttura rococ\u00f2 dell'altarino chiuso da un colonnato e illuminato dalle alte finestre del tamburo. Nelle nicchie ai lati dell'altare i busti di \"San Marco\" e di un \"Vescovo\" (Anonimo, XV secolo)."}
{"id": "1653963", "revid": "339392", "url": "https://it.wikipedia.org/wiki?curid=1653963", "title": "Andriy Rusol", "text": ""}
{"id": "1653964", "revid": "28592", "url": "https://it.wikipedia.org/wiki?curid=1653964", "title": "Yemeniti", "text": ""}
{"id": "1653970", "revid": "86341", "url": "https://it.wikipedia.org/wiki?curid=1653970", "title": "Bandiera dello Stato di Esp\u00edrito Santo", "text": "La bandiera dell'Esp\u00edrito Santo fu creata nel 1908 dal dottor Jer\u00f4nimo Monteiro, allora presidente dello Stato, e fu adottata ufficialmente il 7 settembre 1909. \u00c8 composta di tre fasce orizzontali e della stessa misura, nei colori azzurro, bianco e rosa.\nI suoi colori rappresentano i colori delle vesti di Nostra Signora della Vittoria, patrona della capitale Vit\u00f3ria. Al centro della seconda fascia, un arco in lettere azzurre che porta il motto \"TRABALHA E CONFIA\" (LAVORA E ABBI FEDE). Questo motto si ispira alla dottrina di Santo Ignazio di Loyola, fondatore dell'ordine religioso della Compagnia di Ges\u00f9: \"Lavora come se tutto dipendesse da te, e abbi fede come se tutto dipendesse da Dio\"."}
{"id": "1653977", "revid": "287204", "url": "https://it.wikipedia.org/wiki?curid=1653977", "title": "Bandiera dello stato di Espirito Santo", "text": ""}
{"id": "1653982", "revid": "1543377", "url": "https://it.wikipedia.org/wiki?curid=1653982", "title": "Stars Hollow", "text": "Stars Hollow \u00e8 una citt\u00e0 immaginaria (popolazione: 9.973) situata nello stato statunitense del Connecticut, nella quale \u00e8 principalmente ambientata la serie televisiva \"Una mamma per amica\".\nPianta.\nNel centro della citt\u00e0 si trova una piazza al centro della quale sono collocati un gazebo e la statua di Kazimierz Pu\u0142aski. Quasi tutti i negozi di Stars Hollow sono situati nelle strade circostanti alla piazza principale, oltre la quale si trova la zona residenziale. Un'importante eccezione a questa organizzazione \u00e8 l'\"Indipendence Inn\", l'albergo diretto da Lorelai, che \u00e8 stato spostato nella \"Third Street\"..\nStoria della citt\u00e0.\nFondazione.\nStars Hollow venne fondata nel 1779. Esistono diverse leggende sulle modalit\u00e0 con le quali la citt\u00e0 ottenne il suo nome attuale. Sebbene non si possa stabilire con certezza quale delle leggende sia vera, la tradizione parla di due amanti la cui relazione sembrava essere condannata al fallimento fino a quando fenomeni cosmologici separati, nei quali sono coinvolte le stelle, li portarono entrambi nel luogo dove oggi sorge Stars Hollow. Questo avvenimento viene festeggiato ogni anno dalla citt\u00e0 con il \"Firelight Festival\" (ep. 1x16 \"Anniversari\" e 4x13 \"Come una vera coppia\").\nLa guerra rivoluzionaria.\nVi fu una \"battaglia\" combattuta a Stars Hollow durante la quale 12 uomini rimasero ad aspettare un'intera notte le \"giubbe rosse\", che non giunsero mai. Come viene mostrato negli episodi 1x08 \"Odore di neve\" e 5x11 \"Tutta colpa della neve\", ogni anno la citt\u00e0 organizza una ricostruzione di quella notte. In questa seconda ricostruzione entra in scena anche una prostituta, che si narra avesse dormito col generale inglese per ritardare l'arrivo delle truppe a Stars Hollow.\nNei pressi del gazebo situato al centro della piazza della citt\u00e0 si trova la Liberty Bell che recita:\nLa Terza Strada.\nSecondo la societ\u00e0 storica di Stars Hollow, la Terza Strada \u00e8 tra i principali punti di riferimento storici della citt\u00e0. Nel XVIII secolo era conosciuta come \"Vicolo delle piaghe e delle vesciche \", dove i malati si recavano per farsi incidere col bisturi piaghe e vesciche; si dice infatti che un tempo quello fosse il luogo dove erano costretti a vivere coloro che erano affetti da lebbra, per non rischiare di contagiare le persone sane. Attualmente nella Terza Strada si trova il Dragonfly Inn, interamente restaurato da Lorelai e Sookie.\nLa Terza Strada ha avuto anche altri nomi, oltre a \"Vicolo delle piaghe e delle vesciche\", inclusi \"Strada della polizia a cavallo\", \"Protuberanza croccante\" e un nome indiano, \"Chergogagog Manchogagog Cherbonagongamog\".\nSet di Stars Hollow.\nLa piazza della citt\u00e0 \u00e8 situata in un lotto posteriore degli studios della Warner Brothers. \u00c8 proprio dietro l'angolo del set esterno dell'ospedale della serie televisiva ER.\nMolti dei set di Stars Hollow sono stati usati anche in \"The Music Man\", \"Hazzard\" e \"I Waltons\". Il Dragonfly Inn era il set della casa dei Waltson, la scuola superiore di Star Hollow era il tribunale di giustizia della contea di \"Hazzard\", mentre Il giardino della casa di Lorelai era l'esterno dell'abitazione dello Zio Jesse.\nIl set \u00e8 stato usato dalla Warner Brothers per \"\" e \"Pushing Daisies\". Venne inoltre utilizzato come piazza per il film del 2007 \"Norbit\". La piazza della citt\u00e0 di Stars Hollow \u00e8 la stessa del telefilm \"Ghost Whisperer\", \"Pretty Little Liars\" e \"Hart of Dixie\".\nLocation.\nStars Hollow \u00e8 ispirata alla citt\u00e0 Washington Depot (situata al centro della parte occidentale dello stato, a circa 45 minuti da Hartford e New Haven) alla quale una volta la creatrice della serie, Amy Sherman-Palladino, fece visita.\nNel corso dello show sono diversi i riferimenti riguardo alla sua posizione della citt\u00e0 nel Connecticut, ma sembra non esista alcuna citt\u00e0 perfettamente riconducibile a Stars Hollow. Si suppone che Hartford (Connecticut) disti dalla citt\u00e0 30 minuti e New Haven circa 42\u00a0km. Stars Hollow sarebbe inoltre nelle vicinanze di Woodbury e Beacon Falls (centro sud-ovest del Connecticut), Litchfield e New London (sud-est).\nNella copertina della colonna sonora dello show, \"Music from Gilmore Girls\", c'\u00e8 una cartolina mandata da Lane dalla Corea del Sud, indirizzata a Rory al numero 37 di Maple Tree Lane (e verificabile anche nella puntata 1x04) a Stars Hollow. Il codice postale della citt\u00e0 \u00e8 06492, lo stesso di Wallingford: questa citt\u00e0 non ha una \"Maple Street\" ma ha una \"Maple Avenue\".\nWashington Depot, la citt\u00e0 che Amy Sherman-Palladino ha menzionato come ispirazione per Stars Hollow, sfrutta il sistema di governo dell'assemblea cittadina ed \u00e8 stata fondata nel 1779. Le abitazioni e gli edifici della citt\u00e0 corrispondono allo stile di Stars Hollow e all'archetipo della cittadina del New England. Nella realt\u00e0 Woodbury \u00e8 nelle vicinanze di Washington Depot. Da notare come molte citt\u00e0 del Connecticut presentino mercati, gazebi e piccoli negozi pittoreschi che ricordano molto Stars Hollow.\nRory comincia a frequentare la Chilton all'inizio della serie. La Chilton \u00e8 una \"high school\" che sembra essere situata nella parte sud di Hartford o nella parte settentrionale della periferia della citt\u00e0. La scuola potrebbe riprendere la \"Choate Rosemary Hall\" di Wallingford. Stars Hollow fa inoltre parte dell'itinerario del \"Connecticut Transit\", il servizio bus che Rory utilizza spesso per recarsi alla Chilton.\nGreg Morago del \"The Hartford Courant\" afferma: \nNote.\n&lt;br&gt;"}
{"id": "1653988", "revid": "125627842", "url": "https://it.wikipedia.org/wiki?curid=1653988", "title": "September (cantante)", "text": "Ha raggiunto il successo in Svezia nel 2003, grazie ad alcuni singoli, a cui sono seguiti tre album pubblicati tra il 2004 e il 2007. In questi anni ha ottenuto successo nei paesi scandinavi e non solo con i singoli \"Satellites\" e \"Cry for You\", di genere dance pop. Successivamente alla pubblicazione dei primi tre album di inediti, il 2008 ha segnato il debutto della cantante anche fuori dai confini scandinavi; sono stati pubblicati infatti tre album contenenti tracce gi\u00e0 presenti nei primi dischi, ciascuno in diverse nazioni. Nello stesso periodo \u00e8 uscita anche la sua prima raccolta in Svezia.\nBiografia.\nIl debutto con \"September\".\nHa debuttato nel 2003, all'et\u00e0 di 18 anni, con la canzone \"La La La (Never Give It Up)\" che ha raggiunto l'ottava posizione della classifica dei singoli svedese. Subito dopo \u00e8 stato pubblicato il secondo singolo \"We Can Do It\", che ha raggiunto la decima posizione della medesima classifica.\nIn seguito al successo dei primi due singoli, nel mese di febbraio l'etichetta discografica Stockholm ha pubblicato l'album di debutto della cantante, l'eponimo \"September\", accompagnato dal terzo e ultimo singolo estratto dall'album \"September All Over\", che ha bissato il successo del primo singolo piazzandosi alla medesima posizione nella classifica svedese. Meno successo \u00e8 stato incontrato dall'album, che ha raggiunto solo la posizione numero 36 della classifica.\nIl successo di \"Satellites\" e \"Cry for You\".\nDopo un periodo di pausa, la cantante \u00e8 tornata sulle scene musicali svedesi nel maggio del 2005 con il singolo \"Satellites\", di grande successo, che ha raggiunto la quarta posizione della classifica. Il singolo ha anticipato la pubblicazione del secondo album della cantante, \"In Orbit\", pubblicato nell'ottobre seguente per l'etichetta discografica Catchy Tunes. In concomitanza con l'album, che ha riscosso un discreto successo di vendite sia in Svezia che in Finlandia, \u00e8 stato pubblicato anche il secondo singolo \"Looking for Love\", anche questo di discreto successo. Altri brani estratti per la promozione del brano sono stati \"Flowers on the Grave\", \"It Doesn't Matter\" e in particolare \"Cry for You\", che ha permesso la cantante di essere conosciuta anche al di fuori dei paesi scandinavi entrando in classifica in numerosi paesi europei tra la fine del 2006 e i primi mesi del 2007.\nIl 2006 ha segnato anche il debutto della cantante negli Stati Uniti e nel Regno Unito, dove sono stati diffusi in radio i due principali successi del suo secondo disco, \"Cry for You\" e \"Satellites\". Il 1\u00ba settembre 2007 ha partecipato al Festival internazionale della canzone di Sopot in Polonia, in qualit\u00e0 di rappresentante della Svezia, affrontando artisti come Sophie Ellis-Bextor, Thierry Amiel, The Cloud Room e le Monrose. Si \u00e8 classificata terza con il voto del pubblico e seconda con il voto della giuria.\nIl terzo album, \"Dancing Shoes\".\nImmediatamente al successo di \"Cry for You\", singolo di successo in tutta Europa nei primi mesi del 2007, \u00e8 stato pubblicato il brano \"Can't Get Over\", nel mese di giugno, accolto in maniera positiva in diversi paesi d'Europa. Il brano ha anticipato il terzo disco della cantante svedese, \"Dancing Shoes\", uscito nel settembre dello stesso anno sempre per la Catchy Tunes e promosso dai singoli \"Until I Die\" e \"Because I Love You\", il primo di buon successo in Svezia e Finlandia, mentre il secondo ha avuto scarsi risultati di vendite.\nGli album di debutto internazionali.\nDal 2008, la cantante \u00e8 impegnata sul fronte internazionale; dopo i primi singoli, diffusi anche in Stati Uniti e Regno Unito nel 2006, \u00e8 uscito per diverse etichette, tra cui la Robbins Entertainment, il primo album della cantante destinato ai mercati di Stati Uniti, Canada e Australia, contenente pezzi gi\u00e0 inseriti nei suoi primi album. Questo disco \u00e8 intitolato \"September\", come il primo album della cantante pubblicato quattro anni prima, con il quale non ha per\u00f2 niente a che fare a parte alcune tracce in comune. Sempre nello stesso anno \u00e8 uscito l'album \"Dancing in Orbit\", album di debutto per il mercato dei Paesi Bassi e del Belgio, il cui titolo \u00e8 un'unione tra \"Dancing Shoes\" e \"In Orbit\", rispettivamente terzo e secondo disco della cantante; questa scelta \u00e8 stata dovuta al fatto che le tracce di questo album erano una selezione tra i brani contenuti tra i due dischi precedentemente pubblicati.\nNegli ultimi mesi dello stesso anno \u00e8 infine uscita un'altra raccolta, \"Gold\", stavolta destinata al mercato svedese e contenente i suoi principali successi.\nL'anno successivo \u00e8 stata la volta dell'album di debutto per il Regno Unito e l'Irlanda, \"Cry for You - The Album\", il cui titolo richiama l'omonima canzone di successo.\nPer la promozione degli album internazionali \u00e8 stata diffusa come singolo una versione modificata del singolo \"Can't Get Over\", precedentemente pubblicata in Svezia, accompagnata anche da un video differente da quello precedentemente utilizzato; questa versione \u00e8 stata ripubblicata anche nei paesi scandinavi.\nAnni 2010.\nIl 12 novembre 2010, September ha pubblicato il singolo \"Mikrofonkat\" come download digitale per la Svezia. La canzone non \u00e8 stata commercializzata in tutto il mondo ma soltanto in Svezia ed ha ricevuto vari acclami commerciali. La canzone ha raggiunto la posizione 1 della classifica svedese dei singoli diventando il singolo di maggior successo di September in Svezia. \nIl 19 novembre 2010 viene pubblicato il secondo singolo, \"Resuscitate Me\" in Svezia, dove ha raggiunto la posizione numero 45 e restando in classifica per due settimane.\nLa cantante ha annunciato l'uscita del suo quarto album in studio \"Love CPR\", che \u00e8 stato ufficialmente distribuito in Svezia l'11 febbraio 2011. L'album ha raggiunto la prima posizione della classifica album svedese e ottenendo la certificazione del riconoscimento del disco di platino.\nCome terzo singolo \u00e8 stato pubblicato \"Me &amp; My Microphone\" ovvero la versione inglese di \"Mikrofonkat\". La canzone \u00e8 stata diffusa negli Stati Uniti. Per \"Love CPR\" \u00e8 stato annunciato il tour come dichiarato nel sito web officiale di September.\nNel settembre 2012 l'artista ha pubblicato il singolo \"H\u00e4nderna Mot Himlen\" e poche settimane dopo l'album \"Inferno\", pubblicato a nome Petra Marklund.\nNel 2012 ha vinto il premio \"Canzone dell'anno\" nell'ambito dei Grammis per \"Baksm\u00e4lla\".\nVita privata.\nVive a Londra col compagno. Ha due figli, nati nel 2016 e nel 2018."}
{"id": "1653991", "revid": "322321", "url": "https://it.wikipedia.org/wiki?curid=1653991", "title": "Virginio Orsini (cardinale)", "text": "Biografia.\nVirgino Orsini nacque nel 1615, era zio di Pietro Francesco Orsini, futuro papa Benedetto XIII.\nIn giovent\u00f9 rinunci\u00f2 ai suoi privilegi di nascita per entrare nell'Ordine dei Cavalieri di Malta e si distinse nella guerra contro i Turchi per il suo coraggio.\nFu creato cardinale da Urbano VIII il 16 dicembre 1641.\nEbbe dallo stesso Papa l'incarico di dirigere i lavori di costruzione delle nuove fortificazioni della \"Civitas Leonina\", che inglobarono anche il quartiere di Trastevere allora non compreso nella cinta delle mura Leonine. Il 2 ottobre 1651 pose la prima pietra dell'Eremo di Montevirginio legato alla sua famiglia.\nFu vescovo di Albano e di Frascati.\nMor\u00ec il 21 agosto 1676, lasciando ai posteri il ricordo di un principe della Chiesa, benevolo, pio e gentile, e alla famiglia moltissimi debiti.\nGenealogia episcopale.\nLa genealogia episcopale \u00e8:"}
{"id": "1653995", "revid": "1904508", "url": "https://it.wikipedia.org/wiki?curid=1653995", "title": "Chiesa di Santa Maria Mater Domini", "text": "La chiesa di Santa Maria Mater Domini \u00e8 un edificio religioso della citt\u00e0 di Venezia, situato nel sestiere di Santa Croce.\nStoria.\nSecondo le cronache, fu costruita dalle famiglie Zane e Cappello nel 960 e sin dall'inizio assegnata all'attiguo monastero di Santa Cristina. In origine anche la chiesa avrebbe avuto questa intitolazione, tuttavia nessun documento suffraga la tradizione; la dedicazione alla Madre di Dio, invece, \u00e8 attestata sin dal 1128.\nCome testimoniato da una lettera apostolica di papa Clemente III, gi\u00e0 nel 1188 risultava officiata da sacerdoti in quanto chiesa parrocchiale affiliata alla cattedrale di San Pietro di Castello. Fu anche collegiata, con un capitolo di canonici formato da un prete titolato, da un diacono e da un suddiacono.\nRicostruita due volte, dopo gli incendi del 1105 e 1149, mantenne le sue forme in stile veneto-bizantino finch\u00e9 nel 1503 fu demolita, perch\u00e9 pericolante, e ricostruita. Secondo la critica recente, ne fu progettista (almeno per la facciata) Mauro Codussi, ma \u00e8 stata attribuita anche a Jacopo Sansovino, Pietro Lombardo, Giovanni Buora e ad altri ancora. Nel 1524 vennero terminati gli altari e il 25 luglio 1540 fu consacrata dal vescovo di Sebenico Giovanni Lucio Stafileo.\nNel 1807, durante le soppressioni napoleoniche, venne ridotta a succursale della parrocchia di San Stae. Passata, nel 1810, a San Cassiano, nel 1952 \u00e8 divenuta nuovamente vicariale di San Stae. Nel 1970 \u00e8 tornata a San Cassiano come chiesa sussidiaria.\nEdificio.\nSanta Maria Mater Domini non si affaccia sul campo omonimo ma sulla calle pi\u00f9 a destra rispetto all'asse principale. La facciata in pietra d'Istria sormontata da un timpano su una parete liscia e sorretta da due ali a volute \u00e8 d'ispirazione toscaneggiante.\nLa pianta \u00e8 a croce greca con una cupola all'incrocio tra il transetto e la navata centrale, con un aspetto molto simile alle chiese di San Felice e San Giovanni Crisostomo. Le quattro cappelle laterali sono delimitate pilastri sui quali si impostano delle ampie arcate. All'estremit\u00e0 del presbiterio, molto allungato, si trova l'abside semicircolare ed ai fianchi si aprono altre due cappelline a nicchia.\nSul primo altare a destra, dei Trevisan, dentro una struttura prospettica si trovano le statue dei santi Pietro, Paolo e Andrea, opere di Lorenzo Bregno, tranne l'ultima di Antonio Minello. Sul secondo altare sta la pala del \"Martirio di Santa Cristina,\" dipinto di Vincenzo Catena. Nel transetto a destra, sopra la porta laterale, troviamo la \"Ultima Cena\" di Bonifacio de' Pitati. Nella cappella a destra della maggiore \u00e8 un altare con paliotto e statua scolpite da Bregno, sull'altare del presbiterio la \"Madonna con il Bambino\", uno stucco colorato di scuola toscana del XV secolo, mentre nella cappellina di sinistra abbiamo di nuovo un altare del Bregno dall'importante struttura architettonica con le statue dei Santi Marco e Giovanni. Nel transetto sinistro la grande tela di Tintoretto, \"Invenzione della Croce\", sormonta una \"Madonna orante,\" bassorilievo marmoreo dorato del XIII secolo. Nelle due cappelle di sinistra abbiamo l'altare della Verigine, su modello sansoviniano, e quindi, sull'altare dei Contarini, la \"Trasfigurazione\" di Francesco Bissolo.\nIl campanile venne ricostruito nel 1743: il precedente cinquecentesco era crollato tre anni prima."}
{"id": "1653998", "revid": "709565", "url": "https://it.wikipedia.org/wiki?curid=1653998", "title": "Poplar Publishing", "text": "La \u00e8 una casa editrice giapponese fondata nel 1947 e che pubblica riviste e manga per i bambini giapponesi, la pi\u00f9 famosa delle quali \u00e8 il \"Pre Comic Bunbun\". Nel 2004 ha acquisito il controllo della rivale Jive.\nIl \"Poplar Sh\u014dsetsu Taish\u014d\".\nOgni anno la \"Poplar\" tiene il famoso \"Poplar Sh\u014dsetsu Taish\u014d\", un concorso indetto per le nuove storie ed i nuovi romanzi che vengono creati nel corso dell'anno. Il premio per il primo classificato \u00e8 di 20 milioni di yen, circa ."}
{"id": "1654000", "revid": "1309758", "url": "https://it.wikipedia.org/wiki?curid=1654000", "title": "Bicycle", "text": "Bicycle \u00e8 una marca di carte da gioco prodotte da United States Playing Card Company.\nStoria.\nIl marchio \u00e8 stato creato nel 1885, quando iniziarono ad essere prodotte dalla \"United States Printing Company\" che nel 1894 divent\u00f2 \"United States Playing Card Company\" di Cincinnati.\nCaratteristiche.\nQueste carte sono tra le pi\u00f9 resistenti al mondo e vengono usate in modo particolare dai prestigiatori e maghi per la loro qualit\u00e0, la possibilit\u00e0 di piegarle e il pregio di aprirsi uniformemente a ventaglio se maneggiate correttamente.\nSono telate in maniera da scorrere in modo \"pulito\" l'una sull'altra: non sono completamente lisce, ma leggermente ruvide in modo che non si attacchino tra di loro, rendendo le carte estremamente maneggevoli anche dalla prima volta che le si prende in mano e per questo molto usate anche da famosi prestigiatori. Questa caratteristica delle carte Bicycle \u00e8 data dal tipo di finitura. Nelle Bicycle, come nella gran parte dei mazzi prodotti dalla United States Playing Card Company, la finitura utilizzata \u00e8 la Air Cushion Finish (Finitura a Cuscino d'Aria).\nLe Bicycle si riconoscono facilmente. Infatti nei Joker (il jolly) \u00e8 rappresentato un re su una bicicletta. Anche l'asso di picche \u00e8 abbastanza riconoscibile, infatti sopra al seme di picche si trova la scritta \"BICYCLE\" e sotto le scritte \"THE UNITED STATES PLAYING CARD COMPANY\" e \"MADE IN U.S.A.\". Altro simbolo che le distingue dalle altre carte \u00e8 il seme di picche presente sull'astuccio e al centro dell'asso dello stesso seme che, come il design del dorso e dell'astuccio, \u00e8 un marchio registrato. Nel disegno dei jolly e sull'asso di picche \u00e8 inoltre presente il numero 808, indicato anch'esso come marchio registrato.\nMazzi regolari.\nNe sono state prodotte di svariati colori: nero, verde, giallo, fucsia, grigio-verde militare, prodotte anni fa appositamente per l'esercito. Ne esistono anche di svariate forme e aspetto: dalle classiche carte da poker a dorso blu o rosso alle pi\u00f9 simpatiche \"Tragic Royalty\", fino a quelle Vintage e quelle dark come le \"Black ghost\", le \"Tiger black\" e le \"Shadow master\"."}
{"id": "1654007", "revid": "36426", "url": "https://it.wikipedia.org/wiki?curid=1654007", "title": "Rastremato", "text": ""}
{"id": "1654008", "revid": "1543377", "url": "https://it.wikipedia.org/wiki?curid=1654008", "title": "Curva motore", "text": "Per curva motore, curva caratteristica o caratteristica meccanica di un motore si intende quella curva che rappresenta graficamente la relazione esistente fra la coppia motrice disponibile all'albero del motore e la relativa velocit\u00e0 angolare. Il grafico viene prodotto riportando su assi cartesiani i risultati delle prove sperimentali condotte.\nClassificazione della curva motore.\nUn determinato motore avr\u00e0 un funzionamento stabile quando sar\u00e0 in grado di adeguare automaticamente la sua coppia motrice alla coppia resistente, ci\u00f2 significa che dovr\u00e0 aumentare la sua coppia motrice con il diminuire della velocit\u00e0 di rotazione e viceversa, quindi ad un aumento della coppia resistente si avr\u00e0 un nuovo regime stabile di funzionamento leggermente pi\u00f9 basso del precedente.\nLa caratteristica meccanica ideale \u00e8 quindi quella in cui i due fattori, coppia motrice e velocit\u00e0 angolare variano in maniera proporzionale inversa mantenendo costante il loro prodotto (potenza) e la curva \u00e8 in tale caso un'iperbole equilatera.\nMentre viene definito astabile quando non riuscir\u00e0 a rispondere ad un aumento della coppia resistente, quindi ad un aumento di tale forza si ha un abbassamento del regime del motore fino al suo arresto, perch\u00e9 la coppia del motore o rimane costante o si riduce al diminuire del regime di funzionamento.\nIl motore la cui caratteristica meccanica si approssima di pi\u00f9 a quella ideale \u00e8 il motore elettrico a corrente continua con eccitazione in serie (motore universale), \u00e8 pertanto uno dei motori pi\u00f9 usati per la trazione di veicoli stradali e ferroviari alimentati a corrente continua.\nRilevamento.\nIn tutte le tipologie di motori la coppia motrice viene misurata su un banco prova, nel quale il motore viene collegato ad un \"freno elettromagnetico\" (o ad un carico variabile opportuno), in modo da ricavare una curva, detta caratteristica meccanica o curva motore.\nNel caso dei motori endotermici, dopo aver fatto scaldare il motore (portato a temperatura di regime) viene prima misurato il regime di rotazione minimo e misurato il consumo di combustibile (questo viene definito autoconsumo in quanto necessario solo a vincere gli attriti), successivamente si spinge a fondo l'acceleratore per misurare il regime di rotazione massimo (e il conseguente consumo di combustibile sempre solo per vincere gli attriti).\nTerminata questa fase si inizia a caricare il motore, sempre con il combustibile a piena mandata, esercitando una coppia resistente tramite il freno elettromagnetico e si rileveranno i dati sperimentali relativi a regime nominale, coppia motore e tempo di consumo del combustibile.\nSi aumenta gradualmente la coppia resistente e si riveleranno i dati relativi alle varie coppie resistenti e si costruir\u00e0 la curva motore effettivamente rappresentata da tre curve su un grafico che riporta in ascissa il regime di rotazione ed in ordinata rispettivamente:\nUtilit\u00e0.\nI dati relativi alle curve del motore, come la coppia, sono importanti per determinare il regime di miglior funzionamento e l'andamento della spinta generata dal motore, mentre la curva dei consumi \u00e8 fondamentale per la gestione energetica del motore e per valutare l'efficienza del motore, mentre la potenza \u00e8 utile per valutare la quantit\u00e0 di lavoro che il motore pu\u00f2 generare."}
{"id": "1654011", "revid": "599013", "url": "https://it.wikipedia.org/wiki?curid=1654011", "title": "Timo Rautiainen (copilota di rally)", "text": "Biografia.\nHa gareggiato come navigatore di Marcus Gr\u00f6nholm fin dal 1995.\nA bordo di vetture Peugeot dal 2000 al 2005 e di vetture Ford in seguito, hanno gareggiato nel campionato del mondo rally, vincendo 30 prove singole, tra cui il Rally di Finlandia e quello di Montecarlo, ed aggiudicandosi due titoli piloti nel 2000 e 2002."}
{"id": "1654014", "revid": "33751", "url": "https://it.wikipedia.org/wiki?curid=1654014", "title": "Ricky Hatton", "text": "Carriera.\nSoprannominato \"The Hitman\", \u00e8 stato campione IBF e WBA dei pesi superleggeri, WBA dei welter e IBO dei superwelter. Il suo record da boxeur professionista vede 45 vittorie (32 per KO, 12 ai punti e 1 per squalifica) e 3 sconfitte, avvenute contro Floyd Mayweather, Jr., Manny Pacquiao (sconfitto al secondo round) e Vlacheslav Senchenko.\nNel 2011 ha annunciato il ritiro dalla carriera pugilistica, dopo la quale si \u00e8 dedicato al ruolo di promoter sempre nel campo della boxe. Un anno pi\u00f9 tardi ha per\u00f2 deciso di tornare sul ring sfidando il 24 novembre 2012 il pugile ucraino Vlacheslav Senchenko uscendo per\u00f2 sconfitto per KO al nono round.\nHatton \u00e8 molto popolare anche fuori dal ring. Tifoso del , \u00e8 molto amico di Liam e Noel Gallagher degli Oasis e del calciatore Wayne Rooney. Il pugile ha attirato verso di s\u00e9 l'attenzione di numerosi fan che abitualmente hanno un sostegno canoro durante i suoi combattimenti. La canzone di incitamento pi\u00f9 celebre \u00e8 una versione modificata della canzone di Natale \"Winter Wonderland\". Le parole usate dai fan sono: \"There's only one Ricky Hatton, One Ricky Hatton, Walking along, Singing a song, Walking in a Hatton wonderland\"."}
{"id": "1654016", "revid": "30300", "url": "https://it.wikipedia.org/wiki?curid=1654016", "title": "Cinque W", "text": ""}
{"id": "1654022", "revid": "22475", "url": "https://it.wikipedia.org/wiki?curid=1654022", "title": "Area naturale marina protetta Capo Carbonara", "text": "L'area naturale marina protetta Capo Carbonara \u00e8 un'area marina protetta che si trova nella Sardegna sud orientale, nella zona di mare Tirreno che va da capo Boi fino all'area antistante l'isola Serpentara.\nTerritorio.\nLa sua superficie di quasi 86 chilometri quadrati \u00e8 suddivisa dai quadranti: A, B e C.\nNell'area marina protetta sono incluse oltre al promontorio di capo Carbonara, l'isola dei Cavoli, la secca dei Berni (nella zona di mare antistante Villasimius fra l'isola dei Cavoli e l'isola Serpentara), le secche di Mezzo e di Libeccio (a sud dell'isola dei Cavoli), la secca di Santa Caterina a ovest dell'omonima cala e la secca dei Pescatelli nella zona di mare antistante porto Saruxi.\nNell'area \u00e8 vietata la pesca subacquea in tutti i quadranti, si possono effettuare immersioni con autorespiratore solamente dopo aver ottenuto il benestare dalla direzione dell'area marina protetta. Inoltre nel quadrante A sono anche vietate la navigazione e la balneazione.\nFlora e fauna.\nNell'area sono presenti tutte le specie ittiche mediterranee, e in particolare abbondano: labridi, sparidi, serranidi, grongoidi, murenoidi, carangidi. Nelle praterie di posidonia si possono ammirare esemplari di nacchera di notevoli dimensioni, mentre nelle franate granitiche, grazie alla continua presenza di correnti sono visibili magnifiche gorgonie intervallate dai gigli di mare; tutto questo \u00e8 contornato da imponenti branchi di occhiate, salpe e castagnole.\nIncontri con branchi di barracuda, ricciole e dentici sono frequenti in tutte le secche. Cernie e corvine possono essere avvicinate e fotografate facilmente anche dagli snorkelisti.\nIl capo meridionale dell'isola di Serpentara, punta La Guardia, \u00e8 frequentato dai delfini, in particolare gli avvistamenti avvengono nelle prime ore del mattino e durante il tramonto.\nRelitti.\nA causa delle forti mareggiate invernali, in prevalenza causate dai venti di libeccio e maestrale e dalle numerose secche presenti, nei fondali dell'area giacciono relitti di tutti i tempi, dalle galere romane ai moderni cargo, i quali offrono interessanti siti d'immersione, sia dal punto di vista biologico che da quello fotografico per subacquei di tutti i livelli:"}
{"id": "1654040", "revid": "2086778", "url": "https://it.wikipedia.org/wiki?curid=1654040", "title": "Storia di Belmonte Calabro", "text": "Et\u00e0 antica (3000 a.C.-476).\nDurante l'et\u00e0 greca e poi romana si suppone sorgesse nelle localit\u00e0 Cuoco e Regastili un \"pagus\" o villaggio rustico, sulla Via Traianea.\nInvece un tempio dedicato ad Afrodite probabilmente sorgeva in localit\u00e0 Annunziata.\nMedioevo (476-1572).\nAll'inizio della dominazione normanna si crearono nell'attuale territorio di Belmonte due \"casali\": Santa Barbara (attuale frazione di Santa Barbara) e Tinga (attuali frazioni Serra, Annunziata e Greci). Gli abitanti di queste localit\u00e0, subordinate alla giurisdizione di Amantea, sorvegliavano costantemente il mare dalle alture onde accorgersi di eventuali sbarchi pirateschi.\nNel 1270 Carlo I d'Angi\u00f2 fece reprimere una sommossa anti-angioina ad Amantea, e per punire questa citt\u00e0 insedi\u00f2 suoi fedeli vassalli nei casali vicini. A Santa Barbara venne insediato Giovanni Della Rocca, di Catanzaro, mentre a Tinga and\u00f2 Senatore Sclavello, di Amantea. Inoltre il monarca angioino ordin\u00f2 al Maresciallo del Regno Drogone di Beaumont di fondare un castello sull'altura dell'attuale Belmonte, che nacque cos\u00ec.\nNel 1276 i Registri della Cancelleria Angioina documentano che Santa Barbara aveva 80 fuochi (circa 350 abitanti) e Tinga 117 fuochi (circa 470 abitanti), mentre Belmonte era semplicemente sede del castello, senza che vi fosse ancora sorto un villaggio attorno.\nCon la Pace di Caltabellotta del 1302, seguita alla Guerra del Vespro, Santa Barbara venne infeudata \"pro comuni et indiviso\" a Folco e Pietro Ruffo di Catanzaro. Nel 1305 Belmonte e Tinga risultano invece divisi tra Roberto Romata di Sorrento e Berardo e Nicola Mastrogiudice di Sorrento.\nNel 1338 viene investito Conte di Belmonte Pietruccio Salvacossa di Ischia. Nel 1340 invece Santa Barbara viene concessa a Guglielmo Sacchi. Ma nel 1345 Pietro Salvacossa usurpa alla Comunit\u00e0 di Amantea il casale di Tarifi e al Sacchi quello di Santa Barbara. Interverr\u00e0 la regina Giovanna I di Napoli che con un diploma regionale sancisce i limiti del territorio di Amantea (che includevano anche ci\u00f2 che oggi \u00e8 il comune di Belmonte) e rende ai legittimi proprietari ci\u00f2 che \u00e8 stato usurpato.\nNel 1367 sempre Giovanna I di Napoli unisce Belmonte e Santa Barbara affidandoli a Guglielmo Sacchi. Nel 1443 poi Alfonso I d'Aragona sancisce che Santa Barbara e Tinga sono suffeudi di Belmonte e infeuda il tutto a Galasso (o Galeazzo) Di Tarsia.\nBelmonte rimase dal 1443 al 1578 sotto la signoria pressoch\u00e9 ininterrotta dei Di Tarsia.\nFra i principali esponenti di questa casata si ricorda Galeazzo, secondo Barone di Belmonte, noto anche come Galeazzo il Vecchio, che fu Reggente del Tribunale della Vicaria al tempo di Ferdinando il Cattolico. Probabilmente a lui si devono i componimenti poetici, pubblicati solo un secolo dopo dal Basile, che in passato la critica ha attribuito al nipote Galeazzo, terzo Barone di Belmonte con questo nome. Quest'ultimo personaggio fu soldato al seguito di Don Garzia de Toledo, figlio del Vicer\u00e9 Don Pedro de Toledo, ed ebbe vita travagliata. Sappiamo che il suo testamento fu redatto a Lipari, al tempo luogo di detenzione. Del \"corpus\" poetico delle rime di Galeazzo di Tarsia sono da attribuire certamente a quest'ultimo almeno le rime composte in morte della moglie Camilla.\nIl 15 luglio 1562 viene posta la prima pietra del Convento di Santa Maria del Carmine, poco fuori dalle mura del paese. Qui verranno sepolti molti dei Principi di Belmonte, e i Padri Carmelitani assolveranno fino al 1809 il compito di istruire i belmontesi.\nEt\u00e0 moderna (1572-1798).\nNel 1572, \"in defectu filorum masculinorum\", muore l'ultimo dei Di Tarsia signori di belmonte e il feudo viene messo all'incanto dal Fisco. Verr\u00e0 acquistato da Diana Di Tarsia, finanziata anche dai maggiorenti belmontesi, per 20.220 ducati nel 1576. Ma la situazione economica della famiglia costringer\u00e0 l'ultima erede dei Di Tarsia di Belmonte a vendere il feudo allo stesso prezzo di 20.220 ducati a Torino Ravaschieri dei Conti Fieschi di Lavagna, di Genova.\nNel 1607 viene fondato il Convento dei Padri Cappuccini, consacrato nel 1611: l\u00ec verranno sepolti altri Principi di Belmonte, primo dei quali Orazio Giovan Battista Ravaschieri.\nI Ravaschieri si faranno erigere un palazzo sulla piazza del Purgatorio, rivolto verso il mare: \u00e8 il Palazzo Ravaschieri Della Torre. Ai Ravaschieri succederanno per diritto ereditario i Pinelli nell'amministrazione del feudo, e ai Pinelli i Pignatelli.\nEt\u00e0 contemporanea (1798-1943).\nNel 1798, con l'occupazione francese di Napoli, la fuga dei Borbone a Palermo e la conseguente proclamazione della Repubblica Partenopea, i giacobini belmontesi insorsero piantando un albero della libert\u00e0 nell'attuale Piazza Galeazzo di Tarsia, sul retro della Collegiata, e abbandonandosi a eccidi e atrocit\u00e0 verso i borbonici. Con l'avanzata del cardinal Pietro Ruffo, per\u00f2, i giacobini belmontesi abbasseranno la cresta e anche Belmonte rientr\u00f2 sotto la sovranit\u00e0 dei Borboni.\nMa nel 1806 i francesi occuparono nuovamente Napoli, i Borboni scapparono ancora a Palermo e sal\u00ec al trono partenopeo Giuseppe Bonaparte, fratello di Napoleone. Le truppe del maresciallo Massena si disposero a conquistare la Calabria, ma un pugno di briganti frammisti ai resti dell'esercito regolare borbonico si barric\u00f2 ad oltranza nei castelli di Fiumefreddo, Belmonte e Amantea.\nBelmonte sub\u00ec cos\u00ec un disastroso assedio, dove la valorosa resistenza dei contro-rivoluzionari venne macchiata dagli eccidi compiuti contro i rivali giacobini e i loro parenti. Alla fine Belmonte venne espugnata, ultimo dei castelli calabresi, il 17 febbraio 1807. \"(Vedi Assedio di Belmonte (1806))\"\nNel 1816 tornarono i Borboni al trono, e poi nel 1860 Belmonte venne annesso al regno d'Italia.\nIl terremoto del 1905 danneggi\u00f2 notevolmente il paese.\nNel 1930 venne eretto il monumento a Michele Bianchi.\nBelmonte non \u00e8 stato coinvolto nella seconda guerra mondiale."}
{"id": "1654041", "revid": "767487", "url": "https://it.wikipedia.org/wiki?curid=1654041", "title": "Craig Mabbitt", "text": "Ha origini spagnole e irlandesi. Da piccolo suonava il sax ed il violino, ma \u00e8 grazie a sua nonna Higinia ed alla sua famiglia che si \u00e8 interessato al canto. Dopo aver assistito ad alcuni concerti dei Linkin Park, Cypress Hill, Adema e Hoobastank decide di cantare in una band. Ha avuto una figlia.\nBiografia.\nBlessthefall.\nCon i Blessthefall, Craig scrive due EP autoprodotti ed un album. Il loro primo album completo, \"His Last Walk\", \u00e8 stato pubblicato il 10 aprile 2007 con l'etichetta Science Records/Ferret Music. Da quell'album, sono stati estratti quattro singoli: \"Higinia\", \"Guys like you make us look bad\", \"A message to the unknown\" e \"Rise up\". Quest'ultimo \u00e8 stato pubblicato dopo l'abbandono della band da parte di Mabbitt, infatti non lo vediamo apparire nel video. Durante il loro tour europeo del 2007 in collaborazione con i Silverstein ed i The Vincent Black Shadow, Mabbitt dovette abbandonare la band per problemi di salute dovuti all'alcol; successivamente, decise di tornare a suonare, ma la band decise che sarebbe stato meglio proseguire senza di lui. Da quel momento, Mabbitt afferm\u00f2 che lasciare la band fosse stata la decisione migliore mai presa in vita sua. Prese il suo posto nella band Beau Bokan, ex leader dei Take The Crown.\nEscape the Fate.\nDopo la dipartita di Ronnie Radke per guai con la legge, i membri degli Escape the Fate partirono alla ricerca di un cantante, essendosi Mabbitt allontanato dai Blessthefall decise di aprire una nuova fase in questa band. E cos\u00ec Mabbitt ha avuto un rapido adeguamento alla band e in poche settimane era gi\u00e0 passato attraverso vari tour in tutti gli Stati Uniti e all'estero, tra cui l'Australia, dove ha condiviso il palco con band come Chiodos e Silverstein. L'album di debutto \u00e8 This War Is Ours ed \u00e8 stato pubblicato nel mese di ottobre 2008, avendo buona accoglienza tra i fan e la band.\nNel corso del 2009 gli Escape The Fate hanno partecipato alla compilazione della Fearless Records, Punk Goes Pop Volume 2, registrare la loro versione di \"Smooth\" di Carlos Santana e al Warped Tour.\nHa fatto una canzone con gli Eyes Set to Kill, Deadly Weapon, e ne \u00e8 recentemente uscito il video."}
{"id": "1654058", "revid": "110157", "url": "https://it.wikipedia.org/wiki?curid=1654058", "title": "Curtain Falls", "text": "Curtain Falls \u00e8 un singolo del gruppo musicale britannico Blue, estratto dalla raccolta \"Best of Blue\" e pubblicato il 7 novembre 2004.\nLa canzone utilizza un campionamento di \"Pastime Paradise\" di Stevie Wonder, precedentemente gi\u00e0 usato da Coolio in \"Gangsta's Paradise\"."}
{"id": "1654059", "revid": "198277", "url": "https://it.wikipedia.org/wiki?curid=1654059", "title": "Massimo Borgobello", "text": "Con 79 reti all'attivo \u00e8 il bomber pi\u00f9 prolifico della nel dopoguerra.\nCaratteristiche tecniche.\nGiocatore.\nClassica punta d'area di rigore, forte fisicamente, dotato di una buona elevazione e fiuto del gol.\nCarriera.\nGiocatore.\nHa iniziato la carriera cambiando diverse squadre, militando tra i dilettanti con Conegliano e Caerano, in Serie C2 con Giorgione e Novara e in Serie C1 con Ischia e , con una breve apparizione in B nel Chievo durante il campionato 1996-1997 con cui scende in campo in 2 occasioni.\nVoluto in rossoverde dal tecnico Luigi Delneri, l'attaccante ha contribuito con i suoi 11 gol al ritorno della squadra umbra tra i cadetti nel torneo di Serie C1 1997-1998, Nella 1998-1999 realizza 15 gol, tra cui una doppietta nell'ultima giornata di campionato contro la Fidelis Andria con cui salva le \"Fere\" dalla retrocessione e condanna i pugliesi alla Serie C. Da segnalare come la sua permanenza nella formazione rossoverde sia stata intervallata da una breve esperienza in Serie A con la maglia del dove il giocatore ha potuto esordire il 12 settembre 1999 nella partita Torino-Venezia (2-1). Proprio con i veneti riesce a disputare le sue uniche 6 gare nella massima serie (senza reti all'attivo).\nTorna in rossoverde nel gennaio del 2000 e ritorna subito alle reti, in met\u00e0 stagione realizza 6 reti in 14 giornate.\nLa stagione successiva sempre nella ha formato coppia prima con Corrado Grabbi e Fabrizio Miccoli e nella stagione 2000-2001 con 10 reti in 34 gare, sfiora la promozione in Serie A con le \"Fere\". \nLa stagione successiva inizia male per il calciatore che si infortuna gravemente al menisco e dovr\u00e0 saltare i primi mesi della stagione ma al ritorno realizzer\u00e0 2 reti in 14 gare (di cui solo 7 da titolare), nonostante questo la squadra rossoverde sar\u00e0 retrocessa per poi essere successivamente ripescata.\nLa stagione 2002-2003 si rivela la pi\u00f9 prolifica e mette a segno 18 reti e la arriver\u00e0 al settimo posto a solo sei punti dalla Serie A.\nL'anno successivo forma un prolifico tridente con Riccardo Zampagna e Mario Frick, portando le \"Fere\" a sfiorare la promozione in Serie A; in questa stagione realizza 11 reti in 34 presenze.\nNella stagione 2004-2005 continua a giocare tra i cadetti ma cambia maglia due volte: passa prima alla , e dopo sei mesi torna al Venezia. Passa poi va alla dove sigla 6 reti. Nel 2006-2007 gioca con il e arriva a disputare i play-off, in cui sigla 2 reti. L'anno successivo viene ingaggiato dalla Cisco Roma in Serie C2 nella quale ha come compagno di squadra Paolo Di Canio.\nNella stagione 2008-2009 passa alla Viterbese in Serie D, dove forma coppia con Alessandro Ambrosi. A causa di un infortunio, abbandona l'attivit\u00e0 agonistica dopo alcune partite (e nessuna rete), perci\u00f2 gli viene affidato l'incarico di allenatore del settore giovanile della squadra laziale.\nAllenatore.\nDalla stagione 2010-2011 diventa allenatore della formazione Giovanissimi del . Nella prima stagione la squadra viene eliminata ai quarti dal Milan mentre riuscir\u00e0 a vincere il campionato 2011-2012 battendo in finale la Lazio 3-2"}
{"id": "1654069", "revid": "709565", "url": "https://it.wikipedia.org/wiki?curid=1654069", "title": "Lifeguard", "text": "Lifeguard, il cui vero nome \u00e8 Heather Jessica Cameron, \u00e8 un personaggio dei fumetti, creato da Chris Claremont (testi) e Salvador Larroca (disegni), pubblicato dalla Marvel Comics nel 2001. \u00c8 apparsa per la prima volta in \"X-Treme X-Men\" n. 6.\nHeather \u00e8 una mutante, con il potere di trasformare la sua fisiologia per prestare soccorso a chi ne necessita e a s\u00e9 stessa. Insieme al fratello Slipstream, fu brevemente membro della squadra formata da Tempesta per recuperare i \"Diari di Destiny\", gli X-Treme X-Men.\nBiografia del personaggio.\nX-Treme X-Men.\nHeather e Davis Cameron, rispettivamente guardia-spiaggia e surfista, vivevano pacificamente nel Surfers Paradise, in Australia. Alla morte del signore del crimine australiano, conosciuto come il Vicer\u00e9, si venne a scoprire che i due erano i suoi figli illegittimi e perci\u00f2 divennero bersaglio dei criminali che aspiravano a prenderne la posizione di comando. Dopo l'intervento di Tempesta e Neal Shaara (il nuovo Thunderbird), Heather rivel\u00f2 di essere anche lei una mutante, il cui potere si manifesta quando \u00e8 necessario tutelare la propria vita o salvare qualcuno che si trova in pericolo nelle vicinanze. Dopo il loro salvataggio, Heather ed il fratello si unirono agli X-Men.\nDurante una missione in cui il team si dovette infiltrare all'interno della nave da guerra del conquistatore intergalattico Khan, Heather mostr\u00f2 per la prima volta tratti genetici e fisici appartenenti alla razza degli Shi'ar. Si cominci\u00f2 cos\u00ec a pensare ad un suo retaggio alieno. Secondo Jean Grey, i segni sul suo volto e il piumaggio sul suo corpo, erano simili a quelli della stirpe reale Shi'ar. Questo, unito all'apparizione di Deathbird nelle pagine dei \"Diari di Destiny\", suggeriva legami di parentela tra i fratelli Cameron e l'aliena, tuttavia nulla \u00e8 stato confermato. L'ultima trasformazione di Heather sembra essere rimasta permanente, perci\u00f2 Davis, non riuscendo a sopportare il nuovo ed alieno aspetto di sua sorella, ha deciso di lasciare il team. Poco dopo Lifeguard e Thunderbird sono partiti alla sua ricerca.\nIstituto Xavier per giovani dotati.\nMesi dopo, Lifeguard e Thunderbird tornarono allo Xavier Institute senza aver individuato Slipstream. Insieme i due entrarono a far parte della X-Corporation. Dopo i catastrofici eventi dell'M-Day (sia Lifeguard che Thunderbird mantennero i loro poteri), Ciclope decise di chiudere le X-Corporation sparse per il mondo nel timore che venissero attaccate e i due tornarono all'istituto.\nHeather non \u00e8 apparsa nella miniserie \"X-Men: The 198\" n\u00e9 in qualsiasi altra serie successiva.\nLei e Thunderbird hanno continuato la loro relazione.\nPoteri e abilit\u00e0.\nLa mutazione di Heather le permette di trasformare completamente il proprio corpo in relazione alla minaccia o alle situazioni in cui si viene a trovare, ad esempio sviluppare una corazza metallica epidermica per difendersi dai proiettili, o la capacit\u00e0 di respirare sott'acqua sviluppando anche una coda da sirena, o sviluppare un paio di ali o braccia supplementari a seconda del bisogno. Heather ha un controllo limitato del suo potere, infatti non \u00e8 in grado di decidere consciamente la trasformazione che il suo corpo assumer\u00e0 in risposta ad una situazione di pericolo suo o di altri (infatti spesso la mutazione di Heather si innesca nella difesa di altri)\nLa sua ultima mutazione, avvenuta mentre si trovava su di una nave spaziale, le ha fornito una epidermide metallica, ali ed artigli e soprattutto l'aspetto di una Shi'ar di stirpe regale. Purtroppo per Heather questa mutazione sembra essere diventata permanente."}
{"id": "1654076", "revid": "1573940", "url": "https://it.wikipedia.org/wiki?curid=1654076", "title": "Dipsocoroidea", "text": "Dipsocoroidea , \u00e8 una Superfamiglia di Insetti dell'Ordine dei Rincoti (Sottordine Heteroptera), l'unica compresa nell'infraordine Dipsocoromorpha .\nDescrizione.\nQuesti eterotteri hanno corpo di piccole dimensioni, non pi\u00f9 lungo di 4 mm.\nIl capo porta antenne di quattro articoli, di cui i due basali corti, il 3\u00b0 e il 4\u00b0 lunghi e sottili. Ocelli non sempre presenti e rostro di quattro segmenti.\nIl torace presenta l'episterno del primo segmento marcatamente pronunciato in avanti, fino a portarsi sotto il margine ventrale degli occhi. Le ali hanno vario sviluppo, con forme sia macrottere sia meiottere; le ali anteriori sono spesso interamente sclerificate (forme \"coleopteroidi\"). zampe con tarsi composti da 2-3 segmenti.\nLa parte terminale dell'addome e armature genitali nei maschi sono generalmente asimmetrici.\nSistematica.\nLa superfamiglia comprende cinque famiglie"}
{"id": "1654077", "revid": "62221", "url": "https://it.wikipedia.org/wiki?curid=1654077", "title": "Dipsocoromorpha", "text": ""}
{"id": "1654078", "revid": "1812137", "url": "https://it.wikipedia.org/wiki?curid=1654078", "title": "Celeste Bastianetto", "text": "Biografia.\nNasce a San Don\u00e0 di Piave nell'anno 1899. Sin da giovane ha sempre frequentato l'ambiente parrocchiale nel quale si forma. Iniziati gli studi di giurisprudenza, l'incombere della guerra lo vide partire per il fronte in quella folta schiera di ragazzi che nemmeno maggiorenni vennero reclutati per servire la Patria meglio noti come i \"Ragazzi del '99\" e che tanti caduti ebbero in prima linea, dove spesso il loro ardimento cadde vittima delle mitragliere austriache. Proprio per il suo coraggio Celeste si guadagna una medaglia al valore. Finita la guerra si laurea giovanissimo in giurisprudenza. Gi\u00e0 prima per\u00f2 nel 1919 era stato eletto consigliere provinciale della Democrazia Cristiana. Contemporaneamente s'impegna anche nell'associazionismo cattolico divenendo presidente del consiglio parrocchiale. Nel febbraio 1925 fonda un gruppo dell'Associazione Scautistica Cattolica Italiana (ASCI) che sin dall'anno successivo verr\u00e0 a confrontarsi (e scontrarsi) con l'Associazione Balilla, istituita con una legge dell'aprile 1926, e che ovviamente era appoggiata dal partito fascista. A livello nazionale il regime scioglie tra il 1927 e il 1928 le associazioni scout, cattoliche e non. Il gruppo scout di Bastianetto riesce comunque a continuare ad operare, camuffandosi, all'interno della Giovent\u00f9 cattolica, e creando un utile attivit\u00e0 in comune sino al 1931 quando il regime chiuder\u00e0 definitivamente il gruppo esploratori. Nel frattempo Celeste Bastianetto si era impegnato anche nell'associazionismo sportivo tanto da fondare la Societ\u00e0 Ginnico Sportiva e di Football che nella sua componente calcistica divenne il calcio San Don\u00e0. Nella sua instancabile opera anima anche la Sezione Mutilati e Invalidi di Guerra del mandamento. Da antifascista della prima ora s'impegna poi nella guerra di liberazione divenendo membro del Comitato Regionale Veneto del Corpo Volontari della Libert\u00e0. Nel 1943-44 a fronte dei tanti arresti e delle persecuzioni dei membri della resistenza, \u00e8 parte attiva nella ricostituzione del Comitato Regionale Veneto, con Celeste (D.C.) si sono anche Emilio Scarpa (P.S.I.) e Guido Cal\u00f2 (P.C.I.), e al cui interno cerca di portare la sensibilit\u00e0 cattolica spingendo per processi regolari e rifuggendo dalle esecuzioni sommarie.\nNel 1946 si tennero le prime elezioni comunali a suffragio universale, per la prima volta votarono anche le donne che avessero compiuto i 21 anni. Celeste Bastanetto nel 1946 divenne cos\u00ec il primo sindaco di San Don\u00e0 di Piave eletto a suffragio universale dopo la liberazione, succedendo a Beniamino Feruglio che aveva retto le sorti del comune nei mesi successivi alla liberazione, carica alla quale venne successivamente confermato anche nel 1951.\nIl 2 giugno 1946 si tenne il Referendum istituzionale per designare quale forma di governo avrebbe avuto l'Italia, la Repubblica prevalse sulla Monarchia.\nIn quella stessa data vennero eletti i rappresentanti dell'Assemblea Costituente e Celeste Bastianetto fu uno dei 556 deputati eletti. Il testo finale della Costituzione della Repubblica Italiana venne approvato definitivamente il 22 dicembre 1947.\nIl 18 aprile 1948 si tennero le elezioni per eleggere i deputati e i senatori della prima legislatura, Celeste Bastianetto divenne cos\u00ec senatore della Repubblica. La legislatura si concluse regolarmente il 24 giugno 1953, ma Celeste Bastianetto si era gi\u00e0 dimesso nel 1952 sia dalla carica di senatore che da quella di sindaco per motivi di salute. Mor\u00ec l'anno dopo."}
{"id": "1654080", "revid": "965226", "url": "https://it.wikipedia.org/wiki?curid=1654080", "title": "Art Linson", "text": "Biografia.\nDebutta alla regia nel 1980 con \"Where the Buffalo Roam\", basato su un racconto di Hunter S. Thompson, mentre nel 1984 dirige \"The Wild Life\", in seguito inizia una promettente carriera di produttore, carriera che comprende titoli come \"Fuori di testa\", \"Una volta ho incontrato un miliardario\", \"Gli intoccabili\", \"Heat - La sfida\", \"Black Dahlia\" e \"Into the Wild - Nelle terre selvagge\".\nHa pubblicato due libri \"What Just Happened? Storie amare dal fronte di Hollywood\", divenuto per il cinema \"Disastro a Hollywood\" di Barry Levinson (di cui ha curato la sceneggiatura), e \"A Pound of Flesh: Perilous Tales of How to Produce Movies in Hollywood\"."}
{"id": "1654089", "revid": "1005847", "url": "https://it.wikipedia.org/wiki?curid=1654089", "title": "Stefano Bazoli", "text": "Biografia.\nNato a Brescia il 4 dicembre 1901 dall'avv. Luigi Bazoli, che fu uno dei protagonisti del movimento cattolico bresciano tra la fine dell'Ottocento e i primi decenni del secolo scorso, Stefano Bazoli si laurea in giurisprudenza all'Universit\u00e0 di Padova, per poter seguire nella professione le orme del pap\u00e0.\nNel 1929 si sposa con Bice Folonari, che muore prematuramente soltanto 4 anni dopo, a seguito di un'infezione contratta per essersi punta con la spina di una rosa. Quella gravissima perdita, che costituisce il dramma della sua intera esistenza, segna una dolorosa nota nella sua evoluzione spirituale, accentuando il suo naturale distacco riflessivo. \nLa vicenda politica in quegli anni \u00e8 dominata dall'avvento del fascismo, dal quale egli per scelta consapevole \u00e8 tra i primi a prendere le distanze, divenendo ben presto un centro di riferimento per gli oppositori al regime. Questa resistenza spirituale si prolunga naturalmente nella Resistenza vera e propria durante gli ultimi anni della guerra, in coerenza con le sue valutazioni morali e politiche. Arrestato per alcuni giorni per attivit\u00e0 antifascista, \u00e8 costretto a nascondersi per un anno con la famiglia in una cascina della Valtrompia presso Costorio. Ma nonostante il rischio egli trasforma la sua casa in una centrale da cui vanno e vengono i maggiori personaggi della Resistenza bresciana. In quella situazione matura definitivamente in Stefano Bazoli la passione politica che lo porta nel 1946 ad essere deputato all'assemblea Costituente. \u00c8 successivamente rieletto nella prima legislatura repubblicana dal 1948 al 1953. Nel 1953, non pi\u00f9 ripresentato candidato dalla DC, esce in silenzio, con grande dignit\u00e0, anche se con enorme amarezza, dall'attivit\u00e0 politica pubblica. Riprende la sua professione di avvocato ritrovando una crescente ragione di impegno civile. \u00c8 per anni membro del Consiglio nazionale forense, consulente di privati e di istituzioni. Nel 1959 promuove a Brescia gli Incontri di cultura, con inviti alle pi\u00f9 diverse personalit\u00e0 della cultura italiana, nel tentativo di ricreare una concordia civile paragonabile a quella della Resistenza. L'iniziativa suscita vivaci polemiche nel mondo cattolico, ma resta uno dei fatti culturali salienti del dopoguerra bresciano. Stabilisce una lunga e solida amicizia con don Primo Mazzolari, col quale intrattiene anche un significativo e duraturo scambio epistolare.\nMuore a Brescia il 1 settembre 1981"}
{"id": "1654092", "revid": "436907", "url": "https://it.wikipedia.org/wiki?curid=1654092", "title": "In the Shadows (The Rasmus)", "text": "In the Shadows \u00e8 un singolo del gruppo musicale finlandese The Rasmus, pubblicato il 10 gennaio 2003 come primo estratto dal quinto album in studio \"Dead Letters\".\nVideo musicale.\nPer \"In the Shadows\" sono stati girati quattro video differenti:"}
{"id": "1654095", "revid": "184755", "url": "https://it.wikipedia.org/wiki?curid=1654095", "title": "Carlo Chiostri", "text": "Biografia.\nCarlo Chiostri, \"figurinaio fiorentino\", realizz\u00f2 i suoi primi disegni alla fine dell'Ottocento. Collabor\u00f2 principalmente con gli editori Bemporad e Salani. Per il \"Pinocchio\" di Carlo Collodi le sue illustrazioni furono eseguite a penna e acquerello; poi incise su legno, a scapito per\u00f2 dello \"sfumato\".\nI disegni per il libro \"Ciondolino\" (1896) di Vamba, furono eseguiti con la fotoincisione e quindi \"restituiti all'eleganza e alla grazia dell'originale\".\nChiostri lavor\u00f2 anche per i testi di molti autori, fra i quali Alberto Cioci (\"Lucignolo, l'amico di Pinocchio\"), Luigi Capuana, Emma Perodi, Collodi Nipote, Emilio Salgari, Victor Hugo, Ida Baccini e Tommaso Catani, di cui illustr\u00f2 tutte le opere. Collabor\u00f2 a \"Il giornalino della Domenica\".\nScrisse \"Il falco e la colomba: melanconie d'un Gatto bigio\" nel 1910 e illustr\u00f2 anche cartoline.\nPiero Bernardini ha scritto di Carlo Chiostri: \nE Giuseppe Pollicelli: \nNell'opera del Chiostri sono presenti realt\u00e0 oggettive assieme a elementi magici e surreali."}
{"id": "1654096", "revid": "767487", "url": "https://it.wikipedia.org/wiki?curid=1654096", "title": "Francis Buchholz", "text": "\u00c8 un musicista Hard rock, heavy metal, noto per essere stato membro degli Scorpions.\nBiografia.\nFrancis esord\u00ec come bassista all'et\u00e0 di 15 anni in una band scolastica, dove ebbe la possibilit\u00e0 di suonare vari generi come il rock, il blues e il jazz.\nTerminati gli studi, Francis Buchholz fond\u00f2 un gruppo, i Dawn Road, per poi entrare nei neo fondati Scorpions nel 1973, con cui guadagn\u00f2 prestigio in USA, Canada, Giappone, Brasile, Messico e Europa.\nFrancis Buchholz vinse pi\u00f9 di 50 dischi d'oro e platino, ma nel 1992 lasci\u00f2 gli Scorpions.\nScrisse il libro \"Bass Magic\" e nel 2005 torn\u00f2 ad esibirsi in live unendosi al tour del chitarrista Uli Jon Roth, ex Dawn Road e Scorpions."}
{"id": "1654097", "revid": "1005847", "url": "https://it.wikipedia.org/wiki?curid=1654097", "title": "Angelo Bellato", "text": ""}
{"id": "1654099", "revid": "339392", "url": "https://it.wikipedia.org/wiki?curid=1654099", "title": "Kur\u00f2", "text": ""}
{"id": "1654100", "revid": "155118", "url": "https://it.wikipedia.org/wiki?curid=1654100", "title": "Emic e etic", "text": ""}
{"id": "1654113", "revid": "767487", "url": "https://it.wikipedia.org/wiki?curid=1654113", "title": "Outsider (Ramones)", "text": "Outsider \u00e8 un singolo della band punk Ramones. \n\u00c8 stato pubblicato nell'album \"Subterranean Jungle\" del 1983.\nStoria.\nLa canzone, scritta da Dee Dee Ramone, racconta di come la band si sia sentita esclusa dalle grandi radio, dai grandi mass media e di quanto non fossero stati accettati e compresi a pieno.\nSeymour Stein durante un'intervista per il film-documentario \"\" ha dichiarato:\nCover.\nDella canzone \"Outsider\" \u00e8 stata eseguita una cover da parte della band pop punk dei Green Day nell'album \"Shenanigans\" e anche nell'album tributo ai Ramones \"We're a Happy Family\"."}
{"id": "1654122", "revid": "1400228", "url": "https://it.wikipedia.org/wiki?curid=1654122", "title": "LaLa DX", "text": "LaLa DX \u00e8 una rivista giapponese di manga sh\u014djo pubblicata dalla Hakusensha a partire dal 1983. La \"LaLa DX\" \u00e8 la rivista sorella della pi\u00f9 famosa \"LaLa\", rivista sh\u014djo sempre della Hakusensha, ed era originariamente pubblicata tre volte l'anno, ma passata successivamente alla bimestralit\u00e0 nei mesi pari e venduta il 10 del mese."}
{"id": "1654123", "revid": "201347", "url": "https://it.wikipedia.org/wiki?curid=1654123", "title": "Lala DX", "text": ""}
{"id": "1654125", "revid": "287204", "url": "https://it.wikipedia.org/wiki?curid=1654125", "title": "Ruanoho decemdigitatus", "text": "Ruanoho decemdigitatus \u00e8 un piccolo pesce d'acqua salata, unico rappresentante del genere Ruanoho, appartenente alla famiglia Tripterygiidae.\nDistribuzione e habitat.\nQuesta specie \u00e8 diffusa nelle acque costiere della Nuova Zelanda. Abita acque profonde da pochi metri fino a circa -17 m di profondit\u00e0, con fondale roccioso e ricco di cavit\u00e0.\nDescrizione.\nIl corpo \u00e8 molto allungato, a sezione cilindrica, con bocca grande e occhi sporgenti. Presenta due pinne dorsali (la prima con tre raggi, la seconda, pi\u00f9 lunga, con 14 raggi), ampie pinne pettorali, mentre le ventrali sono ridotte a pochi raggi mobili. La pinna anale \u00e8 lunga, la caudale arrotondata.\nLa livrea denota il dimorfismo sessuale: il maschio presenta corpo di colore grigio-nero, pinne rosse, mentre la pinna anale bordata di bianco e azzurro durante il periodo riproduttivo. La femmina \u00e8 grigio verde, con una fascia dai confini poco distinguibili che corre lungo le pinne dorsali.\nRaggiunge una lunghezza massima di poco superiore ai 10\u00a0cm."}
{"id": "1654127", "revid": "633856", "url": "https://it.wikipedia.org/wiki?curid=1654127", "title": "Rivelazione cristiana", "text": ""}
{"id": "1654130", "revid": "29244", "url": "https://it.wikipedia.org/wiki?curid=1654130", "title": "Ruanoho", "text": ""}
{"id": "1654131", "revid": "339392", "url": "https://it.wikipedia.org/wiki?curid=1654131", "title": "Associazione Sportiva Asiago Hockey", "text": ""}
{"id": "1654135", "revid": "34928", "url": "https://it.wikipedia.org/wiki?curid=1654135", "title": "Idumei", "text": ""}
{"id": "1654138", "revid": "729019", "url": "https://it.wikipedia.org/wiki?curid=1654138", "title": "Gallia Comata", "text": "La Gallia Comata o Tres Galliae rappresenta la provincia romana della Gallia celtica transalpina ad esclusione della Gallia Narbonensis. Gallia comata significava la \"Gallia capelluta\" che, contrapposta alla Gallia togata, la Gallia cisalpina ormai romanizzata, era caratterizzata dalle lunghe chiome dei suoi abitanti, non ancora abituati agli usi e costumi romani.\nStatuto.\nA partire dal 50 a.C. la Gallia divenne una provincia romana e si oper\u00f2 per la romanizzazione dei Galli, attraverso anche la costruzione di cittadine, strade e acquedotti.\nAmministrativamente, la Gallia fu inizialmente ripartita in quattro province: alla gi\u00e0 esistente Gallia Narbonense (trasformata in provincia senatoria dal 22 a.C.) si aggiunse quella \"Comata\" o delle \"Tres Galliae\". Le due province galliche, nel 27 a.C., non solo furono per un certo periodo amministrate da un unico governatore, ma anche trasformate in province imperiali sotto il diretto controllo del \"princeps\". Non sappiamo con esattezza quando Augusto divise la \"Gallia Comata\" nelle tre sub-province (\"Tres Galliae\"), vale a dire dell'Aquitania, della Gallia lugdunense e della Gallia Belgica. Potrebbe essere avvenuto in una data compresa tra il 27 (primo soggiorno di Augusto in Gallia, dopo la vittoria su Antonio) e il 16/13 a.C. (secondo soggiorno).\n\u00c8 possibile che in questo periodo la \"Gallia Comata\", divisa in tre sub-province, fosse governata da un unico governatore centrale (il \"legatus Augusti pro praetore\", con sede a \"Lugdunum\") e da tre \"praefecti Augusti\" sottoposti al controllo del governatore centrale delle \"tres Galliae\".\nPi\u00f9 tardi, forse subito dopo l'abbandono dei progetti espansionistici di occupazione della \"Germania Magna\" (attorno al 17 d.C.), Tiberio potrebbe aver istituito due distretti militari lungo il corso del Reno, le future province di Germania superiore e Germania inferiore.\nStoria.\nConquista della Gallia di Cesare (58-50 a.C.).\nUna volta divenuto proconsole della Gallia Cisalpina, della Gallia Narbonense e dell\"'Illyricum\", Cesare rivolse il suo interesse alla Gallia celtica e ai suoi popoli, divisi in molteplici fazioni, alcune delle quali erano favorevoli allo stesso popolo romano, e la cui sottomissione presentava, almeno apparentemente, minori difficolt\u00e0 militari rispetto alla Dacia e ai Daci (sia per l'insidiosit\u00e0 del territorio che per la ritrovata unit\u00e0 del suo popolo). A Cesare serviva solo il pretesto per mettere piede in Gallia.\nQuando Cesare entr\u00f2 con le sue truppe in questa regione, trov\u00f2 una terra abitata non solo dai Celti, che occupavano la maggior parte del territorio, e dai Belgi (un popolo misto di Celti e Germani che, a partire dal 200 a.C. circa, aveva occupato la zona nord-orientale della Gallia), ma anche da popolazioni probabilmente non indoeuropee come i Liguri e i Reti nella zona sud-orientale e gli Iberi in quella sud-occidentale, giunti dalla vicina Penisola iberica.\nEcco come Cesare, nel celebre incipit del \"De bello Gallico\", descrive la Gallia:\nLa monarchia, come sistema di potere, resisteva ancora tra i Belgi, mentre era scomparsa da decenni nella Gallia centrale, dove vigeva una struttura aristocratica basata su un sistema clientelare. I druidi formavano una casta religiosa molto potente e influente, mentre gli aristocratici formavano la classe guerriera, quella dei magistrati e quella di governo. I druidi erano riusciti a creare una specie di confederazione tra le circa 50 trib\u00f9 esistenti, al cui interno quelle pi\u00f9 forti stavano per\u00f2 progressivamente assorbendo le altre. La Gallia, tuttavia, non aveva raggiunto n\u00e9 unit\u00e0 n\u00e9 vera stabilit\u00e0 politica: le trib\u00f9 erano spesso in guerra tra di loro (senza contare le continue dispute esistenti all'interno della classe guerriera di ogni trib\u00f9), creando e disfacendo continuamente alleanze e avvalendosi dell'aiuto di mercenari germanici per combattere i nemici. Tutto ci\u00f2 permise proprio ai Germani, popoli da tempo in movimento (come testimoniano, per esempio, le migrazioni di Cimbri e Teutoni), di spingersi fino ai fiumi Meno, Reno e Danubio a partire dal 100 a.C. Proprio questa situazione aveva permesso al capo svevo Ariovisto, attorno al 61/60 a.C., di impadronirsi dei territori della moderna Alta Alsazia.\nLa conquista ebbe inizio nel 58 a.C.. Cesare narr\u00f2 le proprie imprese nel \"De bello Gallico\", cronaca in cui sono riportati anche i costumi e le usanze delle molteplici trib\u00f9 galliche che via via incontr\u00f2 e sconfisse. L'ultimo sussulto della resistenza gallica all'occupazione avvenne nel 52 a.C. quando i Galli si coalizzarono sotto la guida del carismatico capo Vercingetorige, che venne per\u00f2 sconfitto nell'assedio di Alesia, catturato e portato a Roma in catene per sfilare dietro al carro del vincitore ed essere giustiziato.\nProvincia romana della Repubblica (50-27 a.C.).\nSottomessa la Gallia Comata, Cesare la trasform\u00f2 in provincia romana nel 50 a.C.. Poco dopo, il 1\u00ba dicembre di quello stesso anno, a Roma si discuteva del termine del mandato del proconsole delle Gallie e Curione, a lui vicino, cerc\u00f2 un nuovo compromesso, proponendo che sia Cesare che Pompeo abbandonassero simultaneamente i loro mandati proconsolari. Il senato approv\u00f2 la mozione con 370 voti favorevoli e soli 22 contrari, ma ancora una volta si rivel\u00f2 del tutto inutile di fronte alla fazione anti-cesariana. Cesare allora attraverso due suoi fidati collaboratori, il questore Marco Antonio e Quinto Cassio Longino, fece sapere al senato di essere disposto a rinunciare al comando delle sue legioni, conservandone solo due insieme al governo della Gallia cisalpina e dell'Illirico, fino all'inizio del suo secondo consolato (1 gennaio del 48 a.C.); avrebbe poi accettato la proroga del comando di Pompeo in Spagna. Quest'ultimo, prevedendo che il suo comando avrebbe perso di significato una volta che Cesare fosse diventato console, rifiut\u00f2 l'accordo e la proposta non venne neppure letta in senato.\nNei giorni che seguirono, Pompeo radun\u00f2 il senato fuori Roma, lodandone il coraggio e la fermezza, e lo inform\u00f2 delle proprie forze militari. Si trattava di un esercito di ben dieci legioni. Il senato riunito propose allora di effettuare nuove leve in tutta Italia; di inviare propretore Fausto Cornelio Silla in Mauritania, anche se la proposta fu osteggiata da Lucio Marcio Filippo; di finanziare Pompeo col denaro del pubblico erario; di dichiarare il re Giuba, alleato e amico del popolo romano, anche se Marcello era contrario. Furono quindi distribuite le province a cittadini privati, due delle quali erano consolari e il resto pretorie: a Scipione tocc\u00f2 la Siria, a Lucio Domizio Enobarbo la Gallia. Furono esclusi dalla spartizione sia Filippo, sia Lucio Aurelio Cotta, tanto che i loro nomi non furono inseriti nell'urna. Tutto ci\u00f2 accadde senza che i poteri fossero stati ratificati dal popolo, al contrario si presentarono in pubblico col paludamento e, dopo aver fatto i dovuti sacrifici, i consoli lasciarono la citt\u00e0; vennero quindi disposte leve in tutta Italia; si ordinano armi e denaro dai municipi, anche sottraendolo ai templi.\nCesare, quando ebbe notizia di quello che stava accadendo a Roma, arring\u00f2 le truppe (\"adlocutio\") dicendo loro che, pur dolendosi delle offese arrecategli in ogni occasione dai suoi nemici, era dispiaciuto che l'ex-genero, Pompeo, fosse stato sviato dall'invidia nei suoi confronti, lui che l'aveva da sempre favorito. Si rammaric\u00f2 inoltre che il diritto di veto dei tribuni fosse stato soffocato dalle armi. Esorta pertanto i soldati, che per nove anni avevano militato sotto il suo comando, a difenderlo dai suoi nemici, ricordandosi delle tante battaglie vittoriose ottenute in Gallia e Germania. Fu cos\u00ec che:\nEra l'inizio della guerra civile, che dur\u00f2 fino alla morte di Cesare, per poi riaccendersi con una seconda guerra civile, prima tra i cesaricidi e poi tra gli stessi vendicatori del dittatore scomparso, vale a dire tra Ottaviano e Marco Antonio (44-31 a.C.) e che port\u00f2 alla fine della Repubblica romana.\nCon la morte di Cesare (idi di marzo del 44 a.C.), mentre Ottaviano faceva rientro a Roma da Apoillonia (maggio), Marco Antonio decise di prendere per s\u00e9 la Gallia Comata, che era stata assegnata dal dittatore scomparso al console designato, Decimo Bruto.\nL'anno successivo si ebbe l'incontro fra i tre maggiori esponenti del partito cesariano, organizzato da Lepido su un'isoletta del fiume Reno, presso l'allora colonia romana di \"Bononia\" (odierna Bologna). Esso sanciva un accordo valido per un quinquennio e che ebbe validit\u00e0 istituzionale con la \"Lex Titia\" del 27 novembre 43 a.C. Ufficialmente i suoi membri furono conosciuti come \"Triumviri Rei Publicae Constituendae Consulari Potestate\" (triumviri per la Costituzione della Repubblica con potere consolare, abbreviato come \"III VIR RPC\"). Questo accordo port\u00f2 a spartirsi i territori occidentali della repubblica romana: se ad Ottaviano spettavano l'Africa, la Sardegna e Corsica e la Sicilia, a Marco Emilio Lepido la Spagna e la Gallia Narbonensis, mentre a Marco Antonio la Gallia Comata.\nPoco dopo la sconfitta dei cesaricidi a Filippi (42 a.C.), i triumviri decisero di redistribuirsi le province come segue: ad Ottaviano andarono Spagna e Numidia, ad Antonio, Gallia e Africa, mentre Sesto Pompeo, figlio del Magno, si era impossessato della Sardegna e della Sicilia. Un paio di anni pi\u00f9 tardi, nel 40 a.C., Ottaviano si impossess\u00f2 della Gallia Comata, subito dopo aver rinnovato il patto di alleanza con Antonio a Brindisi. La nuova divisione vedeva Ottaviano ottenere le province di Spagna, Sardegna, Gallia e \"Illyricum\", mentre Antonio tutto l'Oriente romano (sia in Asia che in Europa, ad est del Mare Ionio), Lepido l'Africa e Sesto Pompeo la Sicilia.\nDurante questi ultimi anni repubblicani, nel 38 a.C., Marco Vipsanio Agrippa, che qui si era recato come proconsole delle \"Tres Galliae\" dall'anno precedente, represse prima una sollevazione tra gli Aquitani, poi attravers\u00f2 il Reno per punire le aggressioni delle trib\u00f9 germaniche e trasferire in territorio romano quella degli Ubii con il loro consenso. Al suo ritorno rifiut\u00f2 il trionfo offertogli, ma accett\u00f2 il suo primo consolato (37 a.C.). Ottaviano dopo il primo anno di campagne nell'Illirico (35/34 a.C.), decise di recarsi in Gallia per un breve soggiorno, poich\u00e9 voleva programmare una spedizione in Britannia per emulare il padre adottivo, ma che non mise mai in atto.\nDa Augusto a Tiberio (27 a.C. - 16 d.C.).\nFra il I secolo a.C. ed il I secolo d.C., Augusto visit\u00f2 la Gallia per tre volte: nel 27 a.C. (quando fece un primo censimento e poco prima della sua partecipazione alle guerre cantabriche), rimase poi un triennio tra il 16 e il 13 a.C. (fondando anche numerose colonie nel 15 a.C.), e vi torn\u00f2 nel periodo tra il 10 e l'8 a.C..\nNel 19 a.C., Marco Vipsanio Agrippa fu inviato da Augusto a sedare prima alcune rivolte in Gallia Comata, poi a difendere la stessa dalle incursioni dei Germani d'oltre Reno, sia per spegnere definitivamente una nuova rivolta dei Cantabrici in Spagna. Tre anni pi\u00f9 tardi (nel 16 a.C.), Cassio Dione racconta che Augusto lasci\u00f2 Roma per trasferirsi in Gallia e, secondo le maldicenze, a causa di Terenzia, la moglie dell'amico Gaio Cilnio Mecenate, per la quale aveva una grande passione, in modo da poter vivere con lei una storia d'amore lontano dalle chiacchiere della gente. Part\u00ec, portando con s\u00e9 Tiberio, sebbene a quel tempo egli fosse pretore. Il vero motivo per cui part\u00ec, furono le sue preoccupazioni dovute alle popolazioni germaniche d'oltre Reno. Infatti Sugambri, Usipeti e Tencteri avevano inizialmente catturato nei loro territori alcuni commercianti romani e li avevano impalati, poi avevano attraversato il grande fiume, portando devastazione nella stessa Gallia. Quando la cavalleria romana sopraggiunse, fu sorpresa in un agguato e, una volta messa in fuga, i Germani si imbatterono anche nel governatore delle \"Tres Galliae\", Marco Lollio, il quale venne a battaglia, ma fu sconfitto. Non appena Augusto venne a conoscenza di questi avvenimenti, mosse contro i barbari, sebbene non gli si presentasse alcuna occasione per scontrarsi con loro. Essi, infatti, si ritirarono subito nei loro territori e conclusero una tregua offrendo in cambio degli ostaggi.\nPochi anni pi\u00f9 tardi (tra il 13 ed il 9 a.C.), il generale Druso, fratello del futuro imperatore Tiberio, risiedette in Gallia lungo il Reno, mentre la moglie Antonia si trovava a \"Lugdunum\" in attesa del rientro del marito dalle campagne in Germania. In Gallia nacque il figlio, Claudio, nel 10 a.C., destinato a diventare egli stesso imperatore. Venne quindi visitata da Tiberio negli anni delle campagne militari in Germania tra il 9-7 a.C. e il 4-5 d.C..\nAlto Impero: dai giulio-claudi a Settimio Severo.\nNegli anni di Tiberio (r. 14-37) e Nerone (r. 54-68), ci furono focolai di rivolta contro il dominio romano, tutti sedati con una certa rapidit\u00e0. Per tutto il II secolo, fino alla dinastia dei Severi, la Gallia fu caratterizzata da un notevole sviluppo economico e sociale.\nCrisi del terzo secolo e prime invasioni barbariche.\nL'impero romano entr\u00f2 in un periodo di profonda crisi soprattutto a partire dalla dinastia dei Severi. Durante tale crisi si manifestarono simultaneamente situazioni difficili da gestire per il potere centrale: dall'aumento della pressione barbarica lungo tutti i confini imperiali attraverso una continua e devastante serie di invasioni, spesso accompagnate da secessioni come nel caso dell'Impero delle Gallie, oltre a disordini interni che portarono anche a riformare l'intera machina da guerra romana, ad una crisi dell'intero sistema economico e, soprattutto, una grave instabilit\u00e0 politica (la cosiddetta \"anarchia militare\").\nPer le province galliche si tradusse in una debolezza militare tale da consentire l'attacco di numerose trib\u00f9 di stirpe germanica, che attraversarono sempre pi\u00f9 spesso i confini imperiali. A partire poi da Caracalla (r. 211-217) il fenomeno di aggregazione delle popolazioni si era evoluto, arrivando a costituire nell'area degli \"Agri decumates\" alcune vere e proprie confederazioni etniche di trib\u00f9 come: gli Alemanni, composte da Catti, Naristi, Ermunduri e parte dei Semnoni, che si posizionarono sull'alto Reno, da \"Mogontiacum\" fino al Danubio presso Castra Regina; i Franchi, sul basso Reno dalla foce del fiume fino a Bonna; i Sassoni, composti dai popoli marinai tra le foci dei fiumi Weser ed Elba. Riguardo alla frontiera gallica, si ricordano le principali invasioni del periodo:\nQueste difficolt\u00e0 costrinsero, prima l'imperatore Valeriano (253-260), a spartire con il figlio Gallieno (253-268) l'amministrazione dello Stato romano, affidando a quest'ultimo la parte occidentale e riservando per s\u00e9 quella orientale, come in passato era gi\u00e0 avvenuto con Marco Aurelio e Lucio Vero (161-169). Il punto pi\u00f9 basso si raggiunse nel 260, quando Valeriano fu sconfitto in battaglia e preso prigioniero dai Sasanidi, morendo in prigionia senza che fosse possibile intraprendere una spedizione militare per liberarlo. Come conseguenza di questa grave sconfitta l'impero sub\u00ec una scissione in tre parti per quasi quindici anni, che per\u00f2 ne permisero la sopravvivenza: ad Occidente gli usurpatori dell'Impero delle Gallie, come Postumo (260-268), Leliano (268), Marco Aurelio Mario (268-269), Vittorino (269-271), Domiziano II (271) e Tetrico (271-274), riuscirono a difenderne i confini delle province di Britannia, Gallia e Spagna. Scrive Eutropio: \nGli \"imperatori delle Gallie\" non solo formarono un proprio Senato presso il loro maggiore centro di \"Augusta Treverorum\" e attribuirono i classici titoli di console, Pontefice massimo o tribuno della plebe ai loro magistrati nel nome di \"Roma aeterna\", ma assunsero anche la normale titolatura imperiale, coniando monete presso la zecca di Lugdunum, aspirando all'unit\u00e0 con Roma e, cosa ben pi\u00f9 importante, non pensando mai di marciare contro gli imperatori cosiddetti \"legittimi\" (come Gallieno, Claudio il Gotico, Quintillo o Aureliano), che regnavano su Roma (vale a dire coloro che governavano l'Italia, le province africane occidentali fino alla Tripolitania, le province danubiane e dell'area balcaniche). Essi, al contrario, sentivano di dover difendere i confini renani ed il litorale gallico dagli attacchi delle popolazioni germaniche di Franchi, Sassoni ed Alemanni. L\"Imperium Galliarum\" risult\u00f2, pertanto, una delle tre aree territoriali che permise di conservare a Roma la sua parte occidentale.\nFu solo con Aureliano (r. 270-275) che l'unit\u00e0 imperiale pot\u00e9 finalmente concretizzarsi con la sconfitta, prima di Zenobia e Vaballato in Oriente (regno di Palmira) nel 272, e poi di Tetrico in Occidente (Impero delle Gallie) nel 274, al termine della battaglia presso i Campi Catalauni. Tetrico e Zenobia, dopo il trionfo celebrato a Roma, non furono per\u00f2 giustiziati: al contrario, il primo fu nominato governatore della Lucania, mentre la regina orientale fu insediata a Tivoli e le fu dato un senatore romano come marito. Si trattava di un riconoscimento per aver \"salvato\" i confini dell'Impero dalle invasioni dei barbari in Occidente e dei Sasanidi in Oriente. Le invasioni purtroppo non si arrestarono del tutto, infatti negli anni:\nLe Invasioni barbariche (IV-V secolo).\nDopo le prime rivolte dei Bagaudi, a partire dall'Armorica (odierna zona compresa tra Normandia e Bretagna) inizi\u00f2 a manifestarsi un certo malessere che colp\u00ec i contadini, durato fino al V secolo. La riorganizzazione amministrativa di Diocleziano (fine III-inizi IV secolo) interess\u00f2 anche la Gallia. Nel IV secolo, le quattro province che erano state create da Augusto divennero quattordici, e pi\u00f9 tardi persino diciassette, raccolte poi in due diocesi: Gallie e Viennese, dipendenti dal prefetto del pretorio preposto alle Gallia, Britannia e Spagna. Nel corso di questo secolo, nonostante la pressione germanica, la situazione gallica rimase abbastanza stabile e la regione conobbe un periodo di sostanziale benessere.\nNel 406, probabilmente grazie a un inverno eccezionalmente rigido che consent\u00ec ai nomadi germani di attraversare a piedi il Reno ghiacciato, numerose nuove popolazioni irruppero in Gallia. Un ruolo di rilievo ebbero Visigoti e Burgundi, che nei decenni seguenti diedero vista a regni romano-barbarici in ampie aree della Gallia.\nNel 451 la Gallia sub\u00ec l'incursione degli Unni di Attila, sconfitto tuttavia dal generale Ezio. Con il V secolo, comunque, il dominio romano sulla Gallia fu di fatto cessato. Al suo interno si formarono diversi regni romano-barbarici; tra i principali e pi\u00f9 duraturi, quello dei Franchi a nord, quello dei Visigoti a sud-ovest e quello dei Burgundi a est. Nei secoli successivi sarebbero prevalsi i Franchi, tanto che da loro la Gallia avrebbe preso il nuovo nome di \"Francia\"; da questo momento in poi finisce la storia della Gallia e inizia quella della Francia.\nDifesa ed esercito.\nCon l'avvento di Augusto, i progetti del primo imperatore romano mutarono. Egli voleva portare il \"Limes\" pi\u00f9 ad est, oltre il Reno fino al fiume Elba. Una volta sottomesse le popolazioni in Spagna e nelle Alpi della cosiddette \"Aree interne\", si provvedette a partire dal 16-13 a.C., a disporre le legioni lungo il Reno in punti strategici come Castra Vetera e Mogontiacum, di fronte a vie di penetrazione strategiche per la prossima conquista della Germania.\nDal 12 a.C. furono lanciate in Germania tutta una serie di campagne, attraverso 3-4 differenti linee di penetrazione, da nord a sud: \nL'occupazione da parte delle armate romane port\u00f2 sotto il dominio di Roma, prima i territori germani tra Reno e Weser (anche con la costruzione di strade e di ponti, i cosiddetti \"pontes longi\"), dal 5 in poi anche quelli pi\u00f9 ad est, tra Weser ed Elba.\n\u00c8 solo in seguito alla disfatta di Teutoburgo del 9 che i piani di Augusto mutarono e le armate romane furono ritirate definitivamente, riportando il \"Limes\", ancora una volta, al fiume Reno. La Germania era definitivamente perduta. Nessun altro imperatore successivo avrebbe avuto in futuro piani di conquista. Vi furono soprattutto spedizioni punitive nei confronti delle popolazioni germaniche per evitare i pericoli di possibili invasioni della Gallia, ma il Reno doveva rimanere per i successivi quattrocento anni la nuova linea di confine tra l'Impero romano ed i barbari. Quei territori cos\u00ec inospitali e selvaggi, quelle genti cos\u00ec primitive e feroci, sarebbero rimaste libere, non sottomesse al giogo di Roma.\nAncora oggi il fiume Reno sancisce la linea di demarcazione tra due differenti lingue europee: quella neo-latina e quella germanica.\nLegioni romane.\nAugusto durante gli anni 16-13 a.C. si ferm\u00f2 in Gallia per riorganizzarla amministrativamente e militarmente in vista della campagna punitiva contro i Germani e la successiva occupazione romana della Germania (dal 12 a.C. al 9 d.C.). Egli spost\u00f2 pertanto le fortezze legionarie dall'interno della Gallia, ormai pacificata a 35 anni dalla su conquista, ponendole sul fiume Reno. Si trattava delle seguenti legioni:\n\"Auxilia\" e \"Classis Germanica\".\nE sempre a questo periodo (12 a.C.) \u00e8 da attribuire la costituzione della \"Classis Germanica\" lungo il fiume Reno, con base principale a 3\u00a0km a sud di Colonia, oltre a numerose altre basi secondarie tra cui Neuss e Castra Vetera.\nI forti ausiliari e le fortezze legionarie romane lungo il fiume Reno della futura provincia di Germania inferiore erano ora posizionate a \"Fectio\", \"Noviomagus Batavorum\", \"Castra Vetera\", \"Bonna\", \"Colonia Agrippina\" e \"Novaesium\".\nFortezze, forti e fortini dal Reno al Weser.\nIl limes correva lungo il fiume Reno dove erano insediate numerose legioni e truppe ausiliarie, almeno fino a quando non vennero installati i due distretti militari della Germania inferiore e della Germania superiore, divenute province dall'85/90.\nGeografia politica ed economica.\nMaggiori centri provinciali.\nAncora oggi si possono ammirare numerose opere architettoniche romane nei centri cittadini di Aix-en-Provence, Arles e N\u00eemes. Inoltre citt\u00e0 come Lione e Parigi furono fondate su siti di preesistenti villaggi gallici. Le citt\u00e0 principali erano, partendo dalla capitale della Gallia Comata: \nRisorse economiche provinciali.\nNella prima et\u00e0 imperiale continu\u00f2 il primato dell'Italia sulle province, favorito da Augusto, che pi\u00f9 di ogni altro fu prodigo di privilegi e attenzioni per la penisola. Ma sotto i suoi successori la situazione si modific\u00f2 profondamente: la progressiva emancipazione delle province port\u00f2 a un regime di libera concorrenza, che favor\u00ec i paesi ricchi di materie prime, mettendo in crisi le regioni pi\u00f9 povere di risorse, costrette a importare merci pagate a caro prezzo a causa del costo elevato dei trasporti e delle serie di dazi e pedaggi che si pagavano ovunque. L'Italia e la Grecia decaddero, questa in quanto povera di risorse, la prima perch\u00e9 abituata da secoli a vivere di rendita sul tributo delle province e quindi poco stimolata alla competitivit\u00e0. Ad avvantaggiarsi furono la Gallia, che poteva contare su un'abbondante produzione agricola (vino, grano, olio, frutta, ortaggi) e numerose manifatture (vasellame, statue, gioielli, tessuti), e le province orientali, ricche di materie prime e di manodopera a basso costo, che consentirono loro un notevole sviluppo commerciale ed industriale. Venivano esportati, quindi, in \"Germania Magna\" e Scandinavia grandi quantit\u00e0 di \"terra sigillata\", soprattutto della Gallia meridionale e centrale, oltre a vasi in bronzo e vetro, utensili vari, armi d'argento, anelli e tessuti.\nCon la crisi del III secolo, molta gente, disperata ed esasperata dalle guerre e dagli eccessi della tassazione, si diede al brigantaggio (in Gallia i contadini ribelli furono detti bagaudi), taglieggiando viandanti e possidenti ed intercettando i rifornimenti, con grave aumento del danno per l'economia. Come se non bastasse, ricomparvero malaria e peste (tenute sotto controllo nell'Alto Impero), che infierirono su popolazioni ormai indebolite dalle guerre e dalle endemiche carestie. Il risultato fu una grave crisi demografica, che colp\u00ec non solo le campagne, ma anche le citt\u00e0, dove erano confluiti i contadini fuggiti dai campi.\nPrincipali vie di comunicazione.\nLe principali vie di comunicazioni erano:"}
{"id": "1654139", "revid": "767487", "url": "https://it.wikipedia.org/wiki?curid=1654139", "title": "Alba tragica", "text": "Alba tragica (\"Le jour se l\u00e8ve\") \u00e8 un film del 1939 diretto da Marcel Carn\u00e9. La sceneggiatura \u00e8 di Jacques Pr\u00e9vert, basata su una storia di Jacques Viot.\nIl film \u00e8 considerato uno dei principali esempi della corrente cinematografica francese del realismo poetico.\n\u00c8 stato presentato in concorso alla 7\u00aa Mostra del Cinema di Venezia.\nProduzione.\nLe riprese si svolsero da febbraio a maggio del 1939 nei Paris-Studios-Cin\u00e9ma di Boulogne-Billancourt.\nTrama.\nUn uomo viene colpito a morte, esce da un appartamento e cade dalle scale. All'interno della stanza c'\u00e8 Francesco, colui che gli ha sparato, che si barrica in casa e rivive tutti gli avvenimenti che l'hanno portato al gesto estremo.\nFrancesco \u00e8 un operaio in una fonderia, casualmente conosce Francesca, una ragazza che lavora presso un fioraio e subito prova simpatia per lei, oltre ad avere lo stesso nome appartengono alla stessa famiglia di coloro che non hanno famiglia dato che sono entrambi orfani.\nFrancesca per\u00f2 sembra essere interessata ad un altro uomo, si tratta di Valentin un vanesio e manipolatore ammaestratore di cani che \u00e8 appena tornato in citt\u00e0 per esibirsi con la sua assistente Clara che stanca della vita girovaga assieme a lui decide di lascialo e la sera stessa, subito dopo averlo conosciuto, inizia una relazione con Francesco.\nPassano le settimane, Francesco si divide tra le due donne, vorrebbe impegnarsi seriamente con Francesca mentre considera la storia con Clara solo una piacevole parentesi. La donna amareggiata capisce i sentimenti dell'uomo ma lo avverte anche sul vero carattere di Valentin. In seguito, durante un chiarimento con Francesca, l'uomo scopre che Valentin non \u00e8 il vero zio della ragazza (padre nell'edizione originale francese) e che la ragazza aveva quasi pensato di essere innamorata di lui ma \u00e8 con Francesco che vuole stare adesso.\nIl mattino dopo Valentin si reca nell'appartamento di Francesco, con lui ha una pistola, ha infatti intenzione di ucciderlo ma dopo averlo stuzzicato facendogli intendere di avere avuto un rapporto con la giovane Francesco lo disarma e gli spara. Francesco rimasto solo capisce che non ha via di scampo, pur essendo benvoluto da tutti ha pur sempre ucciso un uomo e mentre la polizia si appresta a lanciare i gas lacrimogeni per poi irrompere nella stanza si spara e muore.\nDistribuzione.\nLa prima del film avvenne il 17 giugno 1939 al cinema Madeleine di Parigi.\nIl film fu vietato ai minori di sedici anni (con il motivo dichiarato dalla censura militare di essere \u00abdemoralizzante\u00bb). Nel 1940 fu imposto il taglio di un'inquadratura di Arletty nuda, che in seguito non venne pi\u00f9 reinserita.\nLa pellicola \u00e8 stata presentata alla mostra del Cinema di Venezia del 1939 dove era in competizione nella categoria di Miglior Film.\nEsistono al momento due edizioni italiane Home-Video del film in dvd. Una edita da A &amp; R PRODUCTIONS AND DISTRIBUTION SNC (Dist. Butterfly). L'altra, edita da DNA Srl, inclusa come Extra nel DVD del film \"IL PORTO DELLE NEBBIE\". Il film \u00e8 stato editato con il contributo dello studioso di Storia del Cinema Riccardo Cusin. Questa versione \u00e8 disponibile anche in streaming su alcune piattaforme.\nRemake.\nNel 1947 ha avuto un remake hollywoodiano, \"La disperata notte\" (\"The Long Night\"), diretto da Anatole Litvak con protagonista Henry Fonda ed un finale diverso."}
{"id": "1654145", "revid": "121837", "url": "https://it.wikipedia.org/wiki?curid=1654145", "title": "Cartilagine ialina", "text": ""}
{"id": "1654149", "revid": "767487", "url": "https://it.wikipedia.org/wiki?curid=1654149", "title": "Ritratti nella notte", "text": "Ritratti nella notte \u00e8 un film del 2006, diretto dal regista Giuseppe Ferlito.\nTrama.\nUna ragazza con dei problemi familiari inizia a frequentare un gruppo di ragazzi capeggiati dallo psicopatico Justin. Tra i due inizier\u00e0 una relazione che porter\u00e0 la giovane a cacciarsi nei guai peggiori che potesse immaginare.\nIl cast artistico e tecnico \u00e8 composto interamente dagli allievi della Scuola di cinema Immagina di Firenze."}
{"id": "1654154", "revid": "729019", "url": "https://it.wikipedia.org/wiki?curid=1654154", "title": "Sabbra Cadabra", "text": "Sabbra Cadabra \u00e8 una canzone heavy metal del gruppo britannico Black Sabbath. Pubblicata nell'album Sabbath Bloody Sabbath del 1973, \u00e8 stata pubblicata anche come singolo nel 1974.\nLa canzone.\nInfluenzato dal \"sound\" dell'album Sabbath Bloody Sabbath, a tratti caratterizzato da sperimentazioni e vaghe contaminazioni del genere progressive (come testimonia la presenza del tastierista Rick Wakeman, noto come membro di Yes e ABWH), \"Sabbra Cadabra\" rappresenta un po' il compromesso con le nuove tendenze musicali intraprese da Iommi, presentando un testo e un riff chitarristico iniziale in classico stile Black Sabbath, e evolvendo nella seconda parte in un'atmosfera sonora fortemente caratterizzata dall'uso del sintetizzatore e vagamente psichedelica. Nel corso della canzone Ozzy si esibisce per tre volte in un acuto elevatissimo, che proprio per la sua difficolt\u00e0 ha reso rara la presenza del brano nelle scalette dei concerti dei Sabbath (di cui infatti le uniche testimonianze live sono su \"bootleg\").\nIl gruppo thrash metal statunitense Metallica ha realizzato una cover di \"Sabbra Cadabra\", eseguita in un celebre live del 1998 e distribuita quello stesso anno nella raccolta Garage Inc."}
{"id": "1654159", "revid": "1666804", "url": "https://it.wikipedia.org/wiki?curid=1654159", "title": "Gaio Caninio Rebilo", "text": "Biografia.\nRebilo serv\u00ec come legato di Gaio Giulio Cesare in Gallia nel 52 e nel 51 a.C. Allo scoppio della guerra civile, Rebilo marci\u00f2 insieme a Cesare in Italia e and\u00f2 per ordine del comandante a negoziare con Pompeo, anche se la missione fall\u00ec (marzo del 49 a.C.). Sempre nel 49 a.C. fu mandato da Cesare come legato di Gaio Scribonio Curione. Nel 46 a.C. serv\u00ec sotto Cesare nella battaglia di Tapso e l'anno successivo in Spagna a Munda.\nNell'ultimo giorno di dicembre del 45 a.C., il console Quinto Fabio Massimo mor\u00ec all'improvviso e Cesare fece Caninio Rebilo console suffetto per le ultime ore di quell'anno. La cosa dest\u00f2 scandalo tra i conservatori perch\u00e9 non ci sarebbe stato alcun bisogno di nominare un console sostitutivo per quel poco tempo, ma Cesare colse la palla al balzo per conferire la dignit\u00e0 consolare a un suo seguace per \"premiarlo\", dimostrando quanto poco tenesse in considerazione oramai il consolato, quella che era stata la pi\u00f9 alta carica della repubblica. Cicerone, ad esempio, ironizz\u00f2 dicendo che \u2018durante il consolato di Caninio [...] nessuno ebbe il tempo di fare colazione\u2019, che per\u00f2 \u2018durante il suo consolato non fu commesso alcun male\u2019, e che Caninio fu \u2018talmente vigile che per tutto il suo consolato non dorm\u00ec mai\u2019."}
{"id": "1654169", "revid": "438678", "url": "https://it.wikipedia.org/wiki?curid=1654169", "title": "Still Life (film 2005)", "text": "Still Life \u00e8 un film del 2005 diretto da Filippo Cipriano. Uscito in Italia soltanto nel 2008, nel 2007 fu ridoppiato e proposto in Argentina."}
{"id": "1654171", "revid": "1573940", "url": "https://it.wikipedia.org/wiki?curid=1654171", "title": "Notoclinops", "text": "Notoclinops \u00e8 un genere di pesci della famiglia Tripterygiidae.\nDistribuzione e habitat.\nProvengono dal sud-est dell'oceano Pacifico.\nDescrizione.\nPresentano un corpo cilindrico, allungato, e con una colorazione abbastanza accesa. Le pinne sono piccole e trasparenti. La specie di dimensioni maggiori \u00e8 \"N. yaldwyni\" che raggiunge i 5.2\u00a0cm.\nTassonomia.\nIn questo genere sono riconosciute soltanto 3 specie:"}
{"id": "1654174", "revid": "17654", "url": "https://it.wikipedia.org/wiki?curid=1654174", "title": "La Cecchina ossia La buona figliuola", "text": ""}
{"id": "1654177", "revid": "120958247", "url": "https://it.wikipedia.org/wiki?curid=1654177", "title": "Stretto di Prince William", "text": "Lo stretto di Prince William, in inglese Prince William Sound, \u00e8 uno specchio di mare stretto tra le impervie montagne che si affacciano sul golfo dell'Alaska e le acque antistanti racchiuse da un gran numero di isole che lo separano dall'oceano Pacifico. Il lato sud-est \u00e8 chiuso dalle isole Montague, Hinchinbrook e Hawkins. Al suo interno, tra le altre, Knight Island e Esther Island.\nStoria.\nLo stretto si trova in Alaska, a circa 80\u00a0km a sud-est di Anchorage, la pi\u00f9 grande citt\u00e0 dell'Alaska. Il navigatore danese Vitus Bering e il suo equipaggio furono i primi europei ad arrivare in Alaska, nel 1741. Successivamente lo stretto divenne una via di comunicazione e di transito per le navi cisterna che fanno rifornimento di petrolio nell'oleodotto della Trans-Alaska Pipeline System, a Valdez.\nNel 1989 la petroliera \"Exxon Valdez\" and\u00f2 a sbattere contro la Bligh Reef, appena dopo aver lasciato Valdez, causando un disastro ecologico senza precedenti, a causa della perdita di quasi 41 milioni di litri di petrolio in mare, che caus\u00f2 la morte di circa 250.000 uccelli marini, circa 3.000 lontre di mare, 300 foche, 250 aquile calve e di 22 balene, oltre a considerevoli danni ambientali e a\nl'ecosistema.\nEcosistema.\nLo stretto di Prince William \u00e8 un habitat delicato: le molte specie animali che lo abitano sono legate da un rapporto di interdipendenza e tutte sono sensibili agli squilibri causati dall'uomo. Durante il periodo della riproduzione, miriadi di lontre marine con prole si sdraiano sul letto di alghe marine nello stretto.\nLa pelle del salmone rosa viene lavorata a Cordova, nella Baia delle Orche, e mandata in Corea per la conciatura."}
{"id": "1654181", "revid": "106456", "url": "https://it.wikipedia.org/wiki?curid=1654181", "title": "Guanajuato (citt\u00e0)", "text": "Guanajuato \u00e8 la capitale dell'omonimo stato del Messico. Si trova 370\u00a0km a nord-ovest di Citt\u00e0 del Messico, a un'altitudine di 1996 metri sopra il livello del mare. Nel 2005 la popolazione venne censita in 70\u00a0798 persone. Guanajuato \u00e8 anche sede del comune dei comuni limitrofi. Il comune ha una popolazione di 153\u00a0364 abitanti ed un'estensione di 996,74\u00a0km\u00b2. La citt\u00e0 si trova all'estremit\u00e0 occidentale del comune, che include numerose altre comunit\u00e0, le pi\u00f9 grandi delle quali sono Marfil, Yerbabuena e Santa Teresa. Guanajuato, nonostante sia capitale dello Stato, \u00e8 solo la quinta citt\u00e0 pi\u00f9 popolosa dopo Le\u00f3n, Irapuato, Celaya e Salamanca. Il centro storico offre ancora un'affascinante atmosfera coloniale, con le vivide policromie dei numerosi palazzi, chiese e piazze. La citt\u00e0 \u00e8 sorta in una valle ricca di miniere d'argento, tanto ricche che la citt\u00e0 divenne una delle pi\u00f9 influenti nel periodo coloniale. Una di queste miniere, La Valenciana, contribu\u00ec, al culmine della sua attivit\u00e0, ai due terzi della produzione mondiale d'argento. Guanajuato ha una notevole importanza storica nell'ambito della Guerra d'indipendenza del Messico, avendo avuto luogo in questa citt\u00e0 la prima battaglia tra gli insorti indipendentisti e i sostenitori della corona spagnola. Ogni anno la citt\u00e0 ospita uno dei festival culturali pi\u00f9 famosi del Messico, il Festival Internazionale Cervantino, che riunisce artisti e musicisti da tutto il mondo.\nLa citt\u00e0 e le vicine miniere sono state incluse tra i patrimoni dell'umanit\u00e0 nel 1998.\nStoria.\nPreistoria.\nTra le prime popolazioni native dell'area vi erano i Cicimechi ed i Purh\u00e9pecha, dei quali soprattutto i primi, particolarmente bellicosi, opposero una dura resistenza ai \"conquistadores\". \nIl nome conosciuto pi\u00f9 antico dell'area, \"Mo-o'ti\", significa \"luogo di metalli\". In seguito, fu chiamata \"Paxtitl\u00e1n\" dagli Aztechi con il significato di \"luogo di paglia\". Il nome attuale \"Guanajuato\" viene dalla parola tarasca (P'urh\u00e9pecha) \"Quanax-juato\", che significa \"posto delle rane\".\nL'attivit\u00e0 mineraria a Guanajuato inizi\u00f2 ben prima dell'arrivo degli spagnoli, infatti nel tardo periodo preispanico, gli Aztechi gi\u00e0 estraevano in quest'area metalli preziosi per la realizzazione degli oggetti ornamentali della loro \"\u00e9lite\" politica e religiosa.\nEpoca coloniale.\nGuanajuato venne fondata nel 1554 e divenne citt\u00e0 nel 1741. Si trova su una delle pi\u00f9 ricche miniere d'argento del Messico ed \u00e8 nota per le eccezionali architetture dell'era coloniale spagnola.\nLa citt\u00e0 venne originariamente costruita sopra al fiume Guanajuato, che fluiva nelle gallerie sotto al paese. Dopo anni passati a ricostruire edifici invasi dalle inondazioni, a met\u00e0 del XX secolo, gli ingegneri costruirono una diga redirigendo il fiume nelle caverne sotterranee. I tunnel vennero illuminati e pavimentati con ciottoli per favorire il traffico automobilistico, e questa rete di strade sotterranee permette il passaggio anche al giorno d'oggi della maggior parte delle auto. \u00c8 una delle caratteristiche principali della citt\u00e0.\nLa citt\u00e0 ha giocato un ruolo di primo piano durante la guerra d'indipendenza del Messico visto che era la capitale dello Stato di Guanajuato da cui Miguel Hidalgo fece partire il movimento indipendentista. La statua di El Pipila e l'Alh\u00f3ndiga de Granaditas ancora ricordano quel periodo.\nAttrazioni.\nIl \"Cristo Rey del Cubilete\" \u00e8 uno dei pi\u00f9 importanti monumenti religiosi messicani e si dice che rappresenti il centro geografico del Messico. La statua del Cerro del Cubilete (22 metri) \u00e8 meta di annuale pellegrinaggio (la \"cabalgata\") ogni gennaio al fine di festeggiare l'Epifania, in cui arrivano migliaia di pellegrini a cavallo.\nNelle catacombe del Pante\u00f3n ad ovest della citt\u00e0 si trova un cimitero divenuto famoso per le sue mummie naturali create in modo ignoto. Circa l'1% dei corpi ha subito un naturale processo di mummificazione. Alla fine del 1800 la citt\u00e0 istitu\u00ec una \"tassa di sepoltura\" per le famiglie dei morti. Se qualche famiglia indigente non era in grado di pagare, i loro parenti venivano disseppelliti ed esposti presso un museo creato apposta. Il \"Museo delle Mummie di Guanajuato\" continua tuttora ad aggiungere corpi; recentemente sono stati aggiunti due bambini morti nel 1984, visto che i parenti non sono stati in grado di pagare una retta quinquennale di 20 dollari. Il museo possiede 111 corpi conservati su guanciali in velluto.\nLa citt\u00e0 fu il luogo di nascita di Diego Rivera, la cui casa \u00e8 attualmente un museo.\nLa citt\u00e0 ospita anche uno dei migliori luoghi messicani di ricerca matematica, un istituto pubblico chiamato CIMAT.\nNell'ultima settimana di luglio Guanajuato e San Miguel de Allende ospitano l'Expresi\u00f3n en Corto International Film Festival, il pi\u00f9 grande festival cinematografico del Messico e tra i pi\u00f9 famosi dell'intera America Latina. Il festival, di rilievo internazionale, \u00e8 gratuito per il pubblico e mette in mostra oltre 400 film dalle 10 del mattino alle 4 del pomeriggio di ogni giorno in 16 luoghi, tra cui alcuni suggestivi quali le strade sotterranee e i tunnel, il Museo delle Mummie e il cortile del comune (Pante\u00f3nes).\nOgni ottobre la citt\u00e0 ospita il Festival Internacional Cervantino, un festival internazionale di arte che prende il nome da Miguel de Cervantes. Il festival \u00e8 particolarmente famoso tra i giovani del Messico centrale, ma attrae spettatori da tutto il mondo.\nFestival medievale.\nSi organizzano camminate notturne attraverso la citt\u00e0, tra le strade sotterranee, durante le quali gli studenti universitari suonano strumenti medievali. Due volte l'anno si tiene il festival medievale, una durante la Settimana Santa a marzo, e l'altra a met\u00e0 dicembre. Una fiera medievale viene organizzata in centro paese con parate, cibo e musica medievale spagnole. Le persone si vestono con abiti dell'epoca e la citt\u00e0 viene addobbata di conseguenza. L'architettura coloniale della citt\u00e0 d\u00e0 all'insieme un'atmosfera unica.\nAmministrazione.\nGemellaggi.\nGuanajuato \u00e8 ufficialmente gemellata con 18 citt\u00e0 e intrattiene accordi internazionali con due altre citt\u00e0:"}
{"id": "1654184", "revid": "1776051", "url": "https://it.wikipedia.org/wiki?curid=1654184", "title": "Giuseppe Salvatore Bellusci", "text": "\u00c8 stato Sottosegretario alla Pubblica Istruzione nel II Governo De Gasperi."}
{"id": "1654185", "revid": "1305772", "url": "https://it.wikipedia.org/wiki?curid=1654185", "title": "Pts.of.Athrty", "text": "Pts.of.Athrty (reso graficamente come [PTS.OF.ATHRTY]) \u00e8 un singolo del gruppo musicale statunitense Linkin Park, pubblicato il 15 luglio 2002 come unico estratto dal primo album di remix \"Reanimation\".\nDescrizione.\nSeconda traccia dell'album, si tratta di un remix del brano \"Points of Authority\" realizzato dal cantante degli Orgy Jay Gordon.\nUn altro remix del brano, eseguito dai Crystal Method, \u00e8 stato inserito nell'EP \"Underground V2.0\" (2002) e successivamente nella versione Deluxe digitale di \"Hybrid Theory\" pubblicata nel 2013.\nPubblicazione.\n\"Pts.of.Athrty\" \u00e8 stato commercializzato a partire da luglio 2002 nel solo formato CD in Australia, Canada e Germania. Per il mercato britannico il brano \u00e8 stato invece pubblicato come doppio lato A insieme a \"H! Vltg3\", remix di \"High Voltage\" realizzato dal rapper Evidence. Per entrambe le edizioni \u00e8 stata inserita come b-side un remix di \"By Myself\" curato da Marilyn Manson e denominato \"Buy Myself Remix\".\nVideo musicale.\nIl videoclip, realizzato totalmente in computer grafica e diretto dal DJ del gruppo Joe Hahn, presenta un mondo alieno piuttosto desolato e dal clima rigido, dove una fazione di alieni assalta una base controllata da una razza robotica. Tra mech, navicelle e missili, le due fazioni si ritroveranno a combattere corpo a corpo. Gli alieni sembrano prevalere sui robot, ma ad un certo punto, dal nucleo energetico della base dei robot, un'esplosione causa la formazione di fasci d'energia intelligenti che liberano il campo dagli alieni e permettono il sorgere dal terreno di una citt\u00e0. Per l'occasione, i Linkin Park sono stati realizzati con solo le loro teste collegate a una macchina, la quale molto probabilmente permette loro di controllare la razza robotica.\nTracce.\nTesti e musiche dei Linkin Park, eccetto dove indicato."}
{"id": "1654186", "revid": "155118", "url": "https://it.wikipedia.org/wiki?curid=1654186", "title": "Sociosomatica", "text": ""}
{"id": "1654195", "revid": "17654", "url": "https://it.wikipedia.org/wiki?curid=1654195", "title": "La Cecchina, ossia La buona figliuola", "text": ""}
{"id": "1654196", "revid": "122892367", "url": "https://it.wikipedia.org/wiki?curid=1654196", "title": "Ottava (liturgia)", "text": "Il termine ottava nella liturgia della Chiesa cattolica viene usato con due significati diversi.\nIn un primo senso con ottava si intendono gli otto giorni che seguono una festa molto importante, compreso il giorno della festa stesso. Cos\u00ec per ottava di Natale si intendono gli otto giorni dal 25 dicembre al 1\u00ba gennaio compresi, giorno in cui secondo il rito ambrosiano si celebra la Circoncisione di Ges\u00f9. Per ottava di Pasqua si intendono gli otto giorni da Pasqua alla domenica successiva comprese.\nIn un secondo significato con ottava si intende l'ottavo giorno dopo la festa. Cos\u00ec per ottava di Natale si intende il giorno 1\u00ba gennaio e per ottava di Pasqua si intende la prima domenica che segue la Pasqua.\nIl calendario liturgico riformato da Pio XII prevedeva una ventina di ottave che furono ridotte soltanto a tre: Pasqua, Pentecoste, Natale. A seguito della riforma del messale operata nel 1970 venne abolita pure l'Ottava di Pentecoste lasciando soltanto quella pasquale e quella natalizia. L'ottava \u00e8 sottolineata dall'aggiunta quotidiana per otto giorni della lettura della sequenza, la quale sottolinea il significato della solennit\u00e0 che si \u00e8 prolungata. Ricordiamo per\u00f2 che la sequenza non \u00e8 legata alle solennit\u00e0 con ottava ma pu\u00f2 anche riguardare feste o solennit\u00e0 che non l'hanno quali la festa della Beata Vergine del Monte Carmelo o la commemorazione dei defunti. \nSignificato.\nL'ottava di una grande festa ha il significato di prolungare la festa stessa. Sottolinea anche il ciclo settimanale della liturgia cristiana che ha come momento principale la celebrazione della domenica."}
{"id": "1654197", "revid": "33277", "url": "https://it.wikipedia.org/wiki?curid=1654197", "title": "Congregazione dei Missionari dei Sacri Cuori di Ges\u00f9 e Maria", "text": ""}
{"id": "1654198", "revid": "1573940", "url": "https://it.wikipedia.org/wiki?curid=1654198", "title": "Enicocephalidae", "text": "Gli Enicocephalidae , sono una piccola Famiglia cosmopolita di Insetti dell'Ordine dei Rincoti (Sottordine Heteroptera). Comprende la maggior parte delle specie dell'infraordine Enicocephalomorpha.\nDescrizione.\nSono insetti poco appariscenti di piccole o medie dimensioni, con corpo allungato di 2-15 mm, di colore generalmente giallo, bruno o nerastro. \u00c8 frequente il dimorfismo sessuale, con maschi alati e femmine meiottere fino all'atterismo completo.\nIl capo \u00e8 molto allungato, suddiviso in due lobi (uno anteriore, uno posteriore) da un restringimento in corrispondenza della regione postoculare. Sul lobo postoculare sono presenti due ocelli, in genere assenti nelle forme attere, le antenne e il rostro sono composti da 4 segmenti.\nIl pronoto \u00e8 generalmente suddivisto in tre lobi da due restringimenti trasversali. Le ali anteriori sono interamente membranose, con una frattura longitudinale mediale; a differenza degli Aenictopecheidae, \u00e8 assente la frattura trasversale costale. Le zampe anteriori sono raptatorie: l'estremit\u00e0 terminale della tibia \u00e8 espansa; nella parte dorsale si articola il tarso, in quella ventrale sono presenti processi spiniformi; il lato ventrale del primo segmento tarsale \u00e8 provvisto di setole spiniformi; nell'insieme, tarso e tibia, opponendosi, formano un organo prensile adatto ad afferrare e trattenere la preda. Le femmine sono sprovviste di ovopositore.\nBiologia.\nQuel poco che si conosce di questa famiglia deriva dalle informazioni sui loro ritrovamenti e dall'esame della morfologia. La maggior parte degli Enicocephalidae vivono in ambienti forestali umidi delle regioni tropicali o subtropicali, in genere nella lettiera, nel terriccio, nel legno marcescente e sotto la corteccia degli alberi. Le zampe raptatorie indicano chiaramente un'attivit\u00e0 predatoria.\nSistematica.\nGli Enicocefalidi si suddividono in cinque Sottofamiglie:"}
{"id": "1654201", "revid": "123639392", "url": "https://it.wikipedia.org/wiki?curid=1654201", "title": "Lazzaro Papi", "text": "Biografia.\nSebbene Lazzaro Papi fosse nato nel 1763, possiamo ritenerlo come uno scrittore del XIX secolo, essendosi la sua attivit\u00e0 letteraria svolta fra il 1802, con la pubblicazione delle \"Lettere sulle Indie Orientali\" e il 1834, anno della sua morte.\nLazzaro Papi nacque a Pontito, piccolo paese di montagna oggi in provincia di Pistoia (nel XVIII secolo territorio della Repubblica di Lucca), non molto lontano da Pescia. Studi\u00f2 nel Seminario arcivescovile di Lucca, ma, abbandonatolo, si rec\u00f2 a Napoli, dove entr\u00f2 nell'esercito napoletano.\nSuccessivamente si adoper\u00f2 come precettore, insegnando negli Stati pontifici, a Firenze e a Pisa. Quindi si dedic\u00f2 alla medicina, ne segu\u00ec gli studi a Pisa e divenne medico. Lasci\u00f2 poi Pisa per recarsi a Livorno, da dove s'imbarc\u00f2, il 7 aprile 1792, per Calcutta in qualit\u00e0 di medico della \"Ferdinando III di Toscana\", grazie al Montemerli, suo amico, capitano di quella nave.\nE l'India descrisse nel libro \"Lettere sulle Indie orientali\", mostrandone la gente con le sue divisioni sociali, i riti sacri e profani, la flora e la fauna.\nIl rajah di Travancore, afflitto da gangrena, fu salvato dal Papi, che ottenne cos\u00ec la gratitudine del sovrano, divenendone medico di corte. Fu in amicizia con gli inglesi, che erano in guerra contro Tippo Sahib, e da essi ebbe il grado di tenente e gli fu affidata una compagnia di Lancieri del Bengala: nella guerra merit\u00f2 la promozione a colonnello e il comando di quattromila lancieri.\nIn seguito torn\u00f2 a Calcutta e si imbarc\u00f2 per Bombay, dove rimase per molti mesi. Divenne consulente commerciale di una societ\u00e0 britannica. Quindi si convinse a tornare in Italia; part\u00ec per l'Arabia e si ferm\u00f2 a Moha; da l\u00ec si spinse ad Alessandria d'Egitto. Il 18 ottobre 1802 giunse a Livorno, da dove ripart\u00ec per tornare a Lucca.\nA Lucca ebbe importanti incarichi sia sotto il governo napoleonico, sia sotto il governo provvisorio degli Stati lucchesi, nonch\u00e9 durante il Ducato retto dai Borbone. Negli ultimi anni di vita fu letterato, bibliotecario reale e segretario della Reale Accademia Lucchese.\nRiusc\u00ec a pubblicare i \"Commentari\" \"della\" \"Rivoluzione\" \"Francese\", ma soltanto la seconda parte, fra il 1830 e il 1831; la prima parte \"(in\" \"cui\" \"si\" \"parla delle cause che portarono a tale rivoluzione)\" fu censurata e quindi stampata postuma - 1836. \nNella basilica di San Frediano a Lucca si trova il suo monumento funebre, con l'epigrafe scritta da Pietro Giordani: \"Lazzaro Papi \u2013 Colonnello per gli inglesi nel Bengala \u2013 poi lodato scrittore di versi e di storia \u2013 in tenue fortuna per molta prudenza e bont\u00e0 \u2013 riverito ed amato \u2013 visse anni LXXI...\"\nNella piazza principale di Pontito (suo paese natale) si erge un monumento in suo onore. L'epigrafe, scritta dal conte Cesare Sardi, cos\u00ec recita: \u00abA Lazzaro Papi - la terra di Pontito - con orgoglio di madre - pose questo ricordo il 5 settembre 1905\u00bb.\nOpere.\nOltre a \"Lettere sulle Indie orientali\", scrisse \"I Commentari della Rivoluzione francese\" (opera premiata dalla Accademia della Crusca - 1835), tradusse il \"Paradiso perduto\" di John Milton, il \"Manuale\" di Epitteto e numerosi carmi greci e latini."}
{"id": "1654212", "revid": "30753", "url": "https://it.wikipedia.org/wiki?curid=1654212", "title": "Mattew Le Tissier", "text": ""}
{"id": "1654216", "revid": "62221", "url": "https://it.wikipedia.org/wiki?curid=1654216", "title": "Enicocephalomorpha", "text": ""}
{"id": "1654217", "revid": "305330", "url": "https://it.wikipedia.org/wiki?curid=1654217", "title": "Enicocephaloidea", "text": "Enicocephaloidea \u00e8 una superfamiglia di Insetti dell'Ordine dei Rincoti (Sottordine Heteroptera). \u00c8 l'unica superfamiglia compresa nell'infraordine Enicocephalomorpha ed \u00e8 largamente rappresentata nelle regioni temperate.\nDescrizione.\nGli Enicocefalomorfi sono insetti di medio-piccole dimensioni, con corpo oblungo lungo 2-15 dimensioni. Il capo \u00e8 allungato e mostra un restringimento dietro gli occhi apparendo suddiviso in due lobi (anteriore e postoculare); nel lobo postoculare sono localizzati gli ocelli quando sono presenti. Le antenne sono moderatamente lunghe e il rostro relativamente breve, mai pi\u00f9 lunghe del capo.\nLe ali sono generalmente ben sviluppate, interamente membranose sia le anteriori sia le posteriori. Le anteriori presentano, come nei Dipsocoromorfi, presentano una frattura longitudinale mediale e una vena trasversale che, partendo dal margine costale, interseca la radio e la vena derivata dall'unione di media e cubito. Le zampe anteriori sono generalmente di tipo raptatorio.\nL'addome e le armature genitali, nei maschi, sono sempre simmetrici, le femmine sono provviste di ovopositore (Aenictopecheidae) oppure prive (Enicocephalidae).\nSistematica.\nDescritto negli anni settanta, questo \"taxon\" comprende specie originariamente incluse fra i Reduvoidea e successivamente messe in relazione con i Dipsocoromorfi. La suddivisione sistematica, proposta da (1989) comprende due sole famiglie, Aenictopecheidae ed Enicocephalidae, le quali differiscono sostanzialmente per la morfologia degli organi genitali maschili e femminili e per la morfologia alare."}
{"id": "1654221", "revid": "33277", "url": "https://it.wikipedia.org/wiki?curid=1654221", "title": "Congregazione dei Sacerdoti del Sacro Cuore di Ges\u00f9", "text": ""}
{"id": "1654228", "revid": "1776051", "url": "https://it.wikipedia.org/wiki?curid=1654228", "title": "Giuseppe Belotti", "text": " Ufficiale combattente in Albania al rientro dal fronte \u00e8 stato uno tra gli organizzatori della resistenza nella Bergamasca cui ha dedicato studi e scritti. Deputato e senatore della Repubblica nelle file della Democrazia Cristiana, dall'Assemblea Costituente fino alla IV legislatura, ha ricoperto il ruolo di Sottosegretario di Stato al Tesoro nel I e nel II Governo Moro."}
{"id": "1654230", "revid": "486946", "url": "https://it.wikipedia.org/wiki?curid=1654230", "title": "Pekan", "text": ""}
{"id": "1654235", "revid": "1573940", "url": "https://it.wikipedia.org/wiki?curid=1654235", "title": "Wang Zhengnan muzhiming", "text": "Il Wang Zhengnan muzhiming (\u738b\u5f81\u5357\u5893\u5fd7\u94ed, L'epitaffio di Wang Zhengnan) \u00e8 un importante documento delle arti marziali cinesi. \u00c8 lo scritto che si trova sulla stele della tomba del maestro Wang Zhengnan, realizzato nel 1669, per opera di Huang Zongxi (\u9ec4\u5b97\u7fb2). \u00c8 il testo pi\u00f9 antico dove appaiono menzionati Zhang Sanfeng (\u5f20\u4e09\u5cf0) ed il Neijiaquan. Sempre in questo testo a Zhang sarebbe attribuita la fondazione di questo stile. Secondo questo epitaffio durante la dinastia Song, Zhang Sanfeng, ricevette in sogno l'insegnamento di Zhenwu (\u771f\u6b66, divinit\u00e0 a cui \u00e8 consacrato il Wudangshan) che gli rivel\u00f2 i segreti dell'arte del combattimento. Al suo risveglio l'eremita lasci\u00f2 il suo ritiro per presentarsi alla corte dell'imperatore Huizong. Intanto Zhang, cammino facendo, aveva decimato centinaia di briganti che infestavano la regione. L'Epitaffio precisa che l'arte marziale di Zhang, pass\u00f2 in seguito nella provincia dello Shaanxi dove egli reclut\u00f2 un certo Wang Zong, poi a Chen Zoutong di Wenzhou nello Zhejiang. Questa arte conosciuta come Neijiaquan si impiant\u00f2 quindi nella regione del Simingshan con il maestro Zhang Songxi.\nDel maestro Wang Zhengnan, il suo epitaffio, ricorda che segu\u00ec l'insegnamento di Dan Henchen, dopo aver faticato lungamente per divenirne discepolo. Siccome Dan non voleva rivelargli i segreti della sua arte, Wang lo spiava, perci\u00f2 quando il maestro si ammal\u00f2 gravemente egli si trov\u00f2 ad essere l'unico discepolo al suo capezzale ed in ricompensa ricevette tutti i segreti del Neijiaquan. In seguito combatt\u00e9 nell'esercito Ming contro i Mancesi. Quando la sconfitta della dinastia Ming fu totale, Wang si ritir\u00f2 a Ningbo vivendo nell'anonimato e rifiutando di mangiare carne finch\u00e9 il suo paese fosse stato occupato."}
{"id": "1654237", "revid": "110157", "url": "https://it.wikipedia.org/wiki?curid=1654237", "title": "Vingeanne", "text": "La Vingeanne \u00e8 un fiume dell'est della Francia, affluente di destra della Saona, e dunque subaffluente del Rodano.\nCorso.\nIl fiume nasce nel dipartimento dell'Alta Marna, sul plateau de Langres, au sud-ovest di Langres. Corre generalmente in direzione sud bagnando anche il dipartimento della C\u00f4te-d'Or. La sua valle \u00e8 utilizzata quasi totalmente dal canale dalla Marna alla Saona. Sfocia nella Saona a livello di Talmay, piccola localit\u00e0 nel tratto a monte di Pontailler-sur-Sa\u00f4ne."}
{"id": "1654245", "revid": "1629429", "url": "https://it.wikipedia.org/wiki?curid=1654245", "title": "BMW N52", "text": "Con la sigla BMW N52 si intende una piccola famiglia di motori a scoppio alimentati a benzina, prodotti a partire dal 2004 al 2011 dalla casa automobilistica tedesca BMW.\nDescrizione.\nIl motore N52 \u00e8 un motore assai innovativo, poich\u00e9 si tratta del primo motore al mondo con monoblocco realizzato interamente in lega di alluminio e magnesio. Possiede inoltre canne cilindri in lega di alusil (una lega composta di alluminio, silicio, rame e magnesio). L'utilizzo di queste leghe leggere, oltre a far risparmiare peso al motore stesso, consentono di disperdere meglio il calore grazie alla loro alta conduttivit\u00e0 termica. In particolare, poi, le canne in alusil hanno sostituito quelle in nikasil, troppo sensibili alla corrosione a causa dei solfati presenti nel carburante.\nI motori della famiglia \"N52\" hanno sostituito quelli della famiglia M54, dei quali mantengono la tradizionale architettura a 6 cilindri in linea. Molto sofisticato lo schema di distribuzione: in aggiunta alla tradizionale testata a 4 valvole per cilindro e con due assi a camme, troviamo anche il sistema doppio Vanos ed il sistema Valvetronic di seconda generazione.\nGrazie alle sue caratteristiche, la famiglia di motori \"N52\" riesce a ridurre sensibilmente i consumi e per la sua raffinatezza tecnica si \u00e8 posizionato tra i primi 10 migliori motori dell'anno nel 2006 e nel 2007.\nLa famiglia di motori \"N52\" spazia tra i 2.5 ed i 3 litri di cilindrata. Di seguito vengono illustrate le caratteristiche delle versioni che compongono tale famiglia.\nN52B25.\n\u00c8 la motorizzazione di base della famiglia \"N52\". Le sue misure di alesaggio e corsa sono di 82x78.8 mm, per una cilindrata complessiva di 2497 cm\u00b3. \u00c8 stata proposta in tre varianti di potenza: la prima raggiunge un picco di 177 CV a 5800 giri/min, con una coppia massima di 230 Nm a 3500 giri/min.\n\u00c8 stato montato sulle seguenti vetture:\nNella seconda variante, tale unit\u00e0 eroga una potenza massima di 218 CV a 6500 giri/min, con un picco di coppia pari a 250 N\u00b7m tra i 2750 ed i 4250 giri/min.\nQuesto motore \u00e8 stato montato sui seguenti modelli:\nInfine, la terza variante eroga una potenza massima di 204 CV a 6400 giri/min, con una coppia massima di 250 Nm a 2750 giri/min. L'unica applicazione per questo motore \u00e8 stata sulla BMW Z4 E89 sDrive23i, prodotta dal 2009 al 2011.\nN52B30.\n\u00c8 la versione con cui la famiglia \"N52\" ha esordito nel 2004. Si tratta di un motore le cui misure di alesaggio e corsa sono di 85x88 mm, per una cilindrata complessiva di 2996 cc. Questo motore \u00e8 stato prodotto per il mercato europeo in tre varianti di potenza: inizialmente ne sono state proposte due, una da 258 e l'altra da 265 CV, in entrambi i casi a 6600 giri/min, con picchi di coppia rispettivamente pari a 300 e a 315 N\u00b7m (rispettivamente raggiunti tra i 2500-4000 giri/min ed a 2750-4250 giri/min). Successivamente, alla fine del 2006, \u00e8 stata introdotta una terza versione, in grado di erogare una potenza massima di 272 CV a 6650 giri/min, con una coppia massima pari a quella della versione da 265 CV, sia in valore che in regime.\nEd ancora, per il mercato statunitense, sono state realizzate ulteriori versioni, caratterizzate come segue:\nTale motore, grazie al suo ampio ventaglio di versioni (tre per il mercato europeo e ben quattro per il mercato statunitense), \u00e8 stato utilizzato su svariati modelli BMW.\nConsideriamo innanzitutto il mercato europeo. La versione da 258 CV, quella di potenza pi\u00f9 bassa, \u00e8 stata montata su:\nLa versione da 265 CV \u00e8 invece stata montata su:\nEd ecco le applicazioni della versione da 272 CV:\nPer quanto riguarda invece il mercato statunitense, e partendo dalla motorizzazione meno potente, troviamo la versione da 215 CV, che \u00e8 stata montata unicamente sulla \"Z4 3.0i Roadster\".\nSalendo di livello, la versione da 230 CV, montata su:\nLa versione da 255 CV ha equipaggiato solo la \"Z4 3.0si Roadster\", mentre la versione da 260 CV \u00e8 stata montata sotto il cofano delle \"X3\" ed \"X5 3.0si E70\".\nPer finire, i motori \"N52\" sono stati affiancati nel 2007 dai pi\u00f9 sofisticati motori N53, i quali sono derivati strettamente dai motori \"N52\" stessi."}
{"id": "1654246", "revid": "729019", "url": "https://it.wikipedia.org/wiki?curid=1654246", "title": "Roberto Bencivenga", "text": "Biografia.\nNacque a Roma il 2 ottobre 1872, figlio di Zenobio e di Luigia Giordani. \nCarriera militare.\nArruolatosi nel Regio Esercito frequent\u00f2 la Scuola di applicazione di artiglieria e genio di Torino da dove usc\u00ec con il grado di tenente, assegnato al 13\u00ba Reggimento d\u2019artiglieria. Dopo aver frequentato la Scuola di guerra dell'esercito nel 1908 entr\u00f2 a far parte del Corpo di Stato maggiore con il grado di capitano, insegnando poi tattica militare alla Scuola di guerra a partire dal 1910, ma l\u2019anno successivo fu mandato in Libia a combattere contro le truppe ottomane.\nSi distinse particolarmente durante la battaglia di Ain Zara, e al suo rientro in Italia risultava decorato con una Medaglia d\u2019argento e una di bronzo al valor militare. A partire dall\u2019agosto 1914 entr\u00f2 a far parte del piccolo gruppo di stretti collaboratori del nuovo Capo di stato maggiore dell\u2019esercito, generale Luigi Cadorna, e nel gennaio 1916, in piena prima guerra mondiale, fu nominato Capo dell\u2019ufficio segreteria del Comando Supremo di Udine. Nel maggio dello stesso anno si distinse durante la battaglia degli Altipiani e poi nell\u2019offensiva che port\u00f2 alla conquista di Gorizia, che gli valse la concessione della Croce di Cavaliere dell'Ordine militare di Savoia.\nPromosso tenente colonnello, e successivamente colonnello per meriti di guerra, svolse in pratica le funzioni di Capo di stato maggiore di Cadorna, e ci\u00f2 lo port\u00f2 in contrasto con il forte carattere del generale . Alla fine di agosto 1917 fu allontanato dal Comando Supremo, su sua richiesta, in quanto egli aveva domandato un comando operativo in seno alla 2\u00aa Armata, e Cadorna lo aveva accontentato assegnandogli quello della Brigata \"Casale\". Dopo essere stato rimosso dall\u2019incarico di Capo dell\u2019ufficio segreteria del Comando Supremo, egli and\u00f2 in licenza a Roma, incominciando una campagna denigratoria, sia verbale che per iscritto, considerata al limite della diffamazione, nei confronti di Cadorna, accusandolo apertamente di incapacit\u00e0 e caldeggiando la sua sostituzione con il generale Luigi Capello. Quando Cadorna lo seppe, informato personalmente dal Ministro della guerra, generale Gaetano Giardino, and\u00f2 su tutte le furie, e al suo ritorno in zona di operazioni lo mand\u00f2 sotto processo, al termine del quale fu condannato a tre mesi di arresti da trascorrere presso la fortezza di Bard.\nDopo la disfatta di Caporetto, e la sostituzione di Cadorna con Diaz, il 1 novembre fu riammesso in servizio attivo e nominato comandante della Brigata Aosta con cui si distinse nella difesa del Col della Beretta (novembre 1917), nel corso della battaglia del Solstizio (15-24 giugno 1918), e nuovamente sul Monte Grappa (ottobre 1918). Decorato con la seconda Medaglia d'argento al valor militare, dopo la fine della guerra fu posto a capo della missione militare italiana a Berlino.\nNel 1919 lasci\u00f2 il servizio attivo, col grado di generale di brigata, per intraprendere la carriera giornalistica e politica.\nNel 1921 propose dalle colonne di alcuni giornali, tra cui \"Il Paese\" (1921-1922) e \"Il Mondo\" (1924-1925), la costruzione di uno strumento militare \"lancia-scudo\", in cui si sarebbe dovuto ridurre l'esercito permanente (scudo) a 150.000 uomini divisi in 15 divisioni, con armamento pi\u00f9 moderno, carri armati, ampia disponibilit\u00e0 di forze aeree (ancora parte di esercito e marina), armi automatiche personali e di squadra (caldeggi\u00f2 l'acquisto della licenza per produrre il Browining BAR ed altre mitragliatrici leggere, propose la diffusione del Beretta MAB 18 a tutti i sottufficiali), oltre ad artiglierie da progettarsi tenendo conto di quanto era avvenuto nell'ultima guerra.\nDietro questa forza armata permanentemente pronta (anche ad impegni coloniali) e semi-professionista (con ferma di 18-24 mesi) sarebbe stato posto un esercito (lancia) formato da coscritti addestrati in maniera sommaria (meno di 6 mesi). Questo esercito, organizzato su base territoriale (come in Italia accadeva solo agli alpini) era da mobilitarsi in caso di guerra, e da armare in caso di mobilitazione in maniera via via pi\u00f9 simile a quelli dello scudo. In questo modo l'esercito avrebbe potuto concentrare tutti i propri investimenti (scarsi) nel potenziamento tecnologico e nell'adeguamento delle artiglierie, limitando le spese per il personale.\nAttivit\u00e0 politica.\nAlle elezioni del 1924 si candid\u00f2 nella circoscrizione della Campania nella lista di Giovanni Amendola, venendo eletto alla Camera del Regno .\nQuello stesso anno fu eletto fu eletto presidente della Federazione della stampa. Partecip\u00f2 quindi, insieme ad Amendola, alla secessione aventiniana e alla fondazione dell'Unione Nazionale, per cui tenne diversi comizi in tutta Italia. Come tutti gli aventiniani, fu quindi dichiarato decaduto dalla Camera nella seduta del 9 novembre 1926 e dall\u2019incarico di Presidente della Federazione della Stampa.\nProvocato sulle colonne del giornale Il Popolo d\u2019Italia, arriv\u00f2 a sfidare a duello, senza ricevere risposta, Arnaldo Mussolini, dando ampio risalto alla lettera con cui accusava la famiglia Mussolini di fare aggredire alle spalle i propri avversari politici da sicari prezzolati. Radiato dall'esercito per motivi politici con decreto del 15 luglio 1926, con l'aggiunta della condanna a cinque anni di confino a Ponza, rifiut\u00f2 sempre di chiedere la grazia a Re Vittorio Emanuele III, nonostante i gravi problemi di salute. In quegli anni diede alle stampe un'opera in pi\u00f9 volumi di carattere militare sulla prima guerra mondiale, \"Saggio critico sulla nostra guerra\", collaborando anche al giornale satirico \"Il Becco giallo\" e mantenendo contatti con l'ambiente militare ostile al regime.\nNel settembre 1943 inizi\u00f2 a partecipare al movimento di resistenza entrando a parte del CLN romano. Il 22 marzo 1944 fu investito dal governo Badoglio del comando militare clandestino nella citt\u00e0 di Roma, succedendo al generale Quirino Armellini, ma a causa di un grave incidente avvenuto in un seminario nel mese di maggio mentre partecipava ad una riunione clandestina, rimase temporaneamente in disparte.\nDopo la liberazione di Roma nel giugno 1944 fu per alcuni giorni Commissario governativo al governatorato di Roma (6-10 giugno 1944), prima dell'insediamento del nuovo Sindaco Filippo Doria Pamphili. Decorato con una terza Medaglia d'argento al valor militare, ricevette la Legion of Merit americana dalle mani del generale Mark Wayne Clark, comandante della 5\u00aa Armata statunitense.\nNel novembre 1944 fu oggetto di un duro attacco da parte dell'\"Unit\u00e0\", organo di stampa comunista allora diretto da Velio Spano, per aver invocato una pacificazione tra fascisti e antifascisti che ponesse fine alla guerra civile. I comunisti lo accusarono di voler \u00abspegnere la guerra civile onde non [fosse] spento il fascismo\u00bb, mentre la \u00absantissima guerra civile\u00bb avrebbe al contrario dovuto svilupparsi fino alla completa soppressione dei fascisti.\nNel dopoguerra.\nIn qualit\u00e0 di aventiniano, nel 1945 fu nominato deputato nella Consulta Nazionale. Nel 1946 si candid\u00f2 e fu eletto all'Assemblea costituente nelle file del Blocco Nazionale della Libert\u00e0, di cui divenne poi il presidente del gruppo parlamentare. \nNel gennaio 1947 ader\u00ec al Fronte dell'Uomo Qualunque e pass\u00f2 quindi al gruppo \"Fronte Liberale Democratico dell'Uomo Qualunque\"; in virt\u00f9 della III disposizione transitoria della Costituzione, il 18 aprile 1948 fu nominato \"senatore di diritto\" della I legislatura della Repubblica Italiana, andando a far parte il Gruppo misto, dove fu uno dei quattro senatori qualunquisti.\nNon termin\u00f2 la legislatura, poich\u00e9 mor\u00ec a Roma il 23 ottobre 1949. Il generale Roberto Bencivenga fu anche un massone di una certa rilevanza: prima del fascismo fu iniziato in una loggia del Grande Oriente d'Italia, nel 1943 costitu\u00ec il \"Gruppo di Reggenza\" in Sicilia, raggruppando diverse logge gi\u00e0 esistenti. Questo gruppo conflu\u00ec nella Gran Loggia d'Italia (allora in Via della Mercede in Roma) nell'agosto del 1945. Una via della Capitale porta il suo nome."}
{"id": "1654247", "revid": "1543377", "url": "https://it.wikipedia.org/wiki?curid=1654247", "title": "Dipartimento federale dell'ambiente, dei trasporti, dell'energia e delle comunicazioni", "text": "Il Dipartimento federale dell'ambiente, dei trasporti, dell'energia e delle comunicazioni (DATEC) \u00e8 uno dei sette Dipartimenti (Ministeri) nel governo svizzero.\nSimonetta Sommaruga \u00e8 a capo del dipartimento dal 1\u00ba gennaio 2019.\nCompetenze.\nFra le attivit\u00e0 istituzionali della struttura vi \u00e8 la promozione di programmi di pubblica utilit\u00e0 come quello, avviato nel 2005 e denominato Eco-Drive, che mira ad incoraggiare in Svizzera la guida ecologica, economica e sicura."}
{"id": "1654253", "revid": "137232", "url": "https://it.wikipedia.org/wiki?curid=1654253", "title": "Harvey Cushing", "text": ""}
{"id": "1654255", "revid": "320578", "url": "https://it.wikipedia.org/wiki?curid=1654255", "title": "La collezione delle storie brevi di Gosho Aoyama", "text": ""}
{"id": "1654262", "revid": "1005847", "url": "https://it.wikipedia.org/wiki?curid=1654262", "title": "Michele Di Giesi", "text": "Biografia.\nEsponente del PSDI \u00e8 stato pi\u00f9 volte ministro. Nel 1970 venne eletto consigliere regionale in Puglia e fu vicepresidente della giunta di centrosinistra presieduta da Trisorio Liuzzi fino al 1972. Eletto per la prima volta alla Camera dei deputati il 17 maggio 1972 (VI Legislatura), viene riconfermato anche per la VII dove ricopre il ruolo di Ministro senza portafoglio con la delega agli interventi nel Mezzogiorno. Nella successiva Legislatura, ricopre ancora quel ruolo; diviene poi Ministro delle poste e delle telecomunicazioni nel Governo Forlani, Ministro del lavoro e della previdenza sociale nei successivi 2 esecutivi guidati da Spadolini, ed infine, Ministro della marina mercantile nel Governo Fanfani V. Nel '78, si oppose alla scansione della scuola superiore quinquennale in un biennio comune seguito da un triennio specializzante, sostenendo che ne sarebbe uscita una scuola troppo poco specialistica per il mondo del lavoro e troppo poco generalista per la formazione universitaria.\nRifiut\u00f2 l'incarico di ministro senza portafoglio per gli affari regionali nel governo Craxi decidendo di dedicarsi alla vita interna al PSDI.\nDi Giesi aveva anche aspirato alla poltrona di segretario del PSDI.\nMuore a causa di un infarto nella sua abitazione di Roma a 56 anni."}
{"id": "1654263", "revid": "1372005", "url": "https://it.wikipedia.org/wiki?curid=1654263", "title": "Bruno di Querfurt", "text": "Biografia.\nBruno di Querfurt, Bonifacio quando divenne monaco, proveniva dalla dinastia di Querfurt, imparentata con la famiglia imperiale sassone. Era uno dei quattro figli di Bruno il Vecchio, il primo signore riconosciuto del castello di Querfurt nello Hassegau e della di lui moglie Ida.\nFu educato nella famosa scuola del Duomo di Magdeburgo, dove conobbe e divenne amico di Titmaro di Merseburgo, suo compagno di studi e a 20 anni di et\u00e0 era gi\u00e0 cappellano di corte dell'imperatore Ottone III. Gi\u00e0 dopo un anno egli rinunciava alla sua molto promettente posizione e, dopo aver accompagnato nel 996 l'imperatore nel suo viaggio di incoronazione a Roma, divenne monaco camaldolese nel convento dei santi Alessio e Bonifacio, proprio come il vescovo Adalberto di Praga, di cui Bruno fu biografo e suo predecessore nel martirio.\nDopo cinque anni di vita nel convento si un\u00ec a Romualdo, il grande combattente contro la rilassatezza che aveva preso piede in molti conventi. Non appena giunse in Italia la notizia della morte nel martirio di Adalberto (23 aprile 997), Bruno decise di seguire il suo esempio, che tuttavia non pot\u00e9 mettere in pratica allo stesso modo.\nNel 1004 Bruno fu consacrato a Merseburg arcivescovo per le missioni in Oriente, ma non trov\u00f2 appoggi presso l'imperatore Enrico II, che stava conducendo un'audace guerra contro il duca polacco Boleslao I. Si present\u00f2 allora al re di Ungheria Stefano, senza tuttavia trovare sostegno cosicch\u00e9 si rec\u00f2 a Kiev presso il granduca russo Vladimir I. Di l\u00e0 volle andare in missione presso i Peceneghi, che vivevano fra il Don inferiore ed il Danubio inferiore. Durante il suo soggiorno di cinque settimane nella loro terra, Bonifacio riusc\u00ec a convertire gran parte della popolazione, ma dopo la sua partenza essi rinnegarono nuovamente la fede. Tuttavia egli era riuscito almeno a riportare la pace fra loro ed il granduca.\nNel 1008 Bonifacio cambi\u00f2 il suo obiettivo principale e si rec\u00f2 dal re dei polacchi Boleslao I. Poich\u00e9 nel frattempo una nuova guerra era scoppiata fra l'imperatore Enrico e il duca Boleslao, egli invi\u00f2 un suo compagno in Svezia, ove il re Olaf Sk\u00f6tkonung si fece battezzare insieme a gran parte del suo popolo. Quindi egli fece ancora un ultimo tentativo per riconciliare Enrico con Boleslao, indirizzando una lettera all'imperatore, ma anche questo tentativo fu inutile ed egli infine si incammin\u00f2 verso la terra dei Pruzzi.\nCirca il suo destino presso queste popolazioni e circa la sua fine si sa solo che egli con i suoi compagni si era inoltrato fino al confine della Lituania ove, il 14 febbraio od il 9 marzo del 1009 sub\u00ec il martirio, dai Pruzzi o dai Lituani. La sua missione non ebbe quindi successo. Ci\u00f2 che invece riusc\u00ec con la spada ai Cavalieri teutonici, ma solo nel XIII secolo.\nOpere.\nBonifacio ha lasciato, fra le sue opere, una delle tre biografie scritte da contemporanei di sant'Adalberto di Praga, composta nel 1004 durante il suo soggiorno in Ungheria, e la \"Vita di cinque fratelli\", che narra il martirio avvenuto nel 1003 in Polonia, di cinque padri camaldolesi, tra cui spicca la figura di san Benedetto da Benevento.\nCulto.\nViene commemorato il 9 marzo."}
{"id": "1654265", "revid": "190647", "url": "https://it.wikipedia.org/wiki?curid=1654265", "title": "Folkmetal", "text": ""}
{"id": "1654266", "revid": "1005847", "url": "https://it.wikipedia.org/wiki?curid=1654266", "title": "Tullio Benedetti", "text": " Gi\u00e0 deputato del Regno d'Italia per due legislature, e della Consulta Nazionale, fu Presidente dell'Unione Monarchica Italiana durante la campagna elettorale per il referendum del 2 giugno 1946 e fu eletto all'Assemblea Costituente. Successivamente fu eletto al Senato della Repubblica italiana nella I Legislatura.\nBiografia.\nLe origini.\nNato da una famiglia di origini modeste, composta dal sarto Vittorio Benedetti e da Alberta Del Grosso, in giovent\u00f9, dopo avere frequentato l\u2019Istituto Tecnico di Firenze e l\u2019ateneo di Pisa, come studente ottenne una borsa di studio dell\u2019Opera Pia Galeotti di Pescia, grazie a cui ebbe la possibilit\u00e0 di trasferirsi in Belgio, dove, nell\u2019agosto 1907, si laure\u00f2 in ingegneria elettrotecnica presso l\u2019Universit\u00e0 di Liegi.\nSegretario di Ferdinando Martini.\nAl suo ritorno in Italia, nel 1908, la societ\u00e0 romana Unione Esercizi Elettrici, che allora gestiva parte dell\u2019elettricit\u00e0 in Toscana, lo incaric\u00f2 di dirigere due impianti nel nord Italia e, grazie al fiorentino Ferdinando Martini, allora Governatore uscente dell'Eritrea, riusc\u00ec anche a progettare la nascita di una Societ\u00e0 per le imprese elettriche della Valdinievole.\nIn seguito, dopo le elezioni del 1909, durante cui era stato segretario del comitato elettorale del Martini, questi lo nomin\u00f2 suo segretario particolare. Alle elezioni amministrative del 1911 fu invece promotore della \"Unione Liberale Monarchica\" ed utilizz\u00f2 la \"Gazzetta di Valdinievole\", periodico elettorale liberal-monarchico fondato sul finire del 1910, come mezzo di propaganda personale.\nIl Benedetti politico locale.\nCome quattro anni prima, anche in occasione delle Elezioni politiche del 1913 svolse le funzioni di segretario del comitato elettorale di Martini, ma in seguito, alle elezioni amministrative del 1914, i liberali di Martini si trovarono coinvolti in un\u2019alleanza elettorale con quelli guidati da Benedetti. Alleanza che era stata caldeggiata dal Comitato elettorale monarchico locale.\nGrazie ad essa, Benedetti riusc\u00ec ad essere eletto al consiglio provinciale di Lucca. Nel 1915, poco prima dell\u2019entrata in guerra dell\u2019Italia, ader\u00ec al \"Comitato di Assistenza Civile in tempo di guerra\", per il coordinamento dello sforzo bellico del comune di Pescia, suo paese natale, nato al fine di \"\u201cintegrare l\u2019opera del governo nei soccorsi alle famiglie dei richiamati\u201d\".\nSempre grazie a Martini, il quale era diventato, nel frattempo, Ministro delle colonie nei governi Salandra I e II, Benedetti riusc\u00ec ad entrare al \"Sindacato coloniale italiano\" (\"Sincolit\"), societ\u00e0 finanziaria di cui il Banco di Roma era principale azionista e che era stata fondata alla fine del 1916 tra Roma e Tripoli per favorire gli interessi italiani nelle colonie e curare le attivit\u00e0 del \"BdR\" in Libia. Vi entr\u00f2 con funzioni di controllo, dopo essere stato richiamato alle armi.\nLa rottura con Martini.\nA poco a poco, per\u00f2, i rapporti con Martini iniziarono a deteriorarsi, andando ad alimentare, di conseguenza, una serie di tensioni che erano iniziate intorno al 1911 quando Tullio, anche attraverso gli organi di stampa locali, come la \"Provincia di Lucca\", legato anche ad Alessandro Martini Marescotti, figlio del Ferdinando, aveva fatto capire di voler essere politicamente indipendente dal politico fiorentino. Inoltre, Martini mal digeriva l\u2019intraprendenza del pi\u00f9 giovane collega.\nA deteriorare ulteriormente tali rapporti contribu\u00ec di certo anche la freddezza con cui, nel dicembre 1914, il governo Salandra II aveva accolto una richiesta di finanziamento a favore de \"Il Popolo d'Italia\", inoltrata al governo stesso dal liberale Filippo Naldi, allora condirettore \"Il Resto del Carlino\" insieme a Lino Carrara. A causa dell\u2019indifferenza con cui Salandra aveva trattato tale richiesta, Naldi era stato costretto a rivolgersi a Martini, minacciando di far chiudere il quotidiano. Ci\u00f2 era avvenuto proprio mentre Benedetti svolgeva le funzioni di segretario a favore del ministro.\nMa proprio in seguito all\u2019episodio citato, Benedetti aveva iniziato a collaborare con Naldi sia a livello politico che finanziario, pertanto lo strano \u201ccomportamento\u201d del governo fu forse determinante per la rottura dei suoi rapporti con Martini. Tanto pi\u00f9 se \u00e8 noto che l\u2019amicizia con Naldi inizi\u00f2 a Roma nel momento in cui questi possedeva \"Il Tempo\", quotidiano che Antonio Salandra, il Presidente del Consiglio dei ministri a cui apparteneva anche Martini, aveva tentato pi\u00f9 volte di osteggiare tra il 1915 e il 1917.\nL\u2019arrivo a Roma e l\u2019\u2019ingresso nel \"Sincolit\" avevano segnato anche l\u2019inizio dei suoi rapporti con il banchiere ferrarese Giuseppe Vicentini, il quale, allora, era sia amministratore delegato del Banco di Roma sia presidente dello stesso \"Sindacato coloniale italiano\". Ma anche uno dei principali finanziatori de \"Il Tempo\" di Naldi. Fu proprio Vicentini ad introdurre Benedetti nel mondo degli affari e della finanza, anche e soprattutto di stampo cattolico.\nLa carriera politica a livello nazionale.\nNel 1918, prima di tentare la scalata alla Camera dei deputati, assunse la carica di consigliere delegato del \"Sincolit\": Nel 1919 si present\u00f2 alle elezioni politiche tentando di farsi eleggere come esponente dell\u2019allora neonato Partito Popolare Italiano, senza tuttavia riuscire ad entrare nelle liste, in quanto ritenuto massone. Questo malgrado avesse l\u2019appoggio dell\u2019influente Giuseppe Vicentini, il quale del Partito Popolare era stato uno dei cofondatori.\nIn seguito per\u00f2 trov\u00f2 posto, insieme a Naldi, in una lista ministeriale nittiana, attraverso cui riusc\u00ec a farsi eleggere alla camera nelle circoscrizioni di Lucca e Pisa, e fu probabilmente questo a causare la definitiva rottura dei rapporti con Ferdinando Martini, in quanto, in quella circostanza l\u2019ex ministro, presentatosi anch\u2019egli alle elezioni nella stessa circoscrizione di Benedetti, si trov\u00f2 a sfidare proprio il suo ex segretario particolare, venendo tra l'altro sconfitto.\nAlle elezioni amministrative del 1920 venne eletto al Consiglio provinciale di Lucca e alle politiche del 1921 venne eletto nuovamente alla camera, questa volta con una lista liberale, in cui erano presenti sia Naldi, sia Giorgio Schiff-Giorgini, i quali per\u00f2, a differenza di Tullio, non riuscirono a farsi eleggere. Secondo alcuni, tale lista, a quanto pare antagonista dei Blocchi Nazionali \u201cgiolittiani\u201d, era stata creata appositamente dallo stesso Giolitti a favore di Naldi.\nIn questo caso per\u00f2, a differenza di quanto era accaduto con l\u2019Onorevole Martini, non ci fu alcuna rottura tra Benedetti e Naldi, bench\u00e9 quest\u2019ultimo non fosse riuscito a farsi eleggere. Al contrario, il periodo elettorale tra il 1919 e il 1921 segn\u00f2 l\u2019inizio di un sodalizio tra di loro che dur\u00f2 decenni. Ma il percorso verso le elezioni era stato, sia per Tullio che per il collega, assai impervio, a causa dell\u2019opposizione di alcuni fascisti e di alcuni prefetti alla loro candidatura in una lista di sostegno ai Blocchi Nazionali.\nLe elezioni del 1921.\nNella composizione della lista dei Blocchi Nazionali, Benedetti era entrato in conflitto con il liberale Augusto Mancini, provocando di conseguenza una insanabile frattura nella sezione lucchese dei liberali. Per tale motivo, nell\u2019aprile 1921, era stata votata la sua esclusione dalla lista ministeriale. Per trovare una soluzione al problema era dovuto scendere in campo il Prefetto di Pisa, il nittiano Achille De Martino, proponendo a Giolitti la creazione di una seconda lista, non ministeriale.\nMa il Presidente del Consiglio, allora ancora in carica, aveva ordinato la creazione di due liste ministeriali, in una delle quali, con base principalmente lucchese, avrebbe dovuto essere inserito \"il suo amico\" Benedetti, insieme a Naldi. Nell\u2019altra, invece, con base a Pisa e Livorno, sarebbero dovuti essere inseriti i deputati Arnaldo Dello Sbarba e Nello Toscanelli. Poco dopo Giolitti ribad\u00ec a De Martino la necessit\u00e0 di \"\u201ctutelare la posizione dei suoi amici Benedetti e Naldi\u201d\".\nVennero cos\u00ec create due liste, una, ministeriale, in cui erano presenti i fascisti, guidata da Dello Sbarba e Toscanelli, e che comprendeva anche Augusto Mancini, e l\u2019altra, definita \"\u201cmeno ministeriale\u201d\" dal Prefetto di Pisa De Martino, guidata da Benedetti e Naldi. Giolitti intervenne per\u00f2 per ricordare al Prefetto come anche la lista di Benedetti fosse ministeriale esattamente come l\u2019altra, e spinse affinch\u00e9 la candidatura di Mancini venisse \"offuscata\".\nMa il Prefetto, ignorando le disposizioni del Presidente del Consiglio, continu\u00f2 a scrivergli sottolineando sia la difficolt\u00e0 incontrata nel mantenere due liste, sia il presunto atteggiamento negativo di Benedetti. Nel maggio del 1921 scese in campo anche Dino Perrone Compagni, segretario del fascio fiorentino, per ostacolare la lista di Tullio, scrivendo a De Martino che avrebbe lasciato che i fascisti agissero liberamente contro gli esponenti della lista qualora essa non avesse accettato al proprio interno esponenti fascisti della lista capeggiata da Arnaldo Dello Sbarba.\nTuttavia, alla fine, la lista ministeriale di Benedetti riusc\u00ec a presentarsi ugualmente alle elezioni politiche del 1921, facendolo eleggere alla Camera dei deputati.\nLa presidenza della Banca Latina.\nDopo essere stato eletto, aderir\u00e0 al gruppo del Partito Democratico Sociale Italiano, avvicinandosi in particolare al catanese Gabriello Carnazza, il quale sar\u00e0 Ministro dei lavori pubblici nel primo governo Mussolini. Ma nel settembre 1922, alcuni squadristi toscani, attraverso alcune azioni tese a intimidire gli amministratori lucchesi antifascisti, provarono a delegittimare lo schieramento animato da Benedetti, arrivando cos\u00ec facendo a ridimensionare considerevolmente il suo peso politico.\nEgli tuttavia nel novembre 1922 appoggi\u00f2 ugualmente il primo governo Mussolini e, successivamente, alle elezioni dell'aprile 1924, si candid\u00f2 con una lista giolittiana, non riuscendo per\u00f2 ad essere eletto. A partire dal 1923, dopo l'allontanamento del suo amico Giuseppe Vicentini dal Banco di Roma, contribu\u00ec a finanziare il Corriere Italiano. Lo fece anche per permettere al mondo cattolico, a cui sia lui sia Vicentini appartenevano, di esercitare pressione sui vari ministeri che allora si occupavano dell'economia e delle finanze, affinch\u00e9 non venissero amministrati secondo la logica del \"governo di polizia\" allora in carica.\nNel 1923 assunse la presidenza di un istituto di credito capitolino, il Banco degli Abruzzi. Poi, dopo avere assunto alcuni incarichi presso il Credito Toscano e il Credito Meridionale, fu nominato Presidente anche della Banca Latina. Fu anche tra i creatori della \"Compagnia Generale dei Lavori e Servizi Pubblici\", che aveva ottenuto l'appalto per la realizzazione delle Ferrovie orientali sicule, grazie al Ministro dei lavori pubblici Gabriello Carnazza. Tale compagnia tra l'altro era finanziata proprio dal \"suo\" Banco Degli Abruzzi.\nSempre nel 1923, insieme a Giuseppe Vicentini e al ministro Carnazza partecip\u00f2 anche a un importante affare legato ai lavori di ampliamento del porto di Napoli. Il lavoro venne assegnato al \"Sindacato Coloniale Costruttori Appalti Marittimi\" (SICAM), di cui Benedetti era consigliere di amministrazione. Nel 1924 fu interessato invece dalle vicende che riguardarono l'omicidio del deputato socialista Giacomo Matteotti.\nIl delitto Matteotti.\nNel momento dell'omicidio Matteotti, Benedetti era presidente della Banca Latina, il cui pacchetto azionario era posseduto completamente da una societ\u00e0 dell'industriale romano Max Bondi. Essa era anche una delle tante finanziatrici del quotidiano romano Corriere Italiano diretto da Filippo Filippelli. La mattina del 14 giugno 1924, tre giorni dopo il rapimento del deputato, Filippelli aveva saputo di essere coinvolto anch'egli nel delitto in quanto intestatario del noleggio dell'automobile su cui era avvenuto l'omicidio.\nDopo essere stato abbandonato dai suoi \"contatti\" al ministero dell'Interno, anch'essi ampiamente coinvolti nella vicenda, e lasciato al suo destino, il direttore del \"Corriere\" aveva deciso di chiedere aiuto a Benedetti e Filippo Naldi, recandosi la mattina stessa nella sede centrale della Banca Latina, dove entrambi si trovavano. Benedetti e Naldi gli consigliarono subito di stilare un memoriale difensivo, anche per cercare di dimostrare che l'auto utilizzata per l'omicidio veniva noleggiata regolarmente da lui perch\u00e9 due degli squadristi milanesi che avevano partecipato al rapimento di Matteotti la utilizzavano in realt\u00e0 per svolgere il lavoro di ispettori viaggianti del \"Corriere Italiano\".\nPer stabilire come stilarlo, i tre si diedero appuntamento al ristorante pariolino \"Forte Adigrat\", insieme ad altri due colleghi, tra cui uno dei redattori del \"Corriere\", Giuseppe Galassi. Questi sar\u00e0 colui che, nelle ore successive all'incontro, metter\u00e0 a disposizione la sua abitazione per la stesura del documento difensivo. Il memoriale venne poi consegnato a Naldi, il quale si affrett\u00f2 a consegnarlo a Benedetti, che a sua volta lo conserv\u00f2 a lungo per meglio tutelare la posizione del direttore del quotidiano che anch'egli finanziava.\nNei mesi in cui il documento rimase nelle mani del pesciatino, il fascismo, forse per timore che contenesse informazioni delicate, fece forti pressioni su di lui affinch\u00e9 lo consegnasse. Benedetti, prima di consegnarne una copia a Carlo Carnazza, fratello di Gabriello, ex Ministro dei lavori pubblici, dimissionario a causa dello scoppio dello scandalo Matteotti, denunci\u00f2 peraltro un strano furto avvenuto nel suo studio, effettuato forse da qualcuno che avrebbe voluto mettere le mani sul memoriale di Filippelli.\nIl memoriale arriv\u00f2 alle opposizioni solo dopo l'uscita dal carcere di Filippo Naldi, avvenuta nell'ottobre del 1924. Fu Carlo Carnazza a consegnarlo. Benedetti invece ne consegn\u00f2 una copia al Gran Maestro del Grande Oriente d'Italia, Domizio Torrigiani, il quale a sua volta lo consegn\u00f2 a Ivanoe Bonomi affinch\u00e9 lo facesse pervenire al Re Vittorio Emanuele III insieme a quello di Cesare Rossi, ex capo ufficio stampa del governo Mussolini, nonch\u00e9 compaesano di Benedetti.\nLa persecuzione del fascismo.\nDopo l'omicidio Matteotti, con la partenza per l'estero di numerosi oppositori del Regime fascista, e dopo avere subito un pestaggio ordinato dal Federale di Lucca, Carlo Scorza, anche Benedetti fece le valigie. Al suo ritorno venne processato dal Tribunale Speciale, che lo accusava di collaborazione con l'antifascismo francese, in particolare quello vicino al suo amico Pippo Naldi. Questo avvenne il 20 novembre 1926, dopodich\u00e9, a partire dal 14 dicembre 1927, venne assegnato al confino per cinque anni.\nMa il 30 luglio 1931 venne prosciolto e rilasciato in anticipo. Nel 1929, mentre si trovava al confino, era stato accusato di avere intascato denaro della Banca d'America e d'Italia. La vicenda per\u00f2 si era conclusa con la sua assoluzione perch\u00e9 ritenuto innocente. Nel 1931 per\u00f2 fu inviato nuovamente al confino, questa volta per un anno, per essersi opposto alla sistemazione della \"Banca della Lucchesia\" attraverso la Banca Nazionale del Lavoro.\nIl fascismo continu\u00f2 a perseguitarlo anche durante gli anni '30, soprattutto in occasione dei suoi ritorni a Pescia. Questo lo convinse a sostenere con sempre pi\u00f9 convinzione l'antifascismo, complice forse anche il ruolo del fratello Cipro, che era emigrato in Francia per andare ad unirsi alla colonia dei fuoriusciti italiani dopo che aveva subito anch'egli la persecuzione degli squadristi. Cipro far\u00e0 carriera nel mondo bancario anglo-statunitense lavorando per la \"Equitable Trust Company\" e la \"Chase National Bank\".\nIl sostegno alla resistenza.\nNegli anni '40 Tullio Benedetti accentu\u00f2 ulteriormente il suo atteggiamento antifascista, anche insieme a un suo conterraneo, Dino Philipson, un ex squadrista fiorentino che nel 1938, dopo essere passato anch'egli all'antifascismo, era stato inviato al confino e che, al ritorno, era transitato dalla sua villa del Torricchio, a Uzzano, molto probabilmente per mettere a punto una strategia per provare a rovesciare il Regime fascista.\nNel luglio 1943, nei giorni della caduta del fascismo, Benedetti contatt\u00f2 l'Office of Strategic Services statunitense, affinch\u00e9 sostenesse la resistenza toscana. Questo fu reso possibile grazie a Filippo Naldi, il quale proprio in quei giorni tornava dalla Francia dopo un lungo esilio. Anche insieme a Philipson, i tre organizzarono una serie di aviolanci di armi a favore dei partigiani della provincia di Pistoia, sfruttando l'influenza che Naldi aveva sul Governo Badoglio I. Benedetti fu referente logistico della operazione.\nDa allora fino al momento della liberazione (che a Pistoia ebbe luogo l'8 settembre 1944) funse da intermediario politico fra gli Alleati e i partigiani della Toscana nord-occidentale con il nome in codice \"\u201cBerta\u201d\".\nDeputato all'Assemblea Costituente.\nNel dopoguerra ader\u00ec alla Concentrazione Nazionale Democratica Liberale, un piccolo partito politico, parte di una lista chiamata Blocco Nazionale della Libert\u00e0, che si costitu\u00ec in vista delle elezioni per l'Assemblea Costituente del 1946. Grazie ad esso riusc\u00ec a farsi eleggere alla stessa Assemblea nel Collegio unico nazionale, dove si un\u00ec al Gruppo misto. Prima per\u00f2, sempre come esponente della \"Concentrazione Nazionale Democratica Liberale\", era stato nominato anche membro della Consulta nazionale, insieme ad altri tre esponenti del suo partito: Gustavo Fabbri, Emilio Patrissi e Francesco Starabba.\nDurante la campagna elettorale del referendum istituzionale del 2-3 giugno 1946, Benedetti fu nominato anche presidente della Unione Monarchica Italiana e, sempre in occasione di detto referendum, fu coautore del foglio \"Blocco Nazionale della Libert\u00e0\", insieme ai colleghi Alberto Bergamini, Roberto Bencivenga e Enzo Selvaggi. Chiaramente in sostegno della monarchia.\nGli ultimi anni.\nSuccessivamente diresse l'organo della Concentrazione, il \"Giornale della Sera\", che continu\u00f2 le pubblicazioni anche dopo la sconfitta nel referendum.\nMor\u00ec a Viareggio il 7 aprile 1973."}
{"id": "1654269", "revid": "33689", "url": "https://it.wikipedia.org/wiki?curid=1654269", "title": "America settentrionale (disambigua)", "text": ""}
{"id": "1654271", "revid": "78273", "url": "https://it.wikipedia.org/wiki?curid=1654271", "title": "San Bruno di Querfurt", "text": ""}
{"id": "1654276", "revid": "155634", "url": "https://it.wikipedia.org/wiki?curid=1654276", "title": "Arco di Augusto (Foro Romano)", "text": "L'arco di Augusto era un arco trionfale eretto nel Foro Romano in onore di Augusto. Ci sono stati tramandati due archi in onore di Augusto nel Foro, l'\"arco partico\" e l'\"arco aziaco\". Dopo vari studi e saggi archeologici si \u00e8 infine potuto appurare che si trattava di due opere distinte, collocate a distanza ravvicinata.\nL'arco di Augusto era simmetrico rispetto al tempio del Divo Giulio all'arco di Gaio e Lucio Cesari, e chiudeva quindi scenograficamente il lato est del Foro Romano, secondo la nuova disposizione dell'et\u00e0 di Augusto che aveva escluso alla vista i pi\u00f9 antichi monumenti della Regia e del tempio di Vesta.\nArco aziaco.\nLe fonti antiche ci informano che un arco in onore di Ottaviano venne eretto nel Foro dopo la battaglia di Azio (31 a.C.) e la conquista dell'Egitto (30 a.C.), in occasione del trionfo di Ottaviano nel 29 a.C. Quest'arco \u00e8 conosciuto come \"arco aziaco\". Una lunga iscrizione (m. 2,67) di questo arco venne ritrovata nel 1546, con dedica ad Augusto e la data del 29.\nDell'arco ci rimane una rappresentazione monetale.\nArco partico.\nSempre secondo le fonti antiche, un secondo arco in onore di Augusto, venne eretto dal Senato in luogo imprecisato nel 19 a.C., dopo la riconsegna delle insegne dell'esercito romano di Crasso sconfitto a Carre nel 53 a.C. dai Parti, ed \u00e8 conosciuto come \"arco partico\". L'arco era a tre fornici e decorato da statue e iscrizioni: le fonti ricordano la quadriga imperiale collocata al di sopra del fornice centrale, mentre quelli laterali presentavano statue dei Parti, uno dei quali (nel rilievo di destra) era nell'atto di restituire le insegne.\nLe fondazioni di un arco sono tuttora visibili nel Foro Romano presso i resti del tempio del Divo Giulio. L'aspetto dell'arco \u00e8 stato ricostruito tramite alcuni frammenti architettonici superstiti, la forma delle fondazioni e alcune testimonianze iconografiche, come un rilievo con la \"Vittoria\" a Copenaghen e una moneta del 17-15 a.C. che lo rappresenta.\nSi trattava di un arco a tre fornici: quello centrale era voltato a botte, affiancato da due vittorie alate e dotato di un alto attico dove era posta la \"Quadriga di Augusto trionfatore\"; i due fornici laterali erano dei passaggi architravati, con le aperture incorniciate da lesene (non semicolonne come sull'apertura centrale) e dotate di timpano, mentre sulla loro sommit\u00e0 si trovavano statue dei Parti sottomessi. Nei passaggi laterali esistevano anche due edicole poco profonde dove erano affissi i fasti consolari (le liste su marmo dei consoli); sui pilastri che sostenevano le architravi si trovavano invece incisi i fasti trionfali (liste dei trionfatori dall'inizio della Repubblica). Questa usanza era molto significativa, ed era un chiaro segnale della volont\u00e0 di Augusto di erigersi a conservatore e restauratore della costituzione repubblicana, mentre nella realt\u00e0 stava profondamente cambiando la struttura statale; in un certo senso \u00e8 emblematico della politica di dimostrare come la tradizione romana confluisse naturalmente nel suo principato, che riassumeva la storia dell'intera Roma.\nIdentificazione.\nL'attribuzione di questi resti all'uno o all'altro dei due archi citati dalle fonti \u00e8 discussa: secondo alcuni l'\"arco aziaco\" sarebbe presto crollato e venne quindi sostituito nello stesso luogo dall'\"arco partico\", a cui apparterrebbero i resti visibili. Secondo altri invece questi resti sarebbero attribuibili al primo arco, mentre il secondo sarebbe stato costruito dal lato opposto rispetto al tempio del Divo Giulio. \nValore architettonico.\nL'arco pu\u00f2 essere considerato una pietra miliare nell'architettura romana perch\u00e9 vi si trovano gi\u00e0 i tre fornici (come nella porta Esquilina, detta popolarmente arco di Gallieno), ma le aperture non sono ancora fuse in un organismo unitario, come avveniva nelle porte nelle mura. Lo stesso uso del fornice inquadrato da pilastri e timpano ebbe una diffusa applicazione nelle porte urbiche e negli archi trionfali e onorari per tutto il I secolo d.C., tra le quali si annoverano la porta di Spello, di Ravenna, di Rimini, di Verona e gli archi di Aosta e Orange."}
{"id": "1654278", "revid": "1543377", "url": "https://it.wikipedia.org/wiki?curid=1654278", "title": "Dipartimento federale dell'interno", "text": "Il Dipartimento federale dell'interno (DFI) \u00e8 uno dei sette dipartimenti (ministeri) nel governo svizzero.\nAlain Berset \u00e8 a capo del dipartimento dal 1 gennaio 2012."}
{"id": "1654280", "revid": "486946", "url": "https://it.wikipedia.org/wiki?curid=1654280", "title": "Villanoviana", "text": ""}
{"id": "1654281", "revid": "1522738", "url": "https://it.wikipedia.org/wiki?curid=1654281", "title": "Damane", "text": ""}
{"id": "1654283", "revid": "2194347", "url": "https://it.wikipedia.org/wiki?curid=1654283", "title": "Alfonso de Albuquerque", "text": "Fu un \"fidalgo\" portoghese, generale e ammiraglio della marina le cui imprese militari resero possibile la creazione del vicereame portoghese delle Indie e di un vero e proprio impero coloniale nell'oceano Indiano. Alfonso tent\u00f2 di chiudere i passaggi per l'oceano indiano ed impedire l'entrata delle potenze turche e Hindu, trasformandolo di fatto in un \"Mare Nostrum\" portoghese. Conquistatore della Malacca nel 1511, estese la presenza portoghese anche sulle isole della Sonda, su Giava e Sumatra, e nel 1513 assoggett\u00f2 Ormuz e il suo stretto.\nGeneralmente considerato un genio militare, venne nominato primo \"duca di Goa\" (che conquist\u00f2 nel 1510) dal re Manuele I del Portogallo poco prima della sua morte, primo titolo dato all'esterno della terra madre. Fu il primo duca non appartenente alla famiglia reale. Vittima delle gelosie della corte, tuttavia cadde presto in disgrazia e dovette rendere le sue conquiste a Manuele.\nPrima giovinezza.\nNato ad Alhandra nell'anno 1453, vicino a Lisbona, era il secondo figlio di Gon\u00e7alo de Albuquerque, signore di Vila Verde dos Francos, e di Dona Leonor de Menezes. Suo padre ricopriva una illustre posizione a corte ed era legato a una remota discendenza illegittima con la monarchia portoghese. Fu educato in matematica e latino alla corte di Alfonso V del Portogallo , dove fece amicizia con il futuro re Giovanni II del Portogallo. Nel 1471, al comando di Afonso V, prese parte alla conquista di Tangeri e Arzila in Marocco, dove poi prest\u00f2 servizio come ufficiale per alcuni anni.\nNel 1476 accompagn\u00f2 il principe Giovanni nelle guerre contro la Castiglia, inclusa la battaglia del Toro . Partecip\u00f2 poi anche alla campagna nella penisola italiana nel 1480 per assistere Ferdinando I di Napoli nel respingere l'invasione ottomana di Otranto. Al suo ritorno nel 1481, il principe Giovanni fu incoronato re Giovanni II e Albuquerque \u00e8 stato fatto maestro di cavalleria e capo scudiero (estribeiro-mor) del re. \u00a0Nel 1489 torn\u00f2 alla campagna militare in Nord Africa, come comandante della difesa nella fortezza di Graciosa, un'isola nel fiume Luco vicino alla citt\u00e0 di Larache. Nel 1490 Albuquerque divent\u00f2 parte della guardia del re Giovanni II. Torn\u00f2 ad Arzila nel 1495, dove suo fratello minore Martim mor\u00ec combattendo al suo fianco.\nSpedizioni in oriente.\nPrima spedizione.\nNel 1503 Alfonso part\u00ec per la sua prima spedizione verso oriente, scena dei suoi trionfi futuri. In compagnia del parente Francisco, percorse la rotta che lo port\u00f2 a circumnavigare il Capo di Buona Speranza e che lo condusse in India, dove aiut\u00f2 il Re di Cochin; in cambio venne dato il permesso di costruire un forte, ponendo le prime basi dell'impero portoghese in oriente.\nOperazioni nel Golfo Persico.\nAlbuquerque ritorn\u00f2 a casa nel luglio 1504 e venne ricevuto dal re Manuele I, il quale lo mise a comando di uno squadrone formato da cinque vascelli in una flotta di sedici che part\u00ec per l'India nel 1506 sotto Trist\u00e3o da Cunha. Dopo diversi attacchi andati a segno contro le citt\u00e0 arabe sulla costa orientale africana, Albuquerque si separ\u00f2 da Trist\u00e3o e part\u00ec con il proprio squadrone contro l'isola di Hormuz, nel Golfo Persico, che all'epoca era uno dei maggiori centri commerciali dell'oriente. Giunse sul luogo il 25 settembre 1507 e in breve ottenne il possesso dell'isola anche se non lo mantenne in seguito a lungo. Fu responsabile della costruzione del castello portoghese sull'isola di Hormuz.\nCon il suo squadrone e altre tre unit\u00e0 aggiuntesi, raggiunse la costa di Malabar alla fine del 1508 e con il consenso del Re scalz\u00f2 dal comando il governatore Don Francisco de Almeida. Almeida rifiut\u00f2 di riconoscere il fatto e fece imprigionare Alfonso, il quale venne liberato tre mesi dopo con l'arrivo del gran maresciallo portoghese nel 1509. Con Almeida mandato in patria, Albuquerque mostr\u00f2 presto la propria energia e la determinazione del suo carattere, diventando il secondo vicer\u00e9 dello Stato dell'India, posizione che mantenne fino alla sua morte.\nOperazioni a Goa e Malacca.\nAlbuquerque intendeva dominare il mondo musulmano e controllare il commercio delle spezie. Un attacco fallito contro Calicut nel gennaio 1510 venne seguito subito dalla cattura della citt\u00e0 di Goa. Albuquerque, vedendosi impossibilitato a mantenere il controllo sulla citt\u00e0, la abbandon\u00f2 in agosto, per poi ritornare con dei rinforzi in novembre, ottenendone il possesso indiscusso. Nell'aprile 1511, part\u00ec da Goa per arrivare sulla penisola di Malacca con una forza di 1200 uomini e 17-18 navi. Conquist\u00f2 la penisola il 24 agosto 1511 dopo una intensa battaglia seguita per tutto il mese di luglio. Albuquerque rimase a Malacca fino al novembre 1511 per preparare difese contro un possibile attacco dei malesi. Ordin\u00f2 l'uccisione di tutta la popolazione musulmana cittadina per azzerare le divergenze religiose e convincere gli ind\u00f9 e i musulmani dell'entroterra a convertirsi al Cristianesimo. Ordin\u00f2 in seguito una spedizione verso oriente per cercare le \"isole delle spezie\" di Maluku.\nVarie operazioni.\nNel 1512 part\u00ec per raggiungere la costa di Malabar. Durante il viaggio si verific\u00f2 una potente tempesta, e il suo vascello, il \"Flor do Mar\", che portava il suo tesoro di conquista, venne distrutto e solo lui stesso riusc\u00ec a salvarsi. Nel settembre dello stesso anno giunse a Goa, dove pose fine a una rivolta iniziata da Idalcan, e prese diverse misure per assicurare pace e sicurezza nella citt\u00e0 principale dell'impero coloniale portoghese in India. Albuquerque per qualche tempo fu agli ordini del governo e gli venne incaricato di portare a termine una spedizione nel Mar Rosso, per assicurarsi che i portoghesi avessero il controllo esclusivo di quella rotta commerciale. La sua ultima missione di tipo guerrigliero si svolse nel 1515 con un attacco a Hormuz. Gli abitanti dell'isola non opposero resistenza e rimase in mano portoghese fino al 1622.\nSpedizioni in Cina.\nNel 1513, Jorge \u00c1lvares part\u00ec per una missione sotto il comando di Albuquerque nel mare cinese, e in breve Albuquerque mand\u00f2 Rafael Perestrello nel sud della Cina per iniziare una relazione diplomatica commerciale con la dinastia Ming. Dalla Malacca portoghese, Rafael part\u00ec per andare a Canton nel 1513 e ancora nel 1515-1516 per commerciare con i cinesi. Questi viaggi, assieme a quelli di Tom\u00e9 Pires e Fern\u00e3o Pires de Andrade, furono i primi contatti di tipo commerciale tra europei e cinesi. Dopo la morte dell'Imperatore Zhengde, avvenuta il 19 aprile 1521, le fazioni conservatrici della corte cercarono di limitare l'influenza dei portoghesi espellendo gli ambasciatori e combattendoli via mare presso Tuen Mun e Tom\u00e9 venne costretto a scrivere delle lettere a Malacca dove diceva che lui e gli altri ambasciatori non sarebbero stati rilasciati dalle prigioni cinesi fino a quando i portoghesi non avessero lasciato la penisola di Malacca, restituendola al re deposto in precedenza (che era un vassallo tributario della dinastia Ming). Le relazioni tra il Portogallo e la Cina ritornarono alla normalit\u00e0 nel 1540 e nel 1557 i portoghesi fondarono la base di Macao, con il consenso dei Ming.\nDeclino politico e morte.\nLa carriera di Albuquerque ebbe una svolta dolorosa e ignominiosa. Alla corte portoghese aveva diversi nemici che non persero l'opportunit\u00e0 di fomentare la gelosia del Re Manuele contro di lui e in certe occasioni la sua condotta arbitraria e i suoi giudizi servirono fin troppo al loro scopo. Al ritorno da Hormuz, all'entrata del porto di Goa, Alfonso incontr\u00f2 un vascello europeo che portava un messaggio annunciante la sua sospensione per mano del suo rivale Lopo Soares de Albergaria. Il colpo fu troppo grande e Alfonso mor\u00ec il 16 dicembre 1515.\nPrima della sua morte scrisse una lettera al re, dove rivendicava la bont\u00e0 del suo operato e richiedendo che gli onori e la ricompensa per ci\u00f2 che aveva svolto per la corona portoghese fossero riconosciuti al figlio, se non per s\u00e9 stesso. Il suo corpo venne sepolto a Goa, nella chiesa di Nostra Signora. Il re del Portogallo si convinse troppo tardi della fedelt\u00e0 di Alfonso e cerc\u00f2 di rimediare all'ingratitudine con cui l'aveva trattato lasciando gli onori al figlio naturale di Alfonso, Br\u00e1s de Albuquerque (1500 - 1580).\nNel 1576, Br\u00e1s pubblic\u00f2 lettere e papiri scritti da suo padre con il titolo \"Commentarios do Grande Affonso d'Alboquerque\", i quali erano stati raccolti nel 1557."}
{"id": "1654284", "revid": "32116", "url": "https://it.wikipedia.org/wiki?curid=1654284", "title": "Afonso de Albuquerque", "text": ""}
{"id": "1654285", "revid": "433605", "url": "https://it.wikipedia.org/wiki?curid=1654285", "title": "Tombe preistoriche dell'Arco di Augusto", "text": "Le tombe protostoriche dell'arco di Augusto, risalenti all'inizio del X secolo a.C., si trovano nei pressi delle fondazioni dello scomparso arco di Augusto.\nNegli anni '50 del XX secolo vennero scavate quattro tombe nell'area immediatamente adiacente all'arco. Tra queste la tomba n.1, un pozzo a incinerazione, restitu\u00ec un corredo funerario completo, composto da sei pezzi ceramici e una fibula metallica.\nLe ceramiche comprendevano:\nLa fibula \u00e8 ad arco semplice con noduli (cio\u00e8 con avvitamenti).\nGli elementi riconducono a un ambito laziale, vicina a ritrovamenti simili sui Colli Albani (tomba di San Lorenzo Vecchio). La cultura che li ha prodotti era parallela a quella proto-villanoviana, con forme vascolari pi\u00f9 semplici e prive di decorazioni. La datazione proposta \u00e8 quella dell'inizio del I millennio a.C., nella fase finale dell'et\u00e0 del bronzo, e testimonierebbe quindi l'abitazione stabile del nucleo arcaico di Roma gi\u00e0 a quell'epoca.\nIl corredo della tomba \u00e8 oggi conservato all'Antiquarium forense di Roma.\nL'uso della zona come luogo di sepoltura si spost\u00f2 in seguito gradualmente verso Est, come testimoniano le sepolture via via pi\u00f9 tarde dell'adiacente necropoli del tempio di Antonino Pio e Faustina."}
{"id": "1654287", "revid": "36426", "url": "https://it.wikipedia.org/wiki?curid=1654287", "title": "Tempio di Antonino Pio e Faustina", "text": ""}
{"id": "1654291", "revid": "287204", "url": "https://it.wikipedia.org/wiki?curid=1654291", "title": "Domingo Miguel Bernab\u00e9 Terradellas", "text": "Biografia.\nRicevette probabilmente i primi rudimenti musicali da Francesc Valls, maestro di coro della cattedrale di Barcellona. Nel 1732 si rec\u00f2 in Italia, dove rimarr\u00e0 per tutta la vita, tranne per un viaggio che compir\u00e0 qualche anno pi\u00f9 tardi attraverso l'Europa. Grazie alla protezione del principe di Belmonte, egli pot\u00e9 studiare presso il Conservatorio dei Poveri di Ges\u00f9 Cristo di Napoli; ammesso il 23 maggio dello stesso anno, fu allievo per sei anni di insegnante Francesco Durante. Nel corso della sua permanenza nell'istituto musicale partenopeo compose diversa musica: il suo primo lavoro fu l'oratorio \"Giuseppe riconosciuto\" (sui versi di Metastasio), composto nel 1736. Terminati gli studi, nel 1739 ebbe inizio la sua carriera di compositore. Debutt\u00f2 come operista a Roma con l'opera eroica \"Astarto\". Tornato a Napoli, scrisse e rappresent\u00f2 nello stesso anno il suo secondo oratorio, \"Ermenegildo martire\" e nel 1740 la sua unica opera buffa, \"Gl'intrichi delle cantarine\".\nNel 1743 ottenne il suo primo grande successo con la messa in scena a Roma della sua opera \"Merope\". Giacch\u00e9 questo lavoro impression\u00f2 molto l'incaricato napoletano presso la Santa Sede, il cardinale Acquaviva, costui raccomand\u00f2 fortemente il giovane compositore spagnolo alla corte napoletana. Nonostante tutto questo essa non fu interessata e quindi Torredellas decise di rimanere a Roma, dove aveva gi\u00e0 un'occupazione presso la chiesa di San Giacomo degli Spagnoli, con mansioni di maestro di cappella. Mantenne questa posizione fino al 1745, anno in cui dovette lasciarla a causa di divergenze con i suoi colleghi. Durante il periodo trascorso presso San Giacomo scrisse numerosi lavori sacri. Dal 1746 al 1750 fu in viaggio attraverso l'Europa: prima a Londra, dove al King's Theatre present\u00f2 due sue opere e un pasticcio, e fu successivamente a Parigi. Tornato in Italia, allest\u00ec nel 1750 al Teatro Regio di Torino la sua \"Didone abbandonata\" diretta da Giovanni Battista Somis e nel maggio dello stesso anno a Venezia diede \"Imeneo in Atene\". Rappresent\u00f2 il suo ultimo lavoro operistico, \"Sesostri re d'Egitto\" a Roma durante il carnevale del 1751, dato che nel maggio di quell'anno fu colto dalla morte. Come egli mor\u00ec \u00e8 tutt'oggi un mistero. L'oscuro resoconto dell\"Allgemeine musikalische Zeitung\" del 12 marzo 1800 che sosteneva che la sua morte fosse legata alla rivalit\u00e0 nei confronti di Niccol\u00f2 Jommelli \u00e8 tutt'oggi non pi\u00f9 considerato attendibile. Fu sepolto nella chiesa di San Lorenzo in Lucina.\nConsiderazioni sull'artista.\nNonostante Terradellas fosse spagnolo di nascita, il suo stile musicale era totalmente italiano. Rimane principalmente noto per le sue opere serie, le quali presentano la tipica struttura dell'opera seria italiano di quel periodo: recitativi secchi che generalmente si alternano con arie da capo. Tuttavia egli impieg\u00f2 anche i recitativi accompagnati, i quali gli permettevano di dar\u00e0 maggior drammaticit\u00e0 in certi momenti dell'opera; tale effetto veniva spesso ulteriormente incrementato mediante l'impiego di strumenti a fiato. Terradellas fu uno dei primi compositori ad impiegare quest'ultima tecnica: infatti negli anni '40 del Settecento usualmente i compositori scrivano i recitativi accompagnati solamente per archi e basso continuo. I suoi vigorosi accompagnamenti orchestrali davano alle proprie arie ferocit\u00e0 d'espressione, le quali erano caratterizzate da forti contrasti di chiavi (da tonalit\u00e0 maggiori a minori e viceversa), di metro e di velocit\u00e0.\nQuesti stessi contrasti si incontrano anche nella sua musica sacra. Egli dimostr\u00f2 di possedere un'ampia abilit\u00e0 nel saper comporre per grandi cori, spesso divisi in due o quattro gruppi."}
{"id": "1654292", "revid": "465036", "url": "https://it.wikipedia.org/wiki?curid=1654292", "title": "Congregazione dei Servi della Carit\u00e0", "text": ""}
{"id": "1654293", "revid": "154326", "url": "https://it.wikipedia.org/wiki?curid=1654293", "title": "Alfonso del Portogallo", "text": ""}
{"id": "1654304", "revid": "1376357", "url": "https://it.wikipedia.org/wiki?curid=1654304", "title": "Dipartimento federale degli affari esteri", "text": "Il Dipartimento federale degli affari esteri DFAE (tedesco \"Eidgen\u00f6ssisches Departement f\u00fcr ausw\u00e4rtige Angelegenheiten EDA\", francese \"D\u00e9partement f\u00e9d\u00e9ral des affaires \u00e9trang\u00e8res DFAE\", romancio \"Departament federal d'affars exteriurs DFAE\"), cos\u00ec denominato dal 1979, \u00e8 uno dei sette Dipartimenti (Ministeri) del governo svizzero. Il suo ambito di competenze corrisponde a quello dei ministeri degli esteri in altri Paesi. A capo del Dipartimento vi \u00e8 uno dei membri del Consiglio federale. Dal 1\u00ba novembre 2017, il consigliere federale Ignazio Cassis \u00e8 a capo del dipartimento.\nCompetenze.\nIl DFAE ha il compito di tutelare gli interessi della Svizzera all'estero e verso l'estero, avvalendosi dello strumento della politica estera svizzera, i cui obiettivi sono precisati all'articolo 54 capoverso 2 della Costituzione federale (Cost.):\n\u00abLa Confederazione si adopera per salvaguardare l'indipendenza e il benessere del Paese; contribuisce in particolare ad aiutare le popolazioni nel bisogno e a lottare contro la povert\u00e0 nel mondo, contribuisce a far rispettare i diritti umani e a promuovere la democrazia, ad assicurare la convivenza pacifica dei popoli nonch\u00e9 a salvaguardare le basi naturali della vita.\u00bb\nGli indirizzi strategici della politica estera 2012-2015 comprendono:\nUn tempo, era il presidente federale di turno a dirigere il \u00abDipartimento politico\u00bb (DP) per un anno. Nel 1888 Numa Droz riorganizz\u00f2 il Dipartimento, assumendone al tempo stesso la guida per cinque anni. Dal 1896 al 1914 il Consiglio federale torn\u00f2 al sistema originario, affidando la direzione del Dipartimento per un periodo di un solo anno a un consigliere federale."}
{"id": "1654305", "revid": "1983214", "url": "https://it.wikipedia.org/wiki?curid=1654305", "title": "Palazzo della Camera di commercio", "text": ""}
{"id": "1654309", "revid": "729019", "url": "https://it.wikipedia.org/wiki?curid=1654309", "title": "Castel Varco", "text": "Il Castel Varco o anche Castel Laimburg (in tedesco Laimburg) \u00e8 il rudere di un castello che si trova sul passo di Monte di Mezzo (\"Mitterberg\") che separa il lago di Caldaro e Vadena, in Alto Adige.\nStoria.\nIl castello fu costruito nel tredicesimo secolo dai signori di Laimburg, come loro residenza. Per un breve periodo fu utilizzato anche come sede giudiziaria di Caldaro.\nIl castello, dal tardo medioevo fino in prima et\u00e0 moderna, comprendeva un proprio distretto giudiziale, attestato ancora nel 1488 quale \"Laymburger gericht\". Ad esso appartenevano oltre a Vadena (\"Oberviertl\" e \"Unterviertl\") anche le frazioni \"Stadl, Kreith, Klughammer, Gmund\" e \"Piglon\".\nIl castello cadde in rovina nel diciassettesimo secolo.\nNel 2002 \u00e8 stato sottoposto ad una ristrutturazione completa in modo da preservarne le rovine che si presentavano in cattivo stato di conservazione.\nIl castello oggi.\nNonostante il restauro, ad oggi il castello appare come un rudere. Quello che rimane sono essenzialmente le mura perimetrali e parte del mastio. Il tetto \u00e8 scomparso.\nCuriosit\u00e0.\nDalle rovine del castello prende il nome e il logo il centro di sperimentazione agraria e forestale \"Laimburg\", di propriet\u00e0 della provincia di Bolzano, che si trova proprio al di sotto di esso. Anche una nota cantina vitivinicola e un'area di servizio sul'autostrada A22 prendono il nome dal castello.\nSopra al castel Varco sorge, su una cima del Monte di Mezzo, il Castelchiaro, un altro castello-rudere raggiungibile a piedi tramite un sentiero."}
{"id": "1654311", "revid": "663330", "url": "https://it.wikipedia.org/wiki?curid=1654311", "title": "Romain Duris", "text": "Biografia.\nNato a Parigi da padre architetto e madre ingegnere, intraprende gli studi per diventare pittore ma si interessa anche di musica, tanto che per qualche tempo crea un gruppo musicale specializzato in jazz-funk-rap. Convive con l'attrice Olivia Bonamy, dalla quale ha avuto il figlio Luigi, nato il 10 febbraio 2009. \nIl regista C\u00e9dric Klapisch lo scopre mentre cammina per Parigi e lo scrittura per \"Le P\u00e9ril jeune\", prima di molte pellicole che gireranno insieme. \u00c8 stato candidato per 5 volte al premio C\u00e9sar, due volte come migliore promessa e tre volte come miglior attore, senza per\u00f2 mai vincerlo. Nel 2004 partecipa al film \"Arsenio Lupin\".\nDoppiatori italiani.\nNelle versioni in italiano delle opere in cui ha recitato, Romain Duris \u00e8 stato doppiato da:"}
{"id": "1654313", "revid": "1745361", "url": "https://it.wikipedia.org/wiki?curid=1654313", "title": "Aitia", "text": "Gli Aitia (dal termine greco \u03b1\u1f34\u03c4\u03b9\u03bf\u03bd, \"origine\" \"causa\") sono una raccolta di elegie del poeta greco Callimaco, suddivisa in quattro libri.\nLa raccolta si componeva di una quarantina di elegie in distici elegiaci che indagano sull'origine (prevalentemente mitica) di nomi, usanze, tradizioni o culti. I testi sono giunti fino a noi, soprattutto per il loro valore pedagogico, in modo molto frammentario e gran parte delle elegie ci \u00e8 nota grazie a citazioni di altri autori.\nStruttura dell'opera.\nIl primo libro della raccolta si apre con l'elegia contro i Telchini, concepita tardi rispetto alla composizione degli \"Aitia\", fortemente autobiografica e indispensabile per la funzione proemiale cui assolve. In quest'elegia Callimaco si scaglia contro coloro che \"gracidano\" contro la sua poesia poich\u00e9 la ritengono inferiore al poema epico. \u00c8 dunque proprio questo il genere letterario dal quale Callimaco maggiormente prende le distanze, privilegiando composizioni pi\u00f9 brevi, pi\u00f9 originali e pi\u00f9 eleganti. Sempre in quest'elegia si delinea il rapporto callimacheo con le divinit\u00e0 e con le Muse, un rapporto fortemente innovativo poich\u00e9 \"smitizzato\", ossia privato della dimensione sacra e incentrato su un piano dialogico. &lt;br&gt;Infatti, le elegie dei primi due libri rappresentano proprio il dialogo dell'autore con le Muse, alle quali il poeta chiede informazioni come fosse un loro pari. La parte rimanente del primo libro narra dei riti sacrificali nell'isola di Paro, del mito degli Argonauti, dei sacrifici per Eracle a Lindo e delle escrologie (sacrifici con insulti) per lo stesso dio, della storia argiva di Lino e Corebo, della statua di Artemide Leucadia e di altri miti non ricostruibili.\nDel secondo libro sappiamo molto poco, poich\u00e9 di esso non abbiamo conservato le \u03b4\u03b9\u03b7\u03b3\u03ae\u03c3\u03b5\u03b9\u03c2 (\"diegh\u00e9seis\"), ossia riassunti delle elegie. Esso comprendeva, in una successione che non conosciamo, le elegie sulla fondazione di alcune citt\u00e0 della Sicilia, la storia di Busiride, il crudele re egizio ucciso da Eracle, e quella di Falaride, tiranno di Agrigento.\nIl terzo libro si apre invece con l'epinicio per Berenice, seguito da una brevissima elegia (circa 20 versi) sul sepolcro di Simonide ed una sulle fonti di Argo. A queste seguiva l'elegia pi\u00f9 importante, quella di Aconzio e Cidippe, vero e proprio \u03b1\u1f34\u03c4\u03b9\u03bf\u03bd genealogico. Narra infatti di come i due giovani si siano sposati, attraverso lo stratagemma di Aconzio suggeritogli da Eros, e dunque della nascita di una stirpe, quella degli Aconziadi, ancora esistente al tempo del poeta. Non si tratta dunque di un vero e proprio mito, ma piuttosto di un racconto locale, pieno di elementi che anticipano un genere letterario che di l\u00ec a poco avr\u00e0 molta fortuna nel mondo ellenistico: il romanzo. A questa celeberrima elegia seguivano altre: il rito nuziale a Elide, i sacrifici umani a Isindo, Artemide dea del parto, Frigio e Pieria, Euticle di Locri.\nIl quarto libro si apre invece con una nuova invocazione alle Muse, della quale si \u00e8 conservato l\"'incipit\", a cui segue la trattazione di sedici \u03b1\u1f34\u03c4\u03b9\u03b1: le Dafneforie a Delfi, il capro espiatorio di Abdera, il culto di Melicerte a Tenedo, il sacrificio di Teodoto di Lipari, Limonide di Atene, il cacciatore presuntuoso, le mura pelasgiche ateniesi, Eutimo, la statua di Era di Samo, Pasicle di Efeso, Androgeo, Esidrete di Tracia, Gaio il romano, l'ancora di Argo a Cizico. Quest'ultima richiama l'elegia sullo stesso tema presente nel primo libro. Sempre nell'ultima parte dell'opera si trova l'elegia sulla chioma di Berenice, a noi nota, oltre che per il breve frammento conservato, per la celeberrima traduzione catulliana.\nCome conclusione e introduzione ai \"Giambi\", il poeta elogiava la sua Cirene e, richiamando l'investitura poetica da parte delle Muse, dichiarava di passare \"al pascolo pedestre delle Muse\", alludendo proprio alla poesia satirica."}
{"id": "1654314", "revid": "124369945", "url": "https://it.wikipedia.org/wiki?curid=1654314", "title": "Biforcazione a nodo sella", "text": "In Matematica, una biforcazione a nodo sella \u00e8 una biforcazione locale nella quale, al variare del parametro, si ha la creazione o la distruzione dei punti d'equilibrio.\nL'esempio classico di nodo sella \u00e8 dato dall'equazione differenziale\ndove \"r\" \u00e8 il parametro che pu\u00f2 assumere valori positivi, negativi o nulli.\nDal diagramma di biforcazione si vede che tutti i punti di equilibiro formula_7 sono instabili\nUn altro esempio di biforcazione a sella \u00e8 dato dall'equazione differenziale:\nIn tal caso si ottengono risultati speculari a quanto visto sopra rispetto al valore critico formula_5 ovvero:\nAnche il diagramma di biforcazione risulta speculare al diagramma della prima forma rispetto al punto formula_16.\nLe due parabole sono dette forme canoniche o forme normali delle biforcazioni a nodo sella, in quanto ogni altra biforcazione dello stesso tipo pu\u00f2 essere ricondotta qualitativamente ad una delle due. Inoltre anche altri tipi di sistemi si possono studiare, in determinati intervalli, come fossero nodi sella.\nTerminologia.\nLa biforcazione a nodo sella (\"saddle-node\" in inglese) \u00e8 detta anche biforcazione tangente (\"tangential bifurcation\") o biforcazione fold (da \"fold\", piega).\nA causa dell'improvvisa apparizione e scomparsa dei punti d'equilibrio per parametri ai due lati del valore critico, Ralph Abraham ha inventato il nome di blue sky bifurcation (dall'espressione inglese \"out of the clear blue sky\" = improvvisamente, senza segnali d'avvertimento).\nUn caso pratico.\nTramite la biforcazione nodo sella \u00e8 possibile descrivere il bloccaggio degli pneumatici durante una frenata di emergenza, infatti la curva che caratterizza l'aderenza di uno pneumatico ha un andamento di tipo quadratico. Quando si applica una coppia frenante alla ruota, nascono due equilibri di cui solo uno stabile, gli equilibri si avvicinano all'aumentare della coppia frenante fino a collidere e dare luogo ad un equilibrio di sella. Il valore di coppia frenante per cui avviene tale fenomeno \u00e8 il massimo applicabile, oltre il quale entrambi gli equilibri scompaiono e la ruota tende al bloccaggio.\nTransizione al caos.\nLa transizione al caos del sistema si ha quando il sistema raggiunge il valore critico del parametro di controllo del sistema. Il tipo di transizione al caos del tipo di sistemi come quello \"Saddle-Node\" \u00e8 definito come meccanismo di intermittenza ed \u00e8 stato teorizzato da Pomeau e Manneville nel 1980. Quello che si nota in questo tipo di sistemi \u00e8, superato il parametro critico, si hanno dei \"burst\" caotici che compaiono all'interno del comportamento regolare. La durata degli intervalli regolari, nell'intorno del valore critico del parametro, va come 1/(r-rc) dove r \u00e8 il valore del parametro e rc \u00e8 il valore critico dopo il quale si hanno i burst caotici. In un diagramma di biforcazione quello che si vede \u00e8 che il punto fisso stabile e quello instabile si avvicinano all'approssimarsi del valore critico del parametro fino a fondersi al valore critico e a scomparire appena dopo."}
{"id": "1654316", "revid": "34928", "url": "https://it.wikipedia.org/wiki?curid=1654316", "title": "Neoteroe", "text": ""}
{"id": "1654317", "revid": "671029", "url": "https://it.wikipedia.org/wiki?curid=1654317", "title": "Stemmario dei dogi di Venezia", "text": "Stemmario dei dogi di Venezia."}
{"id": "1654320", "revid": "1977996", "url": "https://it.wikipedia.org/wiki?curid=1654320", "title": "Chiesa di Santa Maria della Carit\u00e0 (Venezia)", "text": "La ex chiesa di Santa Maria della Carit\u00e0 era un edificio religioso della citt\u00e0 di Venezia, sconsacrato, ubicato nel sestiere di Dorsoduro e facente parte del complesso del convento della Carit\u00e0. Il complesso, per il quale Andrea Palladio nel 1560 circa elabor\u00f2 un progetto rimasto in larga parte incompiuto, \u00e8 stato inglobato nelle Gallerie dell'Accademia.\nStoria.\nLa chiesa fu costruita nel XII secolo al posto di una pi\u00f9 antica in legno, insieme al monastero dei canonici regolari ai quali fu affidata (affiliati alla congregazione di Santa Maria di Frigionaia dal 1414 e dal 1445 a quella lateranense). Grazie al sostegno del veneziano papa Eugenio IV, alla met\u00e0 del XV secolo i religiosi poterono ricostruirla su un'architettura in stile gotico avvalendosi del lavoro di Bartolomeo Bon.\nNel XVI secolo Andrea Palladio avvi\u00f2 importanti lavori nel convento, ma nei secoli successivi il complesso and\u00f2 progressivamente perdendo di importanza. Nel 1768 l'ordine dei canonici lateranensi fu soppresso e nel 1807 chiesa e convento, gi\u00e0 in degrado, vennero destinati insieme alla sede dell'ex Scuola Grande ad ospitare l'Accademia di Belle Arti.\nArchitettura.\nLe vedute di Canaletto mostrano un importante complesso in stile gotico, con il corpo dell'edificio parallelo al Canal Grande, la facciata rivolta verso il \"rio\" di Santa Maria della Carit\u00e0 e le absidi verso il \"rio\" di Sant'Agnese. Entrambi i \"rii\" furono interrati nel XIX secolo. La sommit\u00e0 della facciata era decorata da guglie, edicole e pinnacoli scomparsi. La chiesa era affiancata dall'imponente campanile gotico, con un'alta cuspide conica sopra al tamburo ottagonale che croll\u00f2 nel 1744.\nIl progetto palladiano per il convento della Carit\u00e0.\nTre anni dopo lo sfortunato esordio di San Pietro di Castello e pochi mesi dopo l'inizio del cantiere del refettorio di San Giorgio Maggiore, Palladio ebbe un'altra occasione di lavoro con una committenza ecclesiastica veneziana. Nel marzo del 1561 gli venne infatti pagato un modello per il convento dei Canonici Lateranensi nell'area di Santa Maria della Carit\u00e0, a Dorsoduro. Per i monaci Palladio elabor\u00f2 un progetto grandioso, chiaramente ispirato ai suoi studi sulla casa degli antichi romani, con un atrio di monumentali colonne composite e due cortili separati da un refettorio. \nDal 1569, tuttavia, l'ambizioso cantiere segn\u00f2 il passo dopo la realizzazione del chiostro e dell'atrio; quest'ultimo distrutto da un incendio nel 1630. Per comprendere lo splendido frammento \u00e8 necessario affidarsi, seppure con qualche cautela, alle illustrazioni dei \"Quattro libri dell'architettura\" (pubblicati da Palladio a Venezia nel 1570).\nIl progetto per il convento della Carit\u00e0 \u2014 che colp\u00ec profondamente Giorgio Vasari in visita a Venezia nel 1566 \u2014 aveva come punti di riferimento le riflessioni palladiane sulle terme e soprattutto sulla casa degli antichi romani, studiata e ricostruita per l'edizione di Vitruvio del 1556.\nNella concezione palladiana la casa degli Antichi poteva essere infatti ricreata solamente in termini di una grande struttura organizzata (come un complesso monastico) o, in grado minore, di una dimora privata come palazzo Porto a Vicenza: qualcosa in effetti di molto lontano dalla realt\u00e0 disorganica delle dimore romane antiche. Di questo progetto straordinario sono giunti sino a oggi sostanzialmente tre episodi architettonici: la scala ovata vuota nel mezzo, la sacrestia della chiesa modellata come un \u201ctablino\u201d della casa antica e la grande parete del chiostro a tre ordini sovrapposti.\nIl tablino \u00e8 senza dubbio uno dei pi\u00f9 puri esempi di classicismo palladiano: le colonne libere e le terminazioni absidali furono probabilmente ispirate ai resti di camere simili localizzate intorno al \"frigidarium\" delle terme di Caracalla e usate da Palladio nella ricostruzione di altre terme.\nSingolare \u00e8 il contrasto cromatico fra gli elementi dell'ordine: il fregio lungo la parete, di colore rosso, si innesta su un settore di trabeazione in pietra bianca, a sua volta sostenuta da una colonna in marmo rosso.\nLa stessa accentuata bicromia si ritrova nella potente parete del chiostro a ordini sovrapposti che molto deve al cortile di palazzo Farnese a Roma. La tessitura muraria era realizzata con mattoni sagomati da lasciare in vista, protetti da una pittura rossa, mentre capitelli, basi e chiavi d\u2019arco venivano realizzati in pietra bianca. Tale inedita libert\u00e0 espressiva \u00e8 una delle caratteristiche del Palladio della maturit\u00e0, quando l'assimilazione dell'architettura romana antica \u00e8 tale da concedergli la libert\u00e0 di ricercare effetti insoliti, come sovrapporre un fregio corinzio con bucrani e festoni (sul modello del tempio di Vesta a Tivoli) all'ordine dorico del primo ordine del cortile"}
{"id": "1654323", "revid": "409613", "url": "https://it.wikipedia.org/wiki?curid=1654323", "title": "Torri (Gualdo Cattaneo)", "text": "Torri \u00e8 una frazione del comune di Gualdo Cattaneo (PG), abitata da 115 residenti, secondo i dati del censimento Istat 2001 .\nIl paese si trova a 450 , sulla collina che sovrasta la valle percorsa dall'itinerario stradale che congiunge Bastardo a San Terenziano.\nStoria.\nI primi insediamenti risalgono all'et\u00e0 della pietra, con il ritrovamento di oggetti quali raschiatoi, coltelli, accette, punte di freccia, tutte in selce o in pietra verde.\nIl castello medievale fu costruito nel 1250, prendendo il nome di \"Cerqueto\" per via della vicinanza di un vasto bosco.\nIn seguito furono edificate delle possenti mura con torri angolari di grandi dimensioni, utilizzate sia a scopo di difesa che come palombare.\nAppartenne ai Trinci di Foligno: Ugolino III, in particolare, conferm\u00f2 la pace tra la Santa Sede e Perugia.\nAppartenne alternativamente a Gualdo Cattaneo ed a Todi, fino al XVI secolo; con la restaurazione (1802) si appodi\u00f2 con San Terenziano e dall'Unit\u00e0 d'Italia (1861) fu aggregato definitivamente al comune di Gualdo Cattaneo."}
{"id": "1654325", "revid": "236579", "url": "https://it.wikipedia.org/wiki?curid=1654325", "title": "Crevit Ragusia Hyblae ruinis", "text": ""}
{"id": "1654327", "revid": "727854", "url": "https://it.wikipedia.org/wiki?curid=1654327", "title": "BMW N53", "text": "Con la sigla BMW N53 si intende una piccola famiglia di motori a scoppio alimentati a benzina prodotta dal 2007 al 2013 dalla casa automobilistica tedesca BMW.\nCaratteristiche.\nQuesta piccola famiglia \u00e8 un'evoluzione della famiglia N52, dalla quale si differenzia per il nuovo sistema di alimentazione ad iniezione diretta, che consente una migliore combustione della miscela aria/benzina all'interno della camera di scoppio. Tale sistema, denominato \"HPI\" (\"High Precision Injection\"), si avvale dell'impiego di iniettori piezoelettrici. Un'altra importante differenza tra i motori \"N53\" e gli \"N52\" sta nell'assenza del sistema Valvetronic, dovuta alla mancanza di spazio nella testata del motore a causa del sistema di iniezione diretta (situato vicino alla candela dal lato aspirazione, esattamente come nel motore N54). I motori \"N53\" sono tre: due di essi sono derivati dal 3 litri \"N52\" mentre il terzo deriva invece dall'altro motore \"N52\" ossia quello da 2.5 litri.\nLe caratteristiche comuni ai due livelli di cilindrata sono:\nDi seguito viene riportata una descrizione pi\u00f9 precisa delle motorizzazioni \"N53\".\nN53B25.\n\u00c8 la versione di cilindrata pi\u00f9 bassa, derivata dal 2.5 litri \"N52\". Di esso vengono mantenute le generali caratteristiche costruttive, come le misure di alesaggio e corsa (82x78.8 mm e la cilindrata di 2497 cm\u00b3. La potenza massima \u00e8 di 190 CV a 6300 giri/min, con una coppia massima di 235 Nm a 3500 giri/min. Questo motore ha sostituito di fatto il 2.5 \"N52\" da 177 CV (che ha continuato per\u00f2 ad essere montato sulla prima serie della BMW Z4) ed ha trovato applicazione unicamente sulla BMW 523i E60/E61, prodotta dal 2007 al 2010.\nN53B30.\n\u00c8 la versione da 3 litri, derivata direttamente dal 3 litri \"N52\", del quale conserva le misure di alesaggio e corsa (85x88 mm) e della cilindrata totale di 2996 cm\u00b3. Esistono quattro varianti del 3 litri \"N53\": la differenza tra esse sta nei valori di erogazione. La versione meno potente eroga 204 CV a 6100 giri/min, mentre la coppia massima \u00e8 di 270 Nm gi\u00e0 a 1500 giri/min. La versione pi\u00f9 prestante, invece, arriva a 272 CV a 6700 giri/min, con un picco di coppia pari a 320 N\u00b7m a 2750 giri/min.\nIn mezzo vi sono le due versioni intermedie, da 218 e 258 CV. Queste non vanno confuse con le versioni del 3 litri \"N52\" che erogano pari potenza. La N53 da 258 CV, per esempio, eroga 310 Nm, mentre la N52 ad iniezione indiretta ne eroga solamente 300 Nm di coppia."}
{"id": "1654331", "revid": "123736371", "url": "https://it.wikipedia.org/wiki?curid=1654331", "title": "Croce potenziata", "text": "Una croce potenziata (, unicode U+2629) \u00e8 una croce con tutti i bracci uguali che terminano con una croce in tau, da ci\u00f2 il suo nome.\nStoria.\nLa croce potenziata fu adottata da Goffredo di Buglione per il Regno di Gerusalemme, il cui stemma \u00e8 \"d'argento, alla croce potenziata d'oro, accantonata da 4 crocette dello stesso\".\nFu in seguito ripresa da padre Jacques Sevin nel 1916 come segno di riconoscimento per i suoi scout belgi che non potevano portare l'uniforme, essendo lo scautismo stato proibito dall'esercito tedesco che occupava il paese. Al momento della fondazione della Federazione nazionale cattolica degli scouts di Francia nel 1920, questo simbolo fu scelto come insegna e in seguito si diffuse rapidamente nelle altre organizzazioni scout straniere. Per questo motivo la croce potenziata \u00e8 generalmente considerata come il simbolo distintivo delle organizzazioni scout cattoliche.\nPur tuttavia, questo simbolo fu utilizzato anche in altri contesti: in particolare, durante il periodo dei totalitarismi venne utilizzato dal movimento austriaco di ispirazione fascista chiamato austrofascismo.\nUso in Italia.\nIn Italia la croce potenziata \u00e8 presente sui seguenti stemmi, tutti di enti calabresi:"}
{"id": "1654332", "revid": "295921", "url": "https://it.wikipedia.org/wiki?curid=1654332", "title": "Francesco Di Giacomo", "text": "Biografia.\nNato nella frazione La Caletta di Siniscola in Sardegna, all'et\u00e0 di 5 anni si trasfer\u00ec con la famiglia a Roma.\nNel 1971 fu avvicinato da Vittorio Nocenzi, alla ricerca di un cantante, durante il II Festival Pop di Caracalla, insieme a Marcello Todaro e Renato D'Angelo, tutti provenienti dal gruppo Le Esperienze.\nNel 1989 ha prodotto il disco da solista \"Non mettere le dita nel naso\", in collaborazione con gli altri musicisti del Banco del Mutuo Soccorso e Sam Moore.\nNel 2000 ha collaborato con i sardi Kenze Neke, anche loro originari di Siniscola, cantando il brano Gridu de vittoria dell'omonimo album.\n\u00c8 stato definito \u00abla grande voce del progressive italiano, il simbolo di un'epoca aurea del rock italiano\u00bb.\nEra un grande esperto di cucina regionale, tanto da aver tenuto anche dei corsi. Inconfondibile voce tenorile, ha compiuto studi da autodidatta ed \u00e8 autore di gran parte dei testi del gruppo. Ha inoltre scritto la poesia composta dai titoli delle canzoni dell'album \"...di terra\".\nDi Giacomo \u00e8 morto a 66 anni il 21 febbraio 2014 per un incidente stradale a Zagarolo, in provincia di Roma, dove viveva. Era alla guida della sua automobile quando si \u00e8 schiantato frontalmente contro un'altra vettura, probabilmente dopo aver perso il controllo della sua a causa di un malore..\nIl funerale, con rito laico, si \u00e8 svolto presso il Palazzo Rospigliosi.\nNel 2016, una registrazione della sua voce \u00e8 stata affidata agli Elio e le Storie Tese, che hanno completato l'arrangiamento del brano inserendolo nel loro album Figgatta De Blanc (con la collaborazione di Mauro Pagani, che sul finale ha eseguito un solo suonando il violino elettrico in duetto con la chitarra elettrica di Cesareo). La canzone si intitola \"Bomba Intelligente\" ed \u00e8 stata scritta da Francesco Di Giacomo (testo) con Paolo Sentinelli (musica). Il Club Tenco l'ha premiata con la Targa Tenco 2016 come miglior canzone dell'anno.\nCinema.\n\u00c8 apparso in quattro lavori di Federico Fellini: \"Satyricon\" (1969), in una breve sequenza dove, dentro un'insula, in un vicolo di Roma, accenna una melodia su uno strumento a corde; \"Roma\" (1972), nella parte di un compare del protagonista nella scena del bordello; \"Amarcord\" (1973), nella parte di un addetto alla sicurezza del califfo in soggiorno al Grand Hotel di Rimini; e infine \"I clowns\" (1970), dove appare nelle sequenze dedicate al personaggio Giudizio. In relazione alla comparsata per \"Satyricon\", il 14 dicembre 1968 intervenne in video, in occasione della 12\u00aa puntata di \"Canzonissima\", durante il collegamento televisivo realizzato tra il set allestito a Cinecitt\u00e0 e lo studio televisivo al Teatro delle Vittorie."}
{"id": "1654333", "revid": "116944", "url": "https://it.wikipedia.org/wiki?curid=1654333", "title": "Godefroy de Bouillon", "text": ""}
{"id": "1654336", "revid": "767487", "url": "https://it.wikipedia.org/wiki?curid=1654336", "title": "Giovani diavoli", "text": "Giovani diavoli (\"Idle Hands\") \u00e8 un film del 1999 diretto da Rodman Flender, con Devon Sawa e Jessica Alba.\nTrama.\nIn una cittadina della California, Bolan, Anton Tobias \u00e8 un giovane che passa tutte le sue giornate davanti alla televisione, fumando marijuana.\nI suoi genitori vengono barbaramente uccisi, ma lui se ne accorge dopo due giorni per caso.\nBen presto si scoprir\u00e0 che \u00e8 stato lui ad ucciderli, o per essere pi\u00f9 precisi, la sua mano, di cui Anton non ha pi\u00f9 il controllo: essa \u00e8 stata posseduta da un demone che sceglie le sue vittime in base alla loro pigrizia.\nUccide anche i suoi pi\u00f9 cari amici, Mick e Pnub, che resuscitano dal giardino dove li ha seppelliti, e la sua storia con la bella Molly rischia di prendere una brutta piega.\nArriva in citt\u00e0 persino un'esperta di occulto, Debi LeCure. Anton, intanto, si \u00e8 tagliato la mano impazzita, che ora \u00e8 in cerca di nuove prede pi\u00f9 affamata e libera che mai..."}
{"id": "1654340", "revid": "1645459", "url": "https://it.wikipedia.org/wiki?curid=1654340", "title": "Pani Poni", "text": ", \u00e8 un anime giapponese che utilizza come strumento originale l'uso di parodie all'interno della serie, prendendo in giro la cultura giapponese e americana. \"Pani Poni Dash!\", originalmente intitolato \"Pani Poni\", era inizialmente un manga serializzato da Japanese people dal mangaka Hekiru Hikawa pubblicato in seguito da Square Enix, nel 2000, arrivando con la serie ancora in corso a nove volumi pubblicati. Solo in seguito la serie \u00e8 stata adattata in una serie televisiva nel 2005.\nTrama.\nLa storia di \"Pani Poni Dash!\"' si incentra su Rebecca Miyamoto, un bambino prodigio dove insegna nella classe 1-C, e sui personaggi che frequentano le classi dell'istituto. Ogni episodio include numerose parodie a riferimenti culturali. Alcuni esempi includono il film dell'esorcista, \"Gundam\" e \"Super Mario Bros.\". Inoltre non volendo specializzarsi in un unico settore di telespettatori ogni episodio contiene anche numerosi giochi di parole riferiti alla cultura e al linguaggio, rendendo la serie criptica a chi non conosce bene il giapponese. Un altro pilastro dell'anime \u00e8 l'uso di emoticons che sostituiscono I visi dei personaggi, e inoltre un'altra caratteristica \u00e8 che il nome di ogni episodio \u00e8 basato su un proverbio che viene in qualche modo ripercorso nella puntata.\nManga.\nLa versione del manga della serie, semplicemente intitolato \"Pani Poni\" \u00e8 stata serializzata dal magazine \"G Fantasy\" pubblicato da Square Enix, nel novembre 2000 e la cui conclusione \u00e8 prevista per Settembre 2011. Esistono anche altre versioni tradotte del manga che si sono diffuse nella parte asiatica pi\u00f9 vicina come cultura al Giappone.\nDrama CD.\nNell'universo di \"Pani Poni\" sono stati creati anche 10 drama CD basati sulla serie, il primo di essi \u00e8 stato creato nel febbraio 2004. Essi sono basati sul manga.\nAnime.\nL'anime di \"Pani Poni Dash!\" \u00e8 stato trasmesso da luglio 2005 e dicembre 2005 contando 26 episodi in totale. L'anime \u00e8 stato trasmesso anche negli USA grazie a ADV Films, ma anche nell'Inghilterra, in Taiwan, in Corea del sud.\nSigle.\nNelle 26 puntate \"Pani Poni Dash!\" offre diverse sigle di iniziali, mostrando nuova musiche e nuove tendenze mentre per quanto riguarda le sigle finali vengono scelte a caso, cambiando da episodio ad episodio."}
{"id": "1654341", "revid": "2093951", "url": "https://it.wikipedia.org/wiki?curid=1654341", "title": "Pontificio Istituto Biblico", "text": "Il Pontificio Istituto Biblico (PIB) \u00e8 un'istituzione universitaria cattolica con sede a Roma, dipendente dalla Santa Sede.\nStoria.\nFu fondato il 7 maggio 1909 da papa Pio X con la lettera apostolica \"Vinea electa\". Scopo dichiarato era realizzare\u02d0\nL'istituto fu affidato alla Compagnia di Ges\u00f9. Organizzatore e primo rettore fu padre Leopold Fonck. Inizialmente il PIB preparava gli studenti a sostenere gli esami presso la Pontificia commissione biblica. Con la lettera apostolica \"Cum Biblia Sacra\" del 15 agosto 1916 papa Benedetto XV l'autorizz\u00f2 a conferire il grado accademico di licenza a nome della PCB. Col \"motu proprio\" \"Quod maxime\" del 30 settembre 1928, Pio XI accord\u00f2 al PIB l'indipendenza accademica dalla PCB, permettendogli di conferire anche il grado di dottorato. Con lo stesso \"motu proprio\" del 1928, il PIB fu consociato alla Pontificia Universit\u00e0 Gregoriana e al Pontificio Istituto Orientale.\nIl PIB \u00e8 regolato dagli \"Statuta\" approvati dalla Congregazione per l'educazione cattolica il 14 novembre 1985. Essi sono stati revisionati nel 2020 e sottoposti all'approvazione della Congregazione per l'educazione cattolica.\nLa sede dell'Istituto \u00e8 fin dal 1912 il palazzo Muti Papazzurri, nel centro di Roma. Nel 1927 fu eretta una sede succursale in Gerusalemme, la quale non \u00e8 un'istituzione accademica indipendente, ma solamente una casa di accoglienza.\nStruttura.\nL'istituto \u00e8 organizzato dal 1932 in due facolt\u00e0:\nL'istituto pubblica due riviste\u02d0 \"Biblica\", a cura dell'omonima facolt\u00e0 e dal 1932, e \"Orientalia\", a cura della facolt\u00e0 di orientalistica."}
{"id": "1654342", "revid": "36426", "url": "https://it.wikipedia.org/wiki?curid=1654342", "title": "Castel Montechiaro", "text": "Il castel Montechiaro (in tedesco Burgruine Lichtenberg) \u00e8 un castello che si trova a nord di Prato allo Stelvio, in Alto Adige.\nStoria.\nIl castello risale molto probabilmente al primo XIII secolo ed \u00e8 documentato dal 1228. Venne eretto dai conti di Tirolo per contrastare i vescovi di Coira, presenti sul versante opposto della valle.\nIl muro di cinta appartiene probabilmente alla fase originaria. Nei documenti vengono citate anche le due torri: quella sud e la torre di Ilprando (in ted. \"Hiltprandsturm\").\nDurante il XIV secolo, la struttura venne ampliata con un grande palazzo e di un edificio secondario (denominato \"piccolo palazzo\") in stile gotico, ricco di affreschi con tematiche cavalleresche, oggi conservati presso il Tiroler Landesmusuem Ferdinandeum di Innsbruck.\nA seguito di alcune battaglie avvenute nei suoi pressi, come ad esempio la battaglia della Calven (1499), si decise di rafforzarne le strutture difensive elevando una nuova cinta muraria con merli, e una nuova torre, la torre circolare. Allora il castello era infeudato ai signori di Spaur, di cui si conserva a Praga il pi\u00f9 antico registro dei beni proprietari del castello, risalente agli anni 1477-1483.\nLa famiglia Khuen-Belasi entr\u00f2 in possesso del castello nel 1513 e durante il XVI secolo, con l'aiuto dell'arcivescovo Johann Jakob Khuen-Belasi, fece diversi lavori strutturali: al palazzo grande venne aggiunto un piano e venne costruita una torre scalare. Inoltre l'arcivescovo fece costruire una cappella.\nTra la fine del XIX e l'inizio del XX secolo, il castello sub\u00ec un lento decadimento, al punto che, nel 1908, si decise di trasportarne alcuni affreschi al Ferdinandeum di Innsbruck. Nel 1925 il castello, di propriet\u00e0 privata, veniva descritto in condizione precarie. Un progetto di restauro e consolidamento fu elaborato nel 1950, ma venne in seguito abbandonato dopo averlo semplicemente sgomberato dalle macerie.\nNel 1961, a causa del pericolo di uno scivolamento a valle delle murature, il sindaco di Prato allo Stelvio richiese l'esecuzione di opere urgenti e tra il 1962 e il 1965 si avviarono le urgenti opere di consolidamento per le mura di cinta. Altri restauri furono eseguiti tra il 1982 e il 1984 da un'associazione locale e dalla locale soprintendenza."}
{"id": "1654345", "revid": "110157", "url": "https://it.wikipedia.org/wiki?curid=1654345", "title": "Necropoli del tempio di Antonino Pio e Faustina", "text": "La necropoli del tempio di Antonino e Faustina fa parte delle sepolture preistoriche nel Foro Romano, nella zona alle pendici del Palatino e della Velia, dove esistevano dei villaggi di capanne.\nNecropoli.\nIl sepolcreto si trova a destra del tempio, in una delle poche zone del Foro rimaste senza edifici. Venne scoperto nel 1902 ed oggi \u00e8 visibile in una zona coperta da aiuole d'erba, che grosso modo riproducono le sagome delle tombe sottostanti.\nLe sepolture pi\u00f9 antiche sono state rinvenute nell'area dei resti dell'Arco di Augusto, databili al Periodo Laziale I, o, in cronologia assoluta, al X secolo a.C.; \u00e8 probabile che il sepolcreto si sia poi spostato verso Est, verso la zona che venne successivamente occupata dal tempio di Antonino e Faustina.\nLa zona nei pressi del tempio venne scavata nei primi anni del XX secolo da Giacomo Boni, e comprende poco pi\u00f9 di venti sepolture, composte da tombe a pozzo (ad incinerazione) e a fossa (ad inumazione). I reperti sono oggi conservati all'Antiquarium Forense di Roma. Le tombe di adulti, spesso a incinerazione, risalgono tutte al Periodo Laziale IIA1, in cronologia assoluta dal 1020 al 980 a.C. circa. Le tombe di bambini invece sono pi\u00f9 tarde, a partire dal VII secolo a.C., e sono quasi tutte a inumazione.\nLa necropoli del Foro infine non venne pi\u00f9 utilizzata a partire dalla fine del Periodo Laziale IIA1, con la sola eccezione delle tombe di bambini. La necropoli si spost\u00f2 allora presso l'Esquilino, la cui prima utilizzazione si data al Periodo Laziale IIA2.\nTomba Y.\nLa tomba Y \u00e8 una tomba a dolio (cio\u00e8 interrata in un grande vaso) di un adulto e risale al Periodo Laziale IIA1.\nGli oggetti rinvenuti nella tomba Y sono nove, pi\u00f9 il dolio. Le ceneri erano poste in un'urna a capanna e il corredo in ceramiche d'impasto comprendeva due piccole olle con una decorazione \"a reticolo\" in rilievo, una piccola anfora con una decorazione sulla spalla (la zona sopra il centro, prima del collo e dell'attaccatura dei manici) a riquadri spezzati in rilievo, una scodella a tronco di cono rovesciato monoansata (con un solo manico), un \"calefattoio\" (vaso rituale a base quadrata e traforata, con un alto collo a tronco di cono centrale e quattro piccoli sostegni di forma simile sui lati), un piattello su un alto piede e una piccola olla di forma globulare con un manico. Era inoltre presente un'elaborata fibula, del tipo ad arco serpeggiante e disco a spirale.\nTomba P.\nLa tomba P \u00e8 una tomba a inumazione di infante. Il corredo \u00e8 composto da sette pezzi:\nL'orciuolo \u00e8 stato interpretato come di possibile provenienza dell'Italia orientale, in particolare dall'area Sabina (\u00e8 una forma diffusa nelle necropoli di area umbro-sabina), confermando cos\u00ec i precoci contatti con il mondo sabino citato ripetutamente nelle leggende delle origini di Roma.\nAltri edifici.\nAdiacente al sepolcreto, verso est, si trovano visibili a un livello pi\u00f9 basso della Via Sacra i resti di un edificio repubblicano, erroneamente identificato con una prigione."}
{"id": "1654348", "revid": "287204", "url": "https://it.wikipedia.org/wiki?curid=1654348", "title": "Galba dei Suessioni", "text": "Viene menzionato da Cesare nei suoi commentarii. A lui, definito da Cesare giusto e saggio, venne offerto nel 57 a.C. il comando delle trib\u00f9 belgiche coalizzatesi per contrastare gli invasori Romani e il cui esercito si era riunito in un unico luogo.\nLa rivolta delle trib\u00f9 belgiche.\nCesare, proveniente dalla Gallia cisalpina per sedare la rivolta, fu informato dai suoi alleati Remi, che la coalizione comprendeva tutte le trib\u00f9 della Gallia Belgica (a cui si erano unite alcune trib\u00f9 germaniche), con la sola esclusione dei Remi, che offrirono invece ostaggi e vettovaglie per l'esercito romano. \nCesare fornisce un elenco dettagliato dei popoli che presero parte all'alleanza, per un totale di 306.000 armati. Essi appartenevano al popolo dei Bellovaci (con 60.000 armati), Suessioni (50.000 armati), Nervi (50.000), Atrebati (15.000), Ambiani (10.000), Morini (25.000), Menapi (7.000), Caleti (10.000), Veliocassi (10.000), Viromandui (10.000), Atuatuci (19.000), oltre a 40.000 Germani. Tra le popolazioni germaniche sono menzionati i Condrusi, gli Eburoni, i Ceresi ed i Pemani.\nLa battaglia del fiume Aisne.\nCesare, con 15 giorni di marcia ininterrotta e dopo avere rifocillato l'esercito nelle terre degli alleati Remi, si accamp\u00f2 a nord del fiume Aisne (affluente dell'Oise).\nLo scontro tra i due eserciti avvenne quando i Belgi tentarono di guadare il fiume e si concluse con la vittoria dei Romani che fecero strage degli avversari.\nLa resa a Cesare.\nIl giorno seguente, Cesare, prima che i nemici si riprendessero dal terrore suscitato dalla recente strage, si spost\u00f2 nelle terre dei Suessioni e cinse d'assedio il loro principale \"oppidum\", Noviodunum (presso le odierne Soissons e Pommiers). \nGalba, spaventato dalle imponenti opere d'assedio poste in opera in cos\u00ec breve tempo, offr\u00ec la resa del suo popolo. La capitolazione, favorita anche dall'intercessione dei vicini Remi, fu suggellata dalla consegna di ostaggi (tra cui due figli dello stesso re Galba) e di tutte le armi che detenevano nella loro capitale. "}
{"id": "1654350", "revid": "256896", "url": "https://it.wikipedia.org/wiki?curid=1654350", "title": "Rito Simbolico (Italiano)", "text": ""}
{"id": "1654351", "revid": "729019", "url": "https://it.wikipedia.org/wiki?curid=1654351", "title": "Renzo Zanazzi", "text": "Professionista tra il 1945 ed il 1952, vinse tre tappe al Giro d'Italia.\nCarriera.\nCorse per la Legnano, la Tebag, la Cimatti, la Viscontea, l'Arbos e la Ganna, distinguendosi come velocista.\nLe principali vittorie da professionista furono tre tappe al Giro d'Italia, una nel 1946 e due nel 1947, in cui vest\u00ec per tre giorni la maglia rosa. Vinse anche una tappa al Giro di Svizzera nel 1946 e la Zurigo-Losanna nel 1947.\nRitiratosi dalle corse apr\u00ec un negozio di riparazione biciclette a Milano in via Solari.\nMor\u00ec il 28 gennaio 2014 all'et\u00e0 di 89 anni a Milano, presso il Pio Albergo Trivulzio, dove era ospitato."}
{"id": "1654353", "revid": "1543377", "url": "https://it.wikipedia.org/wiki?curid=1654353", "title": "Breda Ba.82", "text": "Il Breda Ba.82 fu un bombardiere bimotore monoplano ad ala bassa sviluppato dalla divisione aeronautica dell'azienda italiana Societ\u00e0 Italiana Ernesto Breda negli anni trenta e rimasto allo stadio di prototipo.\nStoria del progetto.\nAlla met\u00e0 degli anni trenta l'ufficio tecnico della Breda cominciarono ad elaborare un progetto relativo ad un bombardiere medio destinato ad equipaggiare la Regia Aeronautica. Il progetto si concretizz\u00f2 nel 1937 con la realizzazione del Ba.82, un bimotore dalle caratteristiche comparabili ai similari britannico Bristol Blenheim, al tedesco Dornier Do 17 ed al sovietico Tupolev SB-2.\nDi aspetto convenzionale era di costruzione interamente metallica. La fusoliera presentava un imponente muso vetrato dove era alloggiata una delle tre torrette difensive dotata di mitragliatrici Breda-SAFAT da 7,7 mm, una cabina di pilotaggio rialzata, e terminava in un piano di coda dall'impennaggio bideriva. L'ala bassa alloggiava i due motori radiali Fiat A.80 RC.41 dalla potenza di 1.030 CV (758 kW) cadauno in due gondole, le quali accoglievano il carrello d'atterraggio anteriore retrattile, completato da un ruotino d'appoggio posteriore.\nIl prototipo comp\u00ec il primo volo durante l'estate del 1937, e pur presentando diversi problemi legati all'aerodinamica del muso ed alla messa a punto dei motori il Ministero dell'Aeronautica era disposto a commissionarne una piccola serie sempre che se ne fossero risolti i difetti iniziali. Lo sviluppo quindi continu\u00f2 fino al 1939 senza riuscire a risolvere i problemi ai motori, quando venne deciso di abbandonare il progetto, gi\u00e0 superato all'inizio dello sviluppo, in quanto le prestazioni di velocit\u00e0, autonomia e capacit\u00e0 di carico bellico risultavano ancora al disotto delle aspettative minime. A quella data gli erano gi\u00e0 stati preferiti i bombardieri trimotori realizzati dalla Savoia-Marchetti."}
{"id": "1654355", "revid": "767487", "url": "https://it.wikipedia.org/wiki?curid=1654355", "title": "Andy Kubert", "text": "Si diploma insieme al fratello presso la scuola di fumetto fondata dal padre e l'esordio professionale avviene sotto il marchio della DC Comics, per cui disegna in coppia con Adam lavori come \"Batman contro Predator\" e la miniserie \"Dottor Strange\".\nSuccessivamente passa insieme al fratello alla Marvel Comics, dove diventa celebre come matitista in particolare per i disegni sulle varie testate degli X-Men.\nNel 2005 il ritorno dei fratelli Kubert alla Dc Comics crea scalpore e polemiche nell'ambiente fumettistico a causa del loro grande legame con la Marvel. Andy inizia cos\u00ec ad occuparsi di Batman disegnando la saga \"Batman e figlio\" scritta da Grant Morrison."}
{"id": "1654359", "revid": "167080", "url": "https://it.wikipedia.org/wiki?curid=1654359", "title": "Galba dei Suessoni", "text": ""}
{"id": "1654361", "revid": "4106", "url": "https://it.wikipedia.org/wiki?curid=1654361", "title": "Caucchioli", "text": ""}
{"id": "1654362", "revid": "36426", "url": "https://it.wikipedia.org/wiki?curid=1654362", "title": "Arco aziaco", "text": ""}
{"id": "1654363", "revid": "36426", "url": "https://it.wikipedia.org/wiki?curid=1654363", "title": "Arco Aziaco", "text": ""}
{"id": "1654364", "revid": "125958837", "url": "https://it.wikipedia.org/wiki?curid=1654364", "title": "Jafar", "text": "Jafar () \u00e8 l'antagonista principale dei primi due film Disney \"Aladdin\" e \"Il ritorno di Jafar\", e del film live action del 2019. Gran visir del sultano della cittadina di \"Agrabah\", \u00e8 anche un potente e malvagio stregone, che mira alla conquista della citt\u00e0 e del mondo intero. Il personaggio \u00e8 in parte ispirato a un visir veramente esistito, Ja'far ibn Yahya al-Barmaki, e al malvagio stregone di \"Aladino e la lampada meravigliosa\".\nNella sua forma di genio assume un colore rossastro e una formidabile muscolatura, in netto contrasto col semplice genio di \"Aladdin\". In questo stato, rispecchia la natura primitiva dei jinn islamici: personalit\u00e0 demoniaca, desiderosa di rovinare le vite altrui, e diretto legame con il fuoco, dato che lo usa soprattutto per i suoi attacchi magici, nonch\u00e9 per creare, nel climax de \"Il ritorno di Jafar\", un enorme lago di lava. Ha una sorella, \"Nasira\", anch'essa maestra nelle arti magiche, comparsa nel gioco \"\".\nSviluppo.\nJafar \u00e8 ispirato al personaggio omonimo interpretato da Conrad Veidt nel film \"Il ladro di Bagdad\", di cui riprendere il carattere e l'essere un visir malvagio abile nelle arti magiche. Originariamente, era stato immaginato con un carattere irritabile, ma gli autori hanno deciso che un criminale calmo sarebbe stato pi\u00f9 spaventoso. L'aspetto del personaggio, invece, si ispira ad Al Hirschfeld, da cui derivano le linee curve sul volto del personaggio per distinguerlo dagli altri protagonisti, e dal doppiatore Jonathan Freeman, che ha suggerito agli animatori alcune idee sul personaggio, in particolare la gesticolazione delle mani. Un'ulteriore ispirazione \u00e8 Zig Zag, antagonista del film animato The Thief and the Cobbler, che ha molti aspetti in comune con Jafar: entrambi gran visir che vogliono diventare sultani e sposare la principessa, entrambi doppiogiochisti e manipolatori, entrambi con al soldo un volatile (Iago e Phido) e molto simili per aspetto fisico (inoltre, Jonathan Freeman dichiar\u00f2 di essersi basato su Vincent Price per realizzare la voce di Jafar e Price doppi\u00f2 appunto Zig Zag).\nPersonalit\u00e0.\nJafar \u00e8 ritratto come un essere infido e amorale che non esita a distruggere chiunque percepisca come una minaccia per i suoi sinistri progetti. Ha un carattere solitamente calmo e lo vediamo arrabbiato in rare occasioni. La sua personalit\u00e0 si esprime quando cerca di uccidere o far arrestare Aladdin per crimini mai commessi (come il rapimento della principessa Jasmine nel primo film o l'omicidio del sultano nel secondo film), o quando ipnotizza il sultano, controllandolo con l'ipnosi perch\u00e9 obblighi Jasmine a sposarlo. Nel secondo film progetta prima di rinchiudere tutti i suoi nemici principali (il Genio, il Tappeto, Abu, il Sultano e Jasmine) in una cella segreta e poi di incriminare Aladdin per l'omicidio del Sultano, dove Jafar (trasformandosi in Jasmine) esibisce come prova il turbante squarciato con il pugnale di Aladdin.\nJafar mostra anche tendenze narcisistiche, ma le pi\u00f9 ovvie sono il suo desiderio ossessivo di potere. Questo perch\u00e9 la possibilit\u00e0 di raggiungere l'onnipotenza grazie alla lampada e ai desideri, consente a Jafar di lasciarsi andare a un atteggiamento oltre le righe. Da quel momento, Jafar desidera solo, come gli \u00e8 ora possibile, la soddisfazione di tutti i suoi piaceri e usa i poteri da stregone e da genio per giocare con l'universo e con gli altri. Nonostante la sua intelligenza, la sua eccessiva sete di potere per ottenere il controllo e l'autorit\u00e0 offusca il suo giudizio e lo porta ad agire d'impulso, come si \u00e8 visto lasciarsi sedurre da Jasmine e farsi convincere da Aladdin a diventare un genio, poich\u00e9 dimentica che esistono cose pi\u00f9 importanti del potere, come la libert\u00e0. Infatti, i geni ne sono privi e, quando diventa uno di loro, viene fatto prigioniero della sua stessa lampada.\nQuando bandisce Aladdin al Polo Nord, Jafar ride in modo eccessivo e sbilanciato, dando l'idea che sia anche uno psicopatico. Sa essere offensivo, come evidenziato dalle sue interazioni con Iago e, in seguito, Abis Mal: durante il climax del primo film, Jafar ha immediatamente usato le sue abilit\u00e0 di stregone per tormentare spietatamente Jasmine, il Sultano, Raja, Aladdin e il genio attraverso abusi fisici, umiliazioni, schiavit\u00f9 e altre forme di tortura sadica, in cui mostra apertamente divertimento. Jafar \u00e8 attratto dalla Principessa Jasmine, ma principalmente per il suo corpo e non come persona. Il suo ultimo desiderio era in origine che Jasmine si innamorasse alla follia di lui in modo da poterla rendere la sua regina (sebbene lui e Iago avevano pianificato in precedenza di ucciderla una volta divenuto Sultano).\nNelle intenzioni degli autori, Jafar rappresenta uno specchio oscuro di Aladdin: entrambi desiderano essere di pi\u00f9 di quello che sono ed entrambi utilizzano il genio per ottenere questo status sociale superiore. Se da un lato Aladdin si comporta in maniera decisamente pi\u00f9 nobile e meno egoista del visir, il fatto che si rifiuti di liberare il genio e che progetti di mentire a Jasmine mascherandogli chi \u00e8 in realt\u00e0 lasciano intuire che, col tempo, e con la tentazione del potere, Aladdin sarebbe potuto diventare come Jafar. La somiglianza tra i due \u00e8 ulteriormente accentuata nella canzone eliminata di Jafar \"Why Me\" dove viene rivelato che, come Aladdin, \u00e8 nato e cresciuto molto povero.\nBiografia.\nAladdin.\nJafar compare la prima volta nel film Disney \"Aladdin\". Gran visir medievale del bonario sultano di Agrabah, pur possedendo un covo segreto e un bastone-cobra ipnotizzatore, \u00e8 inizialmente desideroso di usare una lampada magica rinchiusa nella \"Caverna delle Meraviglie\", che consente solo a una persona, il \"Diamante allo stato grezzo\", di entrare. Grazie a uno strano macchinario e all'aiuto dell'antropomorfo ed egocentrico pappagallo parlante Iago, trova la persona con questo attributo, cio\u00e8 il ladro Aladdin, e lo rinchiude nelle prigioni del palazzo reale. Fa poi credere alla figlia del sultano, la principessa Jasmine (che lo aveva conosciuto poco tempo prima) che sia stato condannato a morte. Fatto ci\u00f2, si traveste da vecchietto e, comparendo al giovane, gli racconta della caverna e dei suoi tesori. Insieme, fuggono con un passaggio segreto e si dirigono verso l'ingresso. Arrivato a destinazione, Jafar dice ad Aladdin che, una volta datagli la lampada, lo ricompenser\u00e0. In realt\u00e0, come visto successivamente, il cattivo tenta di uccidere il protagonista ma fallisce nel proprio intento, perdendo anche la lampada che rimane nelle mani di Aladdin. Molto pi\u00f9 avanti nel film, riconosce il ragazzo nei panni del \"principe Al\u00ec Ababua\" e ordina alle guardie di catturarlo ed eliminarlo.\nDopo poco tempo, per\u00f2, Aladdin riesce a ritornare al palazzo del sultano, ma Iago gli ruba la lampada approfittando di un suo momento di distrazione e Jafar cos\u00ec esprime al genio il desiderio di essere sultano e poi quello di diventare \"lo stregone pi\u00f9 potente di tutto il mondo\". Con i suoi nuovi poteri, mette in ginocchio il sultano e la principessa, poi fa ritornare in stracci il giovane sotto gli occhi di Jasmine (dopo averla rimessa in piedi a forza col bastone) e lo manda lontano dal palazzo. Mentre il protagonista cerca di scappare dal luogo in cui \u00e8 stato scagliato, l'antagonista fa giullare l'ex sultano e schiavizza l'ex principessa riducendola in abiti succinti per stuzzicarla e obbligarla a sposarlo, cos\u00ec da farla regina ed evitarle la schiavit\u00f9. Grazie al tappeto volante, Aladdin ritorna al palazzo e combatte contro l'ex gran visir, che si trasforma un gigantesco cobra dopo aver usato la magia contro Jasmine, Abu e il tappeto per impedire loro di prendere la lampada. Dopo uno scontro senza esclusione di colpi, Aladdin si ritrova avvolto e quasi soffocato nelle spire del grosso serpente e allora gioca la sua ultima carta vincente: fa ricordare a Jafar che egli sar\u00e0 sempre meno potente del genio, poich\u00e9 \u00e8 stato lui a dargli i poteri. Di conseguenza, lo stregone esprime il suo ultimo desiderio, cio\u00e8 divenire un \"genio onnipotente\", riuscendo cos\u00ec a eguagliare i poteri della sua controparte. Non chiedendo per\u00f2 la \"libert\u00e0\", viene risucchiato, assieme a Iago, nella sua neonata lampada nera, che verr\u00e0 poi spedita e sepolta nel deserto dal genio, il quale verr\u00e0 in seguito liberato da Aladdin.\nIl ritorno di Jafar.\nDopo aver trascorso soltanto quattro mesi di prigionia nella Caverna delle Meraviglie, alla fine Iago riesce a uscire dalla caverna e sbuca fuori dalla sabbia assieme a Jafar il quale, per\u00f2, \u00e8 ancora intrappolato nella sua lampada e ordina a Iago di strofinare la lampada per farlo uscire ma Iago, stanco dei suoi insulti e della sua mancanza di rispetto nei suoi confronti, rifiuta e, dopo che Jafar lo insulta ancora una volta, afferra la lampada con ancora Jafar intrappolato al suo interno e la butta in un pozzo.\nTuttavia, pi\u00f9 tardi, grazie all'aiuto di un ladro di nome Abis Mal, che strofina la lampada nera pescata dal pozzo per sbaglio, riesce a uscire dalla sua prigione, anche se rimane dipendente da essa. Ritornato ad Agrabah grazie al suo nuovo perfido padrone, si rivolge a Iago, che ora \u00e8 amico fedele di Aladdin, ma Jafar lo fa passare momentaneamente dalla sua parte, minacciando di punirlo gravemente se non ubbidisce e cospira nuovamente contro Aladdin. Si presenta al genio comparendo dal nulla e, usando i suoi poteri estremamente superiori rispetto a quest'ultimo, lo rinchiude in una sfera magica. Poi, lo stregone intrappola tutti i suoi amici, eccetto Aladdin, allora in missione col sultano, in una cella.\nTornato a palazzo, Aladdin, senza il sultano, viene accusato da Jasmine di averlo ucciso e condannato a morte: l'esecuzione avverr\u00e0 all'alba. In realt\u00e0, era Jafar trasformato in Jasmine e la vera principessa era ancora rinchiusa in cella. Poco prima che Aladdin venga giustiziato, Iago spezza il globo in cui \u00e8 rinchiuso il genio, permettendogli di salvare il giovane. Aladdin, allora, tenta di riappropriarsi della lampada di Jafar. Comincia cos\u00ec una battaglia che vede Jafar ritornare genio e trasformare i giardini del palazzo in un mare di lava incandescente. Aladdin, aggrappato a un picco roccioso che sprofonda inesorabilmente nella lava, cerca in tutti i modi di raggiungere la lampada per distruggerla, ma senza successo. Quando tutto sembra perduto, Iago, con i suoi ultimi sforzi prima di svenire, perch\u00e9 colpito da un incantesimo di Jafar, riesce a gettare la sua lampada nella lava, dove si fonde. Il perfido stregone, in un urlo di rabbia e agonia, si distrugge e scompare.\nAladdin (serie animata).\nNella serie animata, essendo ormai morto, Jafar non compare e il vero antagonista principale \u00e8 proprio Abis Mal, il suo ex-padrone. In compenso, per\u00f2, \u00e8 spesso citato da Aladdin e dai suoi compagni:\nAladdin e il re dei ladri.\nJafar non compare nemmeno nel terzo film, ma \u00e8 comunque citato all'inizio dal Genio durante la canzone \"\"C'\u00e8 una festa qui ad Agrabah\", per la precisione nel verso \"Non c'\u00e8 Jafar che puzza di morte\"\": il Genio indossa anche una maschera con le sue fattezze.\nNella prima versione della storia, il vero e unico cattivo principale doveva essere lo stregone Mozenrath, alias \"Jafar junior\" nella serie animata. Siccome per\u00f2 Jonathan Brandis, il doppiatore di Mozenrath, non voleva riprendere il ruolo, l'idea fu abbandonata e i produttori ne approfittarono per distinguersi dalla serie animata.\nErcole e le Mille e una Notte.\nIn questo episodio, ambientato poco dopo il matrimonio di Aladdin e Jasmine e prima del ritorno di Iago dai suoi viaggi con Cassim, Ade riporta in vita Jafar e si allea con lo stregone per uccidere le loro rispettive nemesi. La vita di Jafar \u00e8 legata al suo bastone magico: finch\u00e9 lo tiene in mano sar\u00e0 vivo in carne e ossa, ma torna sotto forma spirituale se ne viene privato. Il bastone \u00e8 molto resistente e dotato di grande magia (resiste quando Ercole gli lancia sopra la casa di Phil), ma alla fine Ercole, aiutato da Aladdin (chiamato in questo episodio Aladino), riesce, con la sua forza sovrumana a distruggerlo, ritrasformando nuovamente lo stregone in un fantasma.\nRemake live action.\nNel nuovo film diretto da Guy Ritchie, il visir Jafar \u00e8 interpretato dall'attore olandese Marwan Kenzari e doppiato in italiano da Francesco Venditti. Fin dalla sua prima apparizione nel trailer, tale interpretazione \u00e8 stata criticata dai fan del vecchio film, ritenendo inutile e senza senso una versione pi\u00f9 giovane e \"bella\" del personaggio nonch\u00e9 decisamente meno sopra le righe e pazzo. Questo Jafar infatti non ride sguaiatamente e risulta molto meno carismatico e interessante, infatti \u00e8 stato quasi universalmente criticato, anche dalle persone che hanno apprezzato il film.\nNonostante l'aspetto fisico, il ruolo che ha nel film \u00e8 abbastanza simile a quello del cartone con l'aggiunta per\u00f2 di due particolarit\u00e0: una volta diventato sultano vuole creare un impero e (come in un'idea scartata del vecchio film) \u00e8 stato come da giovane come Aladdin un abile ladro originario di Shirabad, citt\u00e0 alleata di Agrabah del quale intende vendicarsi per esservi rimasto in carcere per cinque anni.\nA inizio film cerca, con l'aiuto del capitano delle guardie Hakim, il \"diamante grezzo\" per farsi cos\u00ec portare la lampada. Quando il pappagallo Iago avvisa il padrone che Aladdin vuole restituire a Jasmine il bracciale che Abu le ha rubato, Jafar capisce che \u00e8 lui il diamante grezzo e quindi lo fa arrestare e portare nel deserto dove gli rivela l'incarico. A differenza del cartone non si traveste da vecchio per ingannare il ragazzo. Come nella versione del 92, il visir non riesce a prendere la lampada che rimane con Aladdin e Ab\u00f9. Quando grazie al Genio evade e diventa principe, Al rischia di essere ipnotizzato dallo stregone, per poi essere liberato dal Genio prima che sia troppo tardi. Sempre grazie a Iago, il visir capisce che il principe Al\u00ec di Ababua non \u00e8 altri che Aladdin, lo fa catturare, interroga il ragazzo per farsi dare la lampada ma poich\u00e9 il ladro non vuole consegnargliela, Jafar lo lega a una sedia e lo getta in mare dalla finestra del laboratorio. Anche qui Aladdin sopravvive, smaschera lo stregone e gli distrugge lo scettro dai poteri ipnotici. Ma a differenza del 92, qui Jafar viene arrestato per poi evadere, sempre grazie al pappagallo che gli porta le chiavi della cella. \u00c8 Jafar stesso a scippare la lampada ad Aladdin; lo stregone grazie al Genio, diventa prima sultano ma, poich\u00e9 n\u00e9 il sultano, n\u00e9 Jasmine, n\u00e9 Akim vuole inchinarsi, esprime il secondo desiderio: diventare lo stregone pi\u00f9 potente del mondo. In questo film, nella battaglia finale, \u00e8 Iago a essere trasformato in un mostro gigante per inseguire Aladdin e i suoi amici che tentano di portar via la lampada al nuovo padrone. Come nel vecchio, Jafar si fa tentare da Al per diventare il genio pi\u00f9 potente per poter distruggere Shirabad; ma viene imprigionato nella sua stessa lampada, poich\u00e9 i geni dipendono da un padrone.\nNel film viene menzionato il fatto che la regina, madre di Jasmine e moglie del sultano, \u00e8 originaria di Shirabad. Dopo che viene rivelato che \u00e8 stata assassinata, potrebbe essere possibile che sia stato Jafar stesso ad assassinarla.\nPoteri e abilit\u00e0.\nIntelligenza.\nIn forma umana, non ha poteri magici genuini. Tuttavia, \u00e8 un alchimista e ha vasta conoscenza della tradizione arcana. Ha scoperto attraverso ricerche la doppia chiave (formando uno scarabeo volante che emette una luce dorata) per aprire la Caverna delle Meraviglie, e l'esistenza di Aladdin con l'uso di una clessidra alimentata da fulmini (sotto lo sforzo motorio di Iago) e collegata al diamante blu del Sultano, che funziona come un modernissimo computer. \u00c8 anche sorprendentemente efficace nel travestimento, camuffandosi da vecchio prigioniero per reclutare Aladdin nel recupero della lampada magica.\nBastone ipnotizzatore.\nJafar possiede un bastone con la testa da cobra, con cui pu\u00f2 ipnotizzare le persone. Durante il film, lo usa principalmente per soggiogare il sultano. Aladdin lo distrugge ma, quando Jafar esprime il desiderio di diventare uno stregone, viene ricreato dal genio. Il bastone ricreato funge da bastone magico e l'unica differenza esteriore con quello precedente \u00e8 che la testa di cobra ha la bocca spalancata. Ne \"Il ritorno di Jafar\", Iago dice di essere stato ipnotizzato dal bastone di Jafar, mentre invece gli obbediva di sua spontanea volont\u00e0. Nella puntata della serie \"Hercules\", Jafar lo tiene quando pu\u00f2 essere resuscitato.\nTrasformazioni.\nMendicante.\nPer poter recuperare la lampada magica custodita nella caverna delle meraviglie, Jafar fa arrestare Aladdin con l'accusa di aver rapito la principessa Jasmine. Per avvicinarsi al \"diamante allo stato grezzo\", si traveste da vecchio mendicante e si nasconde nella cella di Aladdin, fingendo di essere un prigioniero. Stranamente, questo travestimento fa sembrare Jafar molto pi\u00f9 basso di come \u00e8 di solito. Indossa un gil\u00e8 di pelliccia grigia, una folta barba sporca, i denti gialli e sporchi (in \"Ercole e le Mille e una Notte\", si scopre che i denti e la barba sono una maschera di carta pesta), e passeggia con un bastone. Mentre quando fa il gran visir mantiene un comportamento calmo e garbato, quando si traveste da vecchio, Jafar ha un'indole quasi sempre psicotica e agitata. Quando, alla fine, lascia Aladdin intrappolato nella caverna e crede di aver la lampada, Jafar si toglie il costume, rivelando di essere pelato.\nTale travestimento \u00e8 ripreso anche brevemente nell'episodio \"Ercole e le Mille e una Notte\" della serie animata \"Hercules\".\nSultano.\nQuando Jafar si impossessa del genio della lampada chiede come primo desiderio di diventare sultano; il desiderio \u00e8 esaudito: il sultano viene spogliato dei suoi vestiti e lasciato in mutande mentre i vestiti di Jafar diventano bianchi, mentre Iago indossa un turbante da visir. Poich\u00e9 i protagonisti non si sottomettono a lui come nuovo sovrano, lo stregone decide di esprimere il secondo desiderio: essere lo stregone pi\u00f9 potente di tutto il mondo.\nStregone.\nCome secondo desiderio, Jafar decide di diventare lo stregone pi\u00f9 potente di tutto il mondo. Dopo la trasformazione, l'aspetto di Jafar rimane praticamente invariato, eccetto per alcuni cambiamenti al vestiario. Divenuto stregone, Jafar ha la capacit\u00e0 di manipolare i movimenti delle persone, annullare gli incantesimi del Genio, sputare fuoco e trasformarsi in qualsiasi cosa egli voglia. Alla fine del film, infatti, prima di trasformarsi in genio, si trasforma in un cobra gigante per fronteggiare Aladdin. Pu\u00f2 creare cose dal nulla (blocca Aladdin con spade piovute dal cielo al suo comando e imprigiona Jasmine in una gigantesca clessidra), cambiare i vestiti delle persone (riporta Aladdin in stracci, veste il sultano da marionetta e Jasmine da serva), trasformare gli altri (tramuta Abu in un giocattolo e miniaturizza Raja) e mostra doti di telecinesi, quando fa partire una torre del palazzo come un razzo per spedire Aladdin e Abu dall'altra parte del mondo.\nCobra.\nUna volta ultimata la trasformazione, Jafar diventa un cobra gigante col dorso color nero e con il ventre color sabbia; il dorso \u00e8 ricoperto da strisce color rosso fuoco. Jafar appare in questa forma per alcuni istanti perch\u00e9 decide subito di trasformarsi nel genio malvagio, dopo aver capito che i poteri del genio buono di Aladdin sono molto superiori ai suoi.\nGenio.\nCome terzo e ultimo desiderio, Jafar decide di tramutarsi in un genio onnipotente, rendendo insignificanti i poteri del genio, come dimostrato nel secondo film (ma \u00e8 bene precisare che il suddetto genio, dopo essere stato liberato, ha perso gran parte della sua magia; dunque si pu\u00f2 affermare che Jafar non si \u00e8 mai scontrato contro un genio nel pieno dei suoi poteri). Una volta trasformato, Jafar diventa un genio rosso e muscoloso, molto diverso dal genio di Aladdin. In questo stadio, pu\u00f2 ingrandirsi a suo piacimento (nel primo film distrugge persino il tetto del palazzo del sultano), ma pu\u00f2 anche riprendere la sua forma umana, come vediamo nel secondo film e lo si vedr\u00e0 nel suo vero aspetto da genio solo in alcune scene. Avendo richiesto di diventare il genio pi\u00f9 potente che ci sia, i poteri di Jafar sono pressoch\u00e9 illimitati, ma essendo un genio deve sottostare alle leggi della lampada, quindi non pu\u00f2 uccidere, n\u00e9 fare innamorare le persone, n\u00e9 resuscitare i morti. Quindi, il suo punto debole risiede nella lampada, che lo intrappola al suo interno e, se viene distrutta, cosa che accadr\u00e0 nel secondo film, far\u00e0 morire il suo abitante.\nDopo Jafar, il secondo genio pi\u00f9 potente in tutta la serie \u00e8 indubbiamente Eden. L'unico essere onnipotente che Jafar non pu\u00f2 sconfiggere \u00e8 Caos, in assoluto l'entit\u00e0 magica pi\u00f9 potente in tutta la serie, con la sua stessa barba. Infatti, come viene ammesso, Caos \u00e8 pi\u00f9 potente di qualsiasi genio e, a differenza di loro, ha la capacit\u00e0 di esaudire i propri desideri personali senza alcun limite. \u00c8 in grado di fare quasi tutti gli incantesimi con la sola forza del pensiero, una capacit\u00e0 che invece nessun altro essere magico delle serie possiede. L'intangibilit\u00e0 \u00e8 seconda solo a Caos."}
{"id": "1654365", "revid": "36426", "url": "https://it.wikipedia.org/wiki?curid=1654365", "title": "Arco Partico", "text": ""}
{"id": "1654366", "revid": "1305887", "url": "https://it.wikipedia.org/wiki?curid=1654366", "title": "PIANO", "text": " \u00e8 una serie animata giapponese trasmessa dal 2002 sino al gennaio 2003 che conta 10 episodi. Gli episodi sono stati raccolti su 3 DVD da The Right Stuf International negli Stati Uniti.\nTrama.\nMiu Nomura ha sempre amato suonare il pianoforte sin da quando era una piccola bambina ma il tempo passa e diventa una ragazza introversa che non riesce ad esprimere i suoi sentimenti, la serie continua con le sue difficolt\u00e0, con gli amici e l'insegnante che cercano di spronarla e con l'amore per il pianoforte che non abbandona mai la ragazza.\nSigle.\nAyako Kawasumi, la doppiatrice di Miu Nomura, ha iniziato a suonare il pianoforte sin da quando era bambina proprio come la protagonista, fra l'altro \u00e8 stata proprio lei a comporre e suonare la sigla iniziale \"...to you\", suonata con il pianoforte e senza alcuna parola."}
{"id": "1654367", "revid": "36426", "url": "https://it.wikipedia.org/wiki?curid=1654367", "title": "Arco partico", "text": ""}
{"id": "1654380", "revid": "44735", "url": "https://it.wikipedia.org/wiki?curid=1654380", "title": "Francesco Tricarico", "text": ""}
{"id": "1654382", "revid": "287204", "url": "https://it.wikipedia.org/wiki?curid=1654382", "title": "Sonata per pianoforte n. 28 (Beethoven)", "text": "La sonata per pianoforte n. 28 di Beethoven venne composta principalmente nel corso del 1816 (tuttavia i primi abbozzi risalgono all'estate 1815, periodo in cui il compositore lavorava all'op.102) e fu terminata nel novembre dello stesso anno. \u00c8 dedicata alla baronessa Dorothea von Ertmann, una delle sue allieve preferite nonch\u00e9 pianista di grande talento.\nIn origine anche l\"'Op. 101\" \u2014 come la successiva \"Op. 106\" \u2014 avrebbe dovuto portare il titolo \"Hammerklavier\", denominazione poi lasciata solo per la celebre sonata in Si bemolle maggiore.\nStruttura.\nLa sonata n. 28 \u00e8 strutturata in 4 movimenti, i cui titoli sono stati scritti da Beethoven in tedesco, come nel caso della precedente sonata in Mi minore, \"Op. 90\".\nSecondo Richard Wagner il tema su cui \u00e8 basato il primo movimento costituiva un modello ideale di \"melodia infinita\".\nIl \"Vivace alla Marcia\" rompe il clima sereno che ha dominato nella sonata fino a quel momento; tuttavia al suo interno troviamo un \"trio\" sviluppato in forma di canone dal sapore decisamente opposto, a tratti riflessivo.\nIl terzo movimento - estremamente conciso - riprende la melodia iniziale per alcune battute ma viene subito interrotta da una pausa, creando un'atmosfera di attesa. Segue una ripetizione dell'inciso finale appena esposto, sempre pi\u00f9 acuto e rapido; una scala discendente (\"Presto\") conduce a una serie di trilli, sfociando cos\u00ec nel contrappuntistico \"Allegro\" finale.\nAnalisi del Primo movimento.\nIl Primo movimento della sonata ha come metro sei ottavi nella tonalit\u00e0 di base di la maggiore. L'indicazione agogica (o tempo) indicata \u00e8 \"\u201cAllegretto, ma non troppo\u201d\". In realt\u00e0 Beethoven, influenzato dalle nuove idee di \"purificazione della lingua germanica\", scrive l'indicazione del tempo in lingua tedesca: \"Etwas lebhaft, und mit der innigsten Empfindung\"; che tradotta in italiano significa: \"Un poco animato e con il pi\u00f9 intimo sentimento\". Senz'altro un'indicazione molto pi\u00f9 esplicita della classica e consueta dicitura originale in lingua italiana. La struttura formale \u00e8 quella della forma-sonata con le tre parti: Esposizione - Sviluppo - Ripresa con Coda finale. Alcuni commentatori, in riferimento alla struttura formale, propongono pi\u00f9 semplicemente una forma tripartita senza riferimenti alla forma-sonata. Non si pu\u00f2 comunque negare l'impronta pi\u00f9 lirica che drammatica, tipica quest'ultima della forma-sonata, di questo primo tempo dove le due idee (primo e secondo tema) \"sono cos\u00ec connaturate che \u00e8 impossibile scinderle\". Non pi\u00f9 una contrapposizione tra i vari temi bens\u00ec \"un dialogo, una frase che risponde ad un'altra, oppure una unica voce che ripete qualcosa con un'inflessione leggermente diversa\". Se manteniamo l'idea della classica \"forma-sonata\", in questa sonata, tale forma va vista come una logica ed evoluta derivazione: \"prima parte (esposizione)\", dove i vari temi sono connaturati, strettamente derivati uno dall'altro; \"seconda parte (sviluppo)\", privo di virtuosismo sia esecutivo che compositivo, teso a raggiungere la massima sensibilit\u00e0 espressiva musicale; \"terza parte (ripresa/finale)\" che riprendendo lo spirito iniziale chiude la composizione dando la sensazione di un ulteriore sviluppo.\nEsposizione.\nLEsposizione occupa le prime 35 misure, in esse si individua il primo tema, un secondo gruppo tematico e una codetta. Il tema principale \u00e8 sviluppato su tre semifrasi da misura 1 a misura 6: una prima semifrase ascendente (misure 1 - 2); una seconda semifrase in discendente (misure 3 - 4); e la ripetizione della prima semifrase (misure 5 - 6). Si nota subito il carattere discorsivo di questo tema, sembra \"di cogliere un avvenimento musicale gi\u00e0 in corso\" e la terza frase sembra proprio ripetere la prima \"con un'inflessione leggermente diversa\". Da un punto di vista armonico il tema non inizia alla tonica (la maggiore) ma alla dominante: la prima semifrase inizia e termina in mi maggiore (da notare anche il basso \"fermo\" sul mi sia nella prima che nell'ultima semifrase). Un'altra ambiguit\u00e0 armonica \u00e8 data dalla presenza della tonalit\u00e0 relativa minore (fa diesis minore): si trova sia all'inizio della seconda semifrase che alla conclusione del tema principale. [batt. 1-6]\nUna codetta di due misure (battute 7 - 8) introduce direttamente il secondo gruppo tematico. In questo movimento il secondo tema non \u00e8 ben definito; in effetti dal primo tema si sviluppa una \"ininterrotta linea melodica\" fino alla codetta dell'esposizione e i vari temi secondari \"posseggono un'identit\u00e0 semindipendente\". Secondo i vari commentatori il secondo tema potrebbe iniziare a misura 9, oppure a misura 12, oppure a misura 16 o anche a misura 23.[batt. 9-25]\nVolendo individuare precisamente il secondo tema, la melodia a battuta 16 sembra la pi\u00f9 \"aderente a tutta la linea melodica precedente\", infatti \u00e8 \"tenera senza sentimentalismi ... carezzevole senza sensualit\u00e0 ... interroga senza attendere risposta\"; mentre in realt\u00e0 l'ultimo motivo (quello a misura 23) \u00e8 pi\u00f9 che altro una cadenza per introdurre le ultime otto misure conclusive (codetta dell'esposizione) caratterizzate da accordi sincopati sul terzo e sul sesto tempo di 6/8 (le figure sincopate sono tipiche dello stile del terzo periodo beethoveniano) gi\u00e0 presenti a battuta 23, e per questo il tema conclusivo si distacca dal fluire discorsivo precedente. L'accordo di dominante (mi maggiore) in chiusura di questo tema, conferma definitivamente la tonalit\u00e0 d'impianto (la maggiore). [batt. 23-34]\nSviluppo.\nLo Sviluppo \u00e8 racchiuso in una ventina di misure (da misura 35 a misura 54) e si presenta \"ricco di misteriose e indefinibili risonanze romantiche\". Da un punto di vista formale lo sviluppo inizia riprendendo il tema principale (al basso) mentre la mano destra prosegue con le figure sincopate della coda dell'esposizione. Questa figurazione presentata due volte, la prima (a misura 35) nell'ambito della dominante (mi maggiore), la seconda volta un semitono sopra, consegue in una mirabile espressione lirica (Alfredo Casella nella sua revisione critica dell'opera a questo punto sulla partitura aggiunge: \"ridestandosi\"). Da un punto di vista armonico la tonalit\u00e0 relativa minore (fa diesis minore), che normalmente giunge verso la fine dello sviluppo, qui compare prima a battuta 40. In effetti l'innalzamento di un semitono a misura 38 serve per impostare l'accordo di do diesis maggiore settima/quinta diminuita, dominante della tonalit\u00e0 relativa minore. [batt. 35-42]\nIl ritmo sincopato che domina per tre quarti lo sviluppo raggiunge la massima espressivit\u00e0 a misura 48 quando le note legate vengono sostituite con degli \"sforzando\" sui tempi deboli. Segue una fase modulante (necessaria per il rientro della tonalit\u00e0 di base): a misura 52 il ritmo si ferma su una corona su un accordo di sol diesis maggiore settima, \"visto\" come un accordo di settima di dominante di do diesis minore, ossia il quinto grado (sol #) del terzo grado (do #) che viene raggiunto una misura dopo. \"A questo punto la dominante principale, il mi maggiore, \u00e8 solamente a un passo\".\nRipresa.\nIl ritorno (Ripresa - da misura 55) al tema principale (e quindi alla tonalit\u00e0 d'impianto) avviene passando attraverso la tonica minore (la minore). Rispetto all'esposizione la melodia \u00e8 suonata una ottava sopra, mentre il basso dialoga in modo antifonale disegnando una linea melodica che dal mi basso sale fino al mi centrale (battute 56 -58). Il vero ritorno del tema si ha a misura 58 nella tonalit\u00e0 di base (la maggiore) ma sempre una ottava sopra. In realt\u00e0 si tratta di una ricapitolazione abbreviata in quanto mancano le battute dalla terza alla settima misura e si passa quindi direttamente alla codetta del tema.\nLa riesposizione dell'area dei temi secondari \u00e8 regolare (senza abbreviazioni) ed \u00e8 fatta una quarta sopra per rispettare la regola secondo la quale nella ripresa tutti i temi devono rientrare nella tonica. La codetta (misure 72 -76) dell'area dei secondi temi, esposta alla tonica (nell'esposizione era alla dominante), prepara la coda finale. Come nell'esposizione, questa inizia con una serie di accordi sincopati \"portati ad un culmine fortissimo con una scrittura densa di accordi di nona\" ai quali segue il ritorno della pi\u00f9 pacata modalit\u00e0 lirica (episodio conclusivo). Otto misure prima della fine una cadenza dominate-tonica su accordi sincopati prepara un lungo ritardando di cinque misure che porta le due mani dal centro della tastiera ai suoi estremi.\nAnalisi del Secondo movimento.\nIl Secondo movimento della sonata ha come metro quattro quarti nella tonalit\u00e0 di base di fa maggiore. L'indicazione agogica (o tempo) indicata \u00e8 \"\u201cVivace alla Marcia\u201d\". La struttura formale \u00e8 quella ternaria di una \"marcia con trio\".\nMarcia.\nIl cambio di tonalit\u00e0 tra il primo e il secondo movimento (da la maggiore a fa maggiore - tonalit\u00e0 sul sesto grado abbassato) \u00e8 abbastanza tipico in Beethoven e \"denota sempre un drammatico mutamento di stati d'animo\" accentuato ancor di pi\u00f9 dal contrasto ritmico tra i due movimenti: il fluttuante 6/8 e quello guerriero ed eroico della marcia. Il tema della marcia si presenta su otto misure ripetute: la prima volta dalla tonica (fa maggiore) alla tonica (passando per la dominante - do maggiore settima); la seconda volta dalla tonica alla dominante (do maggiore). [batt. 1-10]\nSeguono tre battute di chiusura (codetta del tema) che ripropongono alla tonica la cadenza sulla dominante (di misura 10). L'ultima di queste tre misure (battuta 13) si chiude su un la (terzo grado) non armonizzato. Il la \u00e8 la dominante del relativo minore di fa maggiore: re minore; ed \u00e8 in questo ambiente armonico che si muove lo sviluppo della marcia per raggiungere a misura 27 la tonica minore (fa minore); \"procedimento standard per preparare in maniera consueta il ritorno del primo periodo nella tonica maggiore\". Lo sviluppo della marcia \u00e8 impostato su procedimenti imitativi come il canone a due voci nella parte iniziale.. [batt. 14-16]\nAl raggiungimento della tonica minore s'interrompe anche il ritmo: manca l'attacco sul primo tempo della battuta. La nuova tonalit\u00e0 viene confermata anche alle battute 30 e 31 alle quali fa seguito un'elaborazione pi\u00f9 cantabile del tema della marcia su un pedale di re bemolle basso (da misura 32 a misura 35). Questa nota era gi\u00e0 apparsa a misura 27 in una legatura alla battuta seguente. [batt. 27-32]\nQuesto episodio sfocia in una dominante (do) tenuta al basso (da misura 36) che prepara il ritorno della tonica (fa maggiore). [batt. 34-38]\nLa Ripresa (a misura 42) \u00e8 ancora nell'armonia della dominante, ma dopo 4 misure, alla fine dello stretto contrappuntistico a tre voci, finalmente appare la tonica (fa maggiore) con un atteggiamento musicale tipico di Beethoven: un improvviso \"piano dolce\" dopo un \"fortissimo\". \u00c8 in questa ripresa del tema della marcia che appare maggiormente lo spirito contrappuntistico di questo secondo tempo; ma anche i contrasti, infatti \u00e8 ancora tipico di Beethoven \"far seguire immediatamente ad un [passaggio] stretto ferreo ed asciutto un passaggio scherzoso\" dove le mani s'incrociano raggiungendo le regioni estreme della tastiera. [batt. 42-46]\nQuesta ripresa non \u00e8 simmetrica all'esposizione: utilizza comunque vari motivi collegati al tema principale che funzionano come cadenze. La marcia \u00e8 chiusa da una cadenza perfetta (o autentica): dominante - tonica (misura 57).\nTrio.\nIl Trio seguente \u00e8 una pagina rigorosamente canonica armonizzata nella tonalit\u00e0 di si bemolle maggiore (tonica provvisoria del trio). Questo trio \"\u00e8 una delle pi\u00f9 straordinarie dimostrazioni di come si possa ottenere, da combinazioni contrappuntistiche e motivi che chiunque altro avrebbe considerato intellettualmente goffi, una musica piena di grazia e delicatezza\". Le prime dieci misure (ritornellate) espongono il tema del canone che \"parte\" sulla dominante (fa - la tonica [si bemolle] si presenta nella seconda battuta del tema).[batt. 60-65]\nDalla battuta 70 il tema del canone viene sviluppato utilizzando un inciso (\"inciso del canone\") apparso a misura 63. A misura 89 ricompare il tema del canone (ripresa - o stretta finale) ma circoscritto alle sole prime due misure. In realt\u00e0 questa ripresa \u00e8 una preparazione al ritorno della tonalit\u00e0 di base (fa maggiore) della marcia iniziale: inizialmente il canone si presenta in si bemolle (tonica del trio), quindi (battuta seguente) modula sul mi minore quinta diminuita, quest'ultimo accordo introduce la settima di dominante (do maggiore settima) della tonalit\u00e0 di base del movimento (fa maggiore). A questo punto un lungo pedale di dominante (do per dieci misure) insieme ad un progressivo aumento dell'eccitazione ritmica ci riporta alla marcia iniziale la cui parte ritmica \u00e8 gi\u00e0 presente nelle ultime 4 battute del trio. Il trio si conclude (a misura 99) con una cadenza perfetta: do maggiore settima - fa maggiore (siamo rientrati decisamente nella tonalit\u00e0 della marcia). [batt. 89-94]\nIl movimento si conclude con la ripetizione abbreviata (senza ritornelli) della marcia.\nAnalisi del Terzo movimento.\nIl Terzo movimento della sonata ha come metro due quarti nella tonalit\u00e0 di base di la minore. L'indicazione agogica (o tempo) indicata \u00e8 \"\u201cAdagio, ma non troppo, con affetto\u201d\". La struttura formale \u00e8 binaria: tema e sviluppo; in realt\u00e0 questo \"non \u00e8 un movimento a s\u00e9, ma una breve introduzione al finale\". \nLe prime otto misure presentano il tema (esposizione) di questo breve adagio di 20 battute in tutto. La melodia inizia con un accordo di settima di dominante di la minore (mi maggiore settima) e un breve inciso (seconda parte della prima misura), che verr\u00e0 utilizzato largamente nello sviluppo, e si chiude con una cadenza sulla tonalit\u00e0 relativa maggiore (do maggiore). Il tema ha un carattere sinfonico determinato anche dall'ascesa, tipicamente sinfonica, delle armonie alla quinta e settima misura. [batt. 1-8]\nNello sviluppo (da misura 9) l'inciso della seconda parte della prima misura del tema acquista \"nelle vibrazioni sonore che si riprendono per ottava, una romantica indeterminatezza\". L'armonia \u00e8 quella della tonalit\u00e0 relativa maggiore (do maggiore) e l'inciso, sviluppato in imitazione tra le due mani, si presenta ora ostinatamente sul quinto grado (sol) della nuova tonalit\u00e0 (analogamente nell'esposizione l'inciso si presenta sulla nota mi - quinto grado di la minore). [batt. 9-13]\nQuesta fase statica (misure 9 - 13) si sblocca nelle tre progressioni seguenti (misure 14 - 16) con una serie di settime diminuite che \"\"suggeriscono la conoscenza della \"Fantasia cromatica e fuga\" di Johann Sebastian Bach\"\". [batt. 14-16]\nUn cadenza conclusiva (su un libero arpeggio di mi maggiore), preceduta da una breve coda su un pedale di mi, ci riporta al primo movimento sia armonicamente che tematicamente.\nAnalisi del Quarto movimento.\nIl Quarto movimento della sonata ha come metro sei ottavi trasformato subito in due quarti nella tonalit\u00e0 di base di la maggiore. L'indicazione agogica (o tempo) indicata \u00e8 \"\u201cTempo del primo pezzo\u201d\". La struttura formale \u00e8 quella della forma-sonata. Lo sviluppo \u00e8 caratterizzato da una fuga.\nIntroduzione.\nLe prime 12 battute sono una introduzione basata sulle prime quattro misure del primo movimento (misure 1 - 4). Le misure da 5 a 7 riprendono in accelerazione e progressione ascendente la terzina finale di crome (\"inciso della terzina\") della misura 4 fino ad un accordo di settima di dominante (mi maggiore settima a misura 8). Quindi una scala discendente di biscrome si trasforma in una serie di trilli sostenuti da una serie di accordi sempre sulla settima di dominante di la maggiore (tonalit\u00e0 di base). L'ultimo trillo sulla dominante (nota mi) introduce finalmente il tema del quarto movimento.[batt. 1-8]\nQuesto richiamo ai temi del primo movimento \"fa pensare alla concezione organica e di natura poemica della sonata\". Inoltre, questo procedimento, rapsodico e apparentemente per tentativi, diviene quasi una costante nelle ultime composizioni di Beethoven. Da notare ancora come il Compositore soffermandosi sull'inciso della terzina ne consideri i potenziali sviluppi: nelle misure da 4 a 7 si presenta continuamente con una terza discendente ora maggiore ora minore; quasi un interrogativo la cui risposta sar\u00e0 il fugato che viene.\nEsposizione.\nLesposizione a misura 13 presenta subito il tema del movimento nelle classiche 8 misure. Sia la natura del tema che il modo come viene esposto evidenzia immediatamente il suo carattere fugato. Nella prima esposizione (a battuta 21 ci sar\u00e0 una seconda esposizione) l'imitazione si presenta alla mano sinistra. Il tema \u00e8 caratterizzato da un \"risoluto\" motto di due battute ripetute e, per le rimanenti altre quattro misure, da un rapido passaggio con un accompagnamento sincopato concluso con una modulazione alla dominante (mi maggiore) passando per la dominante di dominante (si maggiore settima). [batt. 13-20]\nA misura 21 inizia la seconda esposizione o controesposizione con l'inversione delle mani (l'imitazione ora \u00e8 alla mano destra) con un contrappunto doppio all'ottava con l'armonia della dominante. Riesposto il tema, a misura 28 una codetta pi\u00f9 melodica (un tema rustico di Jodler su un pedale di dominante) chiude l'esposizione dei primi temi con l'ultima ripresa del tema principale (misure 37 - 40). Segue una fase di transizione o Ponte modulante. Una serie di quartina di semicrome in imitazione conduce ad una idea secondaria semplice ed espressiva (da misura 45) che ha la funzione di chiudere la zona assegnata alla tonica. Il passaggio alla dominante avviene semplicemente nelle ultime quattro battute di questa fase sulla settima della dominante della dominante (si settima maggiore).[batt. 45-60]\nIl secondo gruppo tematico \u00e8 composto da tre temi. (1) Una semplice linea melodica in imitazionee e senza accompagnamento derivata dal tema d'apertura, (2) il secondo \u00e8 un ampliamento cantabile, quasi danzante del tema della fuga e (3) il terzo \u00e8 una cadenza in \"staccato\" che alla fine modula alla dominante (mi) passando per la settima di dominante di dominante (si maggiore settima).[batt. 61-93]\nSviluppo.\nPoche battute d'introduzione (misure 95 - 103) preparano la fuga che occupa interamente lo sviluppo di questo tempo. La fuga inizia nel modo minore, mentre l'esposizione termina in mi maggiore; \u00e8 quindi compito dell'introduzione modulare dal modo maggiore a quello minore: ci\u00f2 viene fatto da un arpeggio (misura 102) sulla tonica minore (la minore) preceduto da un accordo sulla tonica maggiore.\n\u00c8 la prima volta che Beethoven introduce in un tempo di sonata per pianoforte una fuga. Lo scopo \u00e8 quello di valorizzare al massimo l'espressivit\u00e0 del tema. Qui Beethoven dimostra chiaramente come la sua opera abbia abbattuto qualunque barriera di divisione tra le varie forme espressive: \"per lui ogni mezzo pu\u00f2 essere necessario ai fini del suo pensiero\".\nLa fuga \u00e8 a quattro voci e le varie entrate del tema non seguono lo schema tonale classico (tonica - dominante) bens\u00ec: prima entrata, la minore (tonica della fuga) - seconda entrata, do maggiore (tonalit\u00e0 relativa maggiore) - terza entrata, re minore (sottodominante) - quarta entrata, la minore (tonica)[batt. 102-127]\nIl controsoggetto \u00e8 realizzato con l'inversione della quartina di semicrome (seconda battuta del tema della fuga).[batt. 111-114]\nAlla fine di un primo \"divertimento\" (basato sulla parte finale della fuga) il tema \u00e8 presentato brevemente in rivolto (battuta 149 e seguenti). Nella \"stretta finale\" (da misura 190) il tema acquista una espressivit\u00e0 sempre pi\u00f9 grandiosa fino alla cadenza conclusiva dello sviluppo.\nRipresa e Coda finale.\nCon la ripresa (misura 213) ritorna il tema principale, immutato rispetto all'esposizione. Nella seconda esposizione del tema principale (misura 221e seguenti), alla dominante, l'indicazione \"dolce un poco espressivo\" contrasta con l'esibizione precedente di violenza della fuga; evidentemente Beethoven ha voluto in questo modo equilibrare la dinamica del movimento prima che diventi troppo monotona. Un'altra modifica nella riesposizione del primo gruppo di temi \u00e8 la trasposizione alla sottodominante (re maggiore) del Ponte modulante a misura 243. Il gruppo dei temi secondari rimane immutato da un punto di vista tonale.\nLa coda finale riprende l'inciso dell'ultima battuta della ripresa (misura 282) e lo ripropone al basso per quattro volte fino ad un misterioso accordo di la maggiore settima che in realt\u00e0 va inteso come dominante della sottodominante. Infatti riappaiono subito le prime due note della fuga trasposte in re maggiore. A queste fa seguito la ripresa della fuga in re minore che in realt\u00e0 dopo otto misure (battuta 396) termina per dare spazio al tema di Jodler (la codetta a misura 28 dell'esposizione). Un sommesso trillo al basso (misura 328), simile al rullo di un tamburo, sul quale risuona una nuova variante del tema conduce alle ultime tre battute di accordi in fortissimo sulla tonica e suoi rivolti."}
{"id": "1654386", "revid": "287204", "url": "https://it.wikipedia.org/wiki?curid=1654386", "title": "Leptopodomorpha", "text": "I Leptopodomorfi (Leptopodomorpha) sono un raggruppamento sistematico di piccoli Insetti dell'Ordine dei Rincoti (Sottordine Heteroptera).\nSistematica.\nL'infraordine comprende due sottofamiglie:"}
{"id": "1654387", "revid": "767487", "url": "https://it.wikipedia.org/wiki?curid=1654387", "title": "At Budokan", "text": "At Budokan \u00e8 il primo album live della rock band Cheap Trick, pubblicato nel 1979 ma registrato tra il 28 e il 30 aprile 1978. L'album viene registrato in Giappone (nella famosa Budokan Arena) dove la popolarit\u00e0 della band era massima, e la buona riuscita del disco proietta i quattro verso il successo mondiale.\nSuccessivamente, nel 1994 viene pubblicato Budokan II, disco che contiene canzoni non pubblicate nel disco originale, e nel 1998 viene pubblicato The Complete Concert, che invece contiene l'intero concerto.\nVersione rimasterizzata del 1998.\nNel 1998, in occasione del ventesimo anniversario del concerto, viene pubblicata una nuova versione rimasterizzata e ampliata dello stesso concerto, dal titolo The Complete Concert:"}
{"id": "1654389", "revid": "73843", "url": "https://it.wikipedia.org/wiki?curid=1654389", "title": "Tricarico (disambigua)", "text": ""}
{"id": "1654392", "revid": "72811", "url": "https://it.wikipedia.org/wiki?curid=1654392", "title": "Pani Poni Dash!", "text": ""}
{"id": "1654394", "revid": "287204", "url": "https://it.wikipedia.org/wiki?curid=1654394", "title": "Encanto (S\u00e9rgio Mendes)", "text": "Encanto \u00e8 un album del 2008 di S\u00e9rgio Mendes.\nDescrizione.\nL'album \u00e8 stato pubblicato in Italia e nel resto dell'Europa il 5 marzo 2008 mentre negli Stati Uniti \u00e8 stato pubblicato il 10 giugno dello stesso anno.\nIl primo singolo \u00e8 \"The Look of Love\", in collaborazione con Fergie.\nIn quest'album Mendes si ispira alle sonorit\u00e0 brasiliane ed anche a \"Encanto\", come \"Timeless\", partecipano artisti come Will.i.am, Fergie, Natalie Cole, Juanes e Jovanotti."}
{"id": "1654397", "revid": "123751755", "url": "https://it.wikipedia.org/wiki?curid=1654397", "title": "Necropoli dell'Esquilino", "text": "La necropoli dell'Esquilino \u00e8 la principale e pi\u00f9 estesa necropoli protostorica di Roma. Si trovava a cavaliere delle antiche Mura serviane, occupando principalmente la zona di piazza San Martino ai Monti, la dorsale di via dello Statuto, l'area di piazza Vittorio Emanuele II (in particolare presso la chiesa di sant'Eusebio) e dell'arco di San Vito (\"Porta Esquilina\").\nStoria.\nL'inizio della sua frequentazione corrisponde alla cessazione d'uso della necropoli del Foro, abbandonata a partire dalla seconda met\u00e0 dell'VIII secolo a.C. (con l'eccezione delle tombe d'infanti, i \"suggrundaria\", attestate fino alla fine del VII secolo a.C.) e testimonia l'allargamento della citt\u00e0 in direzione della Velia e del Foro.\nLa necropoli si caratterizza per la presenza di corredi pi\u00f9 ricchi e forniti di armi, tipici di una classe aristocratico-guerriera nata sul modello gi\u00e0 attestato per altre zone del litorale tirrenico, come l'Etruria e la Campania.\nVi si trovano sepolture della fase IIB e, pi\u00f9 tipicamente, del III periodo della cultura laziale, caratterizzate da corredi con vasi dalle forme pi\u00f9 compresse (invece che globulari), con anse a doppio foro (bifore), pi\u00f9 allungate verso l'alto e munite di decorazioni con costolature invece che a graffito o a stampo.\nLa necropoli fu utilizzata fino alla seconda met\u00e0 del I secolo a.C. e si concluse con la bonifica del sito tra il 42 ed il 38 a.C. (probabilmente un colossale interro) da parte di Gaio Cilnio Mecenate (68 a.C.-8 a.C.), amico e consigliere di Augusto (27 a.C.-14 d.C.), che vi costru\u00ec una villa suburbana (\"Horti Maecenatis\").\nScoperta, studi e fasi cronologiche del sepolcreto.\nLa scoperta del sepolcreto, il pi\u00f9 esteso fra quelli rinvenuti in Roma, va collegata con l'indiscriminato fervore urbanistico-edilizio che interess\u00f2 la citt\u00e0 negli anni immediatamente successivi al 1870 ed alla proclamazione di Roma Capitale.\nGli sterri necessari per realizzare la rete viaria del nuovo quartiere Esquilino portarono alla luce numerose sepolture protostoriche, che apparvero addensate principalmente lungo la dorsale del tracciato di via Giovanni Lanza e nell'area dell'attuale piazza Vittorio Emanuele II.\nLa date d'inizio e termine dei lavori di escavazione non sono conosciute e lo stesso genere d'incertezza ammanta un po' tutte le notizie che abbiamo dei ritrovamenti. L'individuazione delle tombe ed il recupero dei corredi furono fatti inizialmente con una certa cura da parte degli ispettori incaricati dalla Commissione Archeologica Comunale; successivamente buona parte dei corredi non inventariati che si andavano man mano stipando nei magazzini della Commissione fu trafugata ed in parte rimescolata e confusa nel corso del trasporto presso l'Antiquarium comunale del Celio (Orto Botanico), al punto che oggi non conosciamo, per le tombe rinvenute prima del 1884, la loro esatta provenienza.\nDal 4 maggio 1882 in poi si procedette con maggior rigore grazie al contributo di Michele Stefano de Rossi e dei suoi collaboratori, che inventariarono tutti i corredi prima di immagazzinarli. Purtroppo i cartellini utilizzati per l'inventario e collocati fra gli oggetti risultano oggi, tranne quattro o cinque casi, tutti illeggibili ed a nulla servono i rapporti di scavo degli ispettori cui essi erano collegati. Oggi \u00e8 pertanto impossibile procedere ad una esatta ricostruzione dei corredi. A ci\u00f2 si aggiunga pure che del sepolcreto esquilino non \u00e8 rimasta neppure una pianta con l'esatto posizionamento topografico delle sepolture rinvenute anche dopo il 1882, se si eccettua quanto confluito nella preziosissima \"Forma Urbis Romae\" del Lanciani (tavv. 23 e 24) e nelle piante ricostruite a posteriori da Giovanni Pinza.\nCertamente l'archeologia ha perso, con la \"d\u00e9b\u00e2cle\" del sepolcreto dell'Esquilino, l'occasione irripetibile di gettare luce su uno spaccato larghissimo della vita di Roma protostorica, arcaica e mediorepubblicana.\nI limiti topografici della necropoli non sono ben chiari: le indagini non furono portate avanti in maniera sistematica e finalizzata alla ricerca dei confini del sepolcreto, bens\u00ec avvennero casualmente. Certo \u00e8 che soltanto una piccola parte della necropoli risult\u00f2 esplorata.\nLe tombe, assenti nei terreni adiacenti a Palazzo Brancaccio su via Merulana (sud, sud-ovest), cominciarono ad apparire verso nord, nord-est, per farsi numerosissime presso via dello Statuto (San Martino ai Monti) e, come detto in precedenza, via Lanza. Molto numerose si rinvennero anche nella zona della valletta di piazza Vittorio Emanuele II, vicino alle chiese di sant'Eusebio e di san Giuliano, tra via Napoleone III, Carlo Alberto e via dello Statuto, mentre scarse risultarono nella valle di via Labicana.\nAlcuni saggi di scavo furono eseguiti nel 1931 da Antonio Maria Colini nelle vicinanze di piazza Vittorio Emanuele II e di via dello Statuto. Purtroppo agli scarni resoconti del Colini non fu associata una adeguata documentazione a livello di sezione stratigrafica dei saggi.\nGli studi hanno accertato l'ampia estensione cronologica del sepolcreto, la cui frequentazione si conclude con l'intervento di Mecenate, che rende edificabile la zona malsana nota come \"Campus esquilinus\", e vi impianta la sua estesa e lussuosa villa suburbana, evento celebrato efficacemente dal poeta Orazio con l'espressione \"nunc licet Exquilis habitare salubris\" (\"ora si pu\u00f2 dimorare sull'Esquilino reso salubre\").\nLe tombe pi\u00f9 antiche scoperte nel sepolcreto dell'Esquilino (fasi IIB, III della cultura laziale) erano a fossa ricoperta con scheggioni irregolari di cappellaccio, talvolta disposti a mo' di pseudocopertura; in esse erano deposti il defunto ed il suo corredo costituito da armi nei corredi maschili, da fibule, pendagli bronzei, collane in pasta vitrea ed ambra in quelli femminili.\nLe tombe della fase IIB sono caratterizzate dal rito inumatorio e dalla presenza nei corredi di nuove forme vascolari e della fibula ad arco ingrossato; in generale tali sepolture risentono della notevole influenza in ambito laziale della cultura delle tombe a fossa (\"Fossakultur\"), con particolare riferimento all'area di Cuma.\nLa fase successiva - fase III del ferro laziale (seconda met\u00e0 VIII secolo a.C.) - risulta, invece, caratterizzata dall'intenso apporto dato dalla cultura villanoviana e dalla colonizzazione magnogreca. In particolare all'influsso villanoviano va ascritta sia la comparsa di nuovi tipi di fibule (ad arco serpeggiante e a sanguisuga), sia la presenza di bronzi sbalzati anche se, in verit\u00e0, si \u00e8 incerti se ritenerli imitazioni locali o vere e proprie importazioni.\nAll'influenza culturale della colonizzazione magnogreca dell'Italia meridionale si debbono, invece, i primi vasi di argilla figulina, i quali mostrano, pur presentando forme vascolari tipicamente laziali, decorazioni che li hanno fatti riferire all'area dell'influenza dei commerci euboico-cicladici (E. La Rocca). La presenza di armi nei corredi di questo periodo (oltre allo scudo ed all'elmo \u00e8 attestato anche il carro) sembrerebbe indicare la tendenza ad una certa differenziazione sociale dovuta alle trasformazioni economiche avutesi nel passaggio da una economia esclusivamente pastorale ad un'altra (agricolo-pastorale-mercantile) pi\u00f9 articolata e dinamica.\nIl IV periodo della cultura laziale, che abbraccia l'intero arco del VII secolo a.C. ed i primi decenni del VI, \u00e8 caratterizzato dalle tombe a fossa con loculo, dai primi sepolcri a camera ipogea e dall'affermarsi della cultura orientalizzante. Esso \u00e8 per\u00f2 testimoniato nel sepolcreto esquilino da pochi ed incompleti corredi, spesso di dubbia associazione. Tuttavia il panorama culturale di questo periodo \u00e8, al di l\u00e0 delle testimonianze provenienti dalla necropoli esquilina, ben noto presso i coevi centri etruschi e laziali; l'orientalizzante antico e medio coprono all'incirca il primo settantennio del VII secolo (700-630 a.C.) e sono caratterizzati dall'apparire e dal diffondersi della ceramica del protocorinzio antico, medio, tardo e dalle sue imitazioni cui si accompagna la prima comparsa dei vasi di bucchero, forse solo in parte importati dall'area etrusca. Notevole dal punto di vista socio-economico deve ritenersi la presenza, seppur limitata a sporadici ritrovamenti, di vasi greci d'importazione riferibili al protocorinzio medio e tardo. Essi testimoniano l'importante livello culturale raggiunto da Roma in questo periodo (orientalizzante medio) e l'importanza del guado del Tevere per gli scambi commerciali fra l'Etruria e le colonie greche dell'Italia meridionale. \u00c8 da sottolineare, in questo periodo, il ruolo di Roma quale punto di convergenza commerciale ottimale, posta come era in posizione di passaggio obbligato sul guado del Tevere, considerato che le merci si diffondevano sia con il piccolo cabotaggio fluviale, sia attraverso le vie di comunicazione interne (Roma si trovava in un punto strategico per entrambe).\nNel periodo orientalizzante recente (fine VII - inizi VI secolo a.C.), che coincide con il definitivo affermarsi in senso urbano della citt\u00e0, si assiste al massiccio diffondersi della ceramica di bucchero che sostituisce quasi completamente, se si eccettuano alcune fra le forme pi\u00f9 rozze, la produzione di ceramica d\u2019impasto.\nIn questo periodo Roma presenta un panorama culturale del tutto analogo a quello dei grandi centri etruschi coevi (Veio, Acquarossa, ecc.).\nLe testimonianze archeologiche della transizione al periodo arcaico (VI-V secolo a.C.) e \"monumentale\" non vanno affatto ricercate nel sepolcreto esquilino (e neanche in quello del Foro, ormai da tempo abbandonato), bens\u00ec, in contesto ormai urbano, all'interno delle aree adibite ai culti (Sant'Omobono al Foro Boario) o ad abitazione.\nTuttavia il lunghissimo utilizzo della necropoli continua, attraversando l'intera et\u00e0 mediorepubblicana e giungendo sino al primo periodo del regno di Augusto.\nDella necropoli arcaica e mediorepubblicana s'interessarono principalmente il Lanciani, il Pinza, il Dressel ed il Mariani.\nLe tombe principali ed i corredi.\nTomba 11.\nLa sepoltura fu trovata nel 1885 durante gli scavi per l'apertura di via Giovanni Lanza. Si tratta di una tomba a fossa, con rito inumatorio (non incineratorio come ritenne Pinza), ed \u00e8 una delle sepolture pi\u00f9 antiche della necropoli, databile al periodo IIB della cultura laziale (fine del IX - inizi VIII secolo a.C.).\nFra gli elementi datanti del corredo spicca la fibula ad arco ingrossato, caratteristica proprio della fase IIB di Roma, largamente diffusa in ambito campano, anzi probabilmente ispirata ai modelli della cultura delle tombe a fossa campane (\"Fossakultur\"). Tale tipologia di fibula verr\u00e0 soppiantata nel III periodo dalla fibula a sanguisuga, tipica della cultura villanoviana.\nAnche le tazze ad ansa bifora insellata e ad ansa bifora cornuta derivano da analoghi esemplari della cultura delle tombe a fossa di area campana e rappresentano l'elemento di novit\u00e0 nella necropoli esquilina rispetto alla pi\u00f9 antica necropoli del Foro, in cui le tazze presentano caratteristiche notevolmente diverse.\nTomba 51.\nTomba a fossa trovata nel 1885 su via Giovanni Lanza. Vi era deposto lo scheletro di un individuo di sesso femminile (come indicato dalla presenza di una collana in vaghi di pasta vitrea nel corredo), di cui si conservava solo parte del cranio. Gli oggetti posti a corredo, fra i quali l'anfora, la tazza ad ansa bifora cornuta e la fibula ad arco ingrossato, presentano somiglianze con quelli della tomba 11.\nTomba 63.\nTrovata nel 1887 in via Giovanni Lanza presso San Martino ai Monti, era del tipo a fossa rivestita rozzamente con blocchi di tufo del Palatino e con una pseudovolticella a copertura, anch'essa in blocchi di tufo. I resti ossei appartenevano ad un individuo di sesso femminile, come forse indica la presenza della fuseruola a corredo. Quest'ultimo mostra i segni dell'influsso della cultura villanoviana, in particolare l'orciolo biconico, strettamente dipendente dai cinerari villanoviani sebbene con alcune modifiche dovute all'ambiente della cultura delle tombe a fossa.\nTomba 33.\nTrovata nel 1885 in via Giovanni Lanza, presumibilmente a fossa, apparteneva ad un individuo di sesso maschile per la presenza di una punta di lancia posta a corredo. Quest'ultimo si distingue per la presenza di due ollette a rete che sembrano dipendere da forme analoghe di vasi in impasto tipici della fase Roma-Colli Albani I, sebbene presentino caratteristiche di minore antichit\u00e0 (presenza di quattro bugne sul corpo). \u00c8 databile alla fase IIB della cultura laziale.\nTomba 21.\nTomba a fossa scavata nel 1885 su via Giovanni Lanza. Si pu\u00f2 attribuire ad un individuo di sesso femminile per la presenza nel corredo di una collana di vaghi di vetro, ambra e cristallo e da una serie di cerchietti in bronzo. Una fibula, oggi perduta, pendeva da una catenella in bronzo posta assieme agli anelli presso la spalla sinistra della defunta.\nLe forme ceramiche del corredo (tazze ed orcioli) consentono di datare la tomba alla fase finale del periodo IIB della cultura laziale (secondo quarto dell'VIII secolo a.C.).\nTomba 31.\nTomba a fossa trovata nel 1885 in via Giovanni Lanza. Apparteneva presumibilmente ad un individuo di sesso maschile per la presenza di un frammento di scure in ferro all'interno del corredo. Quest'ultimo comprendeva due tazze tipiche della fase IIB della cultura laziale e due vasi in argilla figulina la cui decorazione \u00e8 ispirata a motivi greci del Geometrico Medio, precedenti alla met\u00e0 dell'VIII secolo a.C.\nTomba 14.\nTrovata nel 1885 su via Giovanni Lanza, presso Largo Brancaccio. \u00c8 del tipo a fossa, probabilmente appartenente ad un individuo di sesso maschile per la presenza del pettorale di bronzo posto nel corredo.\n\u00c8 ascrivibile alla fase III della cultura laziale.\nTomba 94.\nTrovata presso la chiesa di San Martino ai Monti, tra via Napoleone III e via Giovanni Lanza. \u00c8 del tipo a fossa con pareti in blocchi di tufo del Palatino, a forma di cista, con il defunto steso sul pavimento. Doveva appartenere ad un personaggio di sesso maschile dell'aristocrazia per la presenza nel corredo di armi da guerra, quali l'elmo, lo scudo ed il carro. \u00c8 databile al periodo III della cultura laziale.\nTomba 99.\nRinvenuta nel 1882 in una fossa rivestita di blocchi di tufo presso piazza Vittorio Emanuele II, \u00e8 esemplare della fase III della cultura laziale (met\u00e0 VIII - met\u00e0 VII secolo a.C.). Il corredo \u00e8 composto da tredici pezzi ceramici e metallici. Va rilevata la presenza singolare del fuso e della spada, il primo tipico delle sepolture femminili, la seconda di quelle maschili. Gli oggetti, in particolare le tazze ad collo cilindrico ed ansa crestata, i vasi con decorazione a solcature ed il fuso di bronzo, consentono di datare la tomba alla fase pi\u00f9 tarda del III periodo, pi\u00f9 precisamente all'ultimo venticinquennio dell'VIII secolo a.C.\nI reperti sono oggi conservati all'Antiquarium Forense di Roma.\nTomba 103.\nTrovata nel 1882 presso piazza Vittorio Emanuele II, era a fossa protetta da una volticella di tufi. Gli oggetti del corredo (vaghi di collana, pisside in lamina di bronzo sbalzato) indicano che doveva trattarsi di una sepoltura femminile. I bronzi sbalzati trovati all'interno della tomba sono tipici del III periodo della cultura laziale e risentono dell'influsso della cultura villanoviana al punto tale che possono addirittura essere ritenuti prodotti d'importazione. La tomba pu\u00f2 inquadrarsi nell'ultimo quarto dell'VIII secolo a.C.\nTomba 95.\nTomba a camera con falsa volta trovata nel 1882 tra via di San Vito e via dello Statuto. La camera, a pianta rettangolare, era costruita con blocchi squadrati e aggettanti e conteneva i resti di un solo inumato. Il corredo personale \u00e8 assente (forse non recuperato o trafugato). La tipologia tombale trova confronti in ambiente ceretano.\nTomba 127.\nScoperta nel 1881 durante gli scavi per un pilone di fondazione in piazza Manfredo Fanti, fu esplorata solo parzialmente. Gli oggetti recuperati erano contenuti in una sorta di loculo laterale costituito da quattro lastroni di peperino, forse realizzata sul fianco di una fossa.\nLa tomba si collocherebbe pertanto nell'ambito tipologico delle tombe a fossa con loculo, diffuse nel periodo orientalizzante antico e bene attestate nel \"Latium vetus\" e in area capenate-falisca. Gli elementi del corredo - non sempre attribuibili con certezza - consentono di fissarne la cronologia alla fine del VII secolo a.C.\nTomba 193.\nLa tomba, trovata nel 1888, \u00e8 costituita da una grande urna in peperino con coperchio a tetto e peducci angolari, imitante una cassa lignea nella lavorazione esterna; all'interno conteneva una ben pi\u00f9 preziosa urna marmorea, sempre con copertura a doppio spiovente munita di acroteri angolari e centrali. Quest'ultima conserva ancora tracce di decorazione policroma a \"kymation\" ionico (ovuli e lance incisi e dipinti in rosso ed in blu) e \"ad appliques\" posizionate sul bordo del tetto e sui timpani, come indica la presenza di piccoli fori.\nL'urna in marmo greco presenta confronti con esemplari trovati a Spina, in area etrusca, i quali consentono per analogia una datazione del pezzo alla fine del VI secolo a.C.\nLa tomba \u00e8 priva di corredo, come ampiamente attestato nelle sepolture del periodo arcaico (VI-V secolo a.C.) documentate nelle necropoli di tutto il \"Latium vetus\" (\"Ficana\", Castel di Decima, \"Crustumerium\"), nel rispetto di un vero e proprio costume funerario probabilmente sancito da una \"lex sumptuaria\" che poneva forti restrizioni all'introduzione di oggetti preziosi all'interno dei sepolcri.\nMa in questo caso la norma sembra astutamente elusa con l\"'escamotage\" del doppio contenitore e l'introduzione d'un prezioso cinerario in marmo d'importazione all'interno d'una cassa realizzata con materiale di facile reperibilit\u00e0 in area laziale.\nLa tomba \u00e8 conservata alla Centrale Montemartini.\nIl sepolcro Arieti.\nLa tomba Arieti, cos\u00ec chiamata dal nome dello scopritore, fu trovata a circa 35 m dalla tomba dei \"Fabii\". Presentava una decorazione interna costituita da affreschi raffiguranti scene di battaglia con personaggi in nudit\u00e0 eroica.\nAl momento della scoperta ne fu realizzato un acquerello su cui sono visibili alcuni littori con quadriga. Il vestito bianco con strisce rossa verticale dei littori \u00e8 il \"sagum\", che essi portavano in guerra. Il fatto che i fasci dei littori siano rivolti verso l'alto fa pensare ad una processione trionfale, piuttosto che a una processione funebre (in questo caso i fasci sarebbero rivolti verso il basso).\nLa datazione \u00e8 piuttosto controversa, tra III e il I secolo a.C. Ne \u00e8 stata proposta l'attribuzione ad Aulo Atilio Calatino, console nel 258 a.C. per la vicinanza con la tomba dei \"Fabii\", tradizionalmente ritenuta di Quinto Fabio Massimo Rulliano, di cui Calatino era nipote diretto.\nLa tomba dei \"Fabii\" o \"Fannii\".\nDalla necropoli proviene anche un frammento di affresco (oggi alla Centrale Montemartini), databile ad un periodo tra il 300 a.C. a il 280 a.C. circa, che costituisce una delle testimonianze pi\u00f9 antiche della pittura storica romana.\nL'affresco \u00e8 a fondo bianco, suddiviso in fasce sovrapposte: si conservano porzioni pi\u00f9 o meno significative di quattro di esse. La fascia superiore presenta solo poche tracce delle gambe di un personaggio, di proporzioni maggiori di quelle delle altre figure nei successivi registri.\nNella seconda fascia si scorgono a sinistra le mura di una citt\u00e0, poi due personaggi in piedi l'uno davanti all'altro; il primo ha abiti sannitici, elmo e scudo, mentre l'altro \u00e8 togato e dotato di lancia, con i resti dell'iscrizione e il nome. Forse si tratta di un rito feziale.\nIl terzo registro mostra parti di tre scene: la prima \u00e8 un combattimento, del quale si vede solo un personaggio, la seconda presenta due personaggi simili a quelli del registro superiore, che sembrano incontrarsi alla presenza, a destra, di altri tre personaggi che indossano la tunica; due iscrizioni, interpretate come [..]\"anio\"(s) \"St\"(ai) \"f\"(ilios) e \"Q. Fabio\"(s), recano i nomi dei due personaggi principali della scena.\nLa quarta ed ultima fascia mostra un duello tra un sannita e un romano.\nLa lettura delle scene \u00e8 controversa. L'interpretazione pi\u00f9 accreditata vi vede tre scene della seconda guerra sannitica, in particolare grazie al nome di Quinto Fabio Massimo Rulliano, tra i capi romani della guerra. Le scene rappresenterebbero quindi battaglie e momenti di tregua.\nLe pitture potrebbero essere una riproduzione di quelle che adornavano il tempio di \"Salus\" eseguite, secondo le fonti, da Fabio Pittore dopo la guerra sannitica nel 304 a.C. Forse l'intento di questa rappresentazione era la glorificazione della \"gens Fabia\".\nDa un punto di vista stilistico le pitture sono assimilabili a quelle di gusto narrativo tipicamente italico (con resti a \"Paestum\" e a Vulci), con composizione su pi\u00f9 registri, proporzioni gerarchiche, attenzione ai dettagli individuali e delle situazioni narrate, ricerca di contrasti cromatici. La tecnica poi \u00e8 affine al repertorio greco, soprattutto nelle parti minori tramite l'uso di \"macchie\"."}
{"id": "1654406", "revid": "36426", "url": "https://it.wikipedia.org/wiki?curid=1654406", "title": "Tomba degli Scipioni", "text": ""}
{"id": "1654408", "revid": "729019", "url": "https://it.wikipedia.org/wiki?curid=1654408", "title": "Gennaro Cantiello", "text": "Biografia.\nMentre prestava servizio presso il Centro Penitenziario di Alessandria il 9 maggio 1974 venne preso tra gli ostaggi, catturati dai detenuti in rivolta. Durante la rivolta, nonostante avesse le mani legate da filo di ferro e sotto tiro da parte dei rivoltosi, riusc\u00ec a mettere in salvo il medico del carcere, gravemente ferito. Dopo quest'atto, ritorn\u00f2 volontariamente nel carcere, per unirsi agli altri ostaggi nel tentativo di calmare gli animi (i reclusi in rivolta minacciavano l'uccisione di altri ostaggi se Cantiello non si fosse riconsegnato a loro), ma nell'epilogo della vicenda perse la vita assieme all'appuntato Sebastiano Gaeta."}
{"id": "1654415", "revid": "287204", "url": "https://it.wikipedia.org/wiki?curid=1654415", "title": "Naim Kattan", "text": ""}
{"id": "1654421", "revid": "108107", "url": "https://it.wikipedia.org/wiki?curid=1654421", "title": "Tughrik", "text": ""}
{"id": "1654425", "revid": "640277", "url": "https://it.wikipedia.org/wiki?curid=1654425", "title": "Session-man", "text": ""}
{"id": "1654427", "revid": "117770488", "url": "https://it.wikipedia.org/wiki?curid=1654427", "title": "S\u014dk\u014d no Strain", "text": " \u00e8 un anime robotico creato dallo Studio Fantasia e trasmetto per la prima volta in Giappone dal 1\u00ba novembre 2006 al 14 febbraio 2007 sul canale WOWOW. Ne \u00e8 stato anche tratto un manga serializzato sulla rivista \"Monthly Dragon Age\" di Fujimi Shob\u014d.\nLa serie \u00e8 ispirata alle storie per ragazzi della scrittrice inglese Frances Hodgson Burnett, come \"La piccola principessa\", \"Il piccolo Lord\" e \"Il giardino segreto\".\nTrama.\nLa storia, ambientata in un lontano futuro ca. 6000 dove le astronavi dotate di tecnologia sub luce vengono utilizzate normalmente e pianeti lontani sono abitati, narra di una ragazza che ha visto suo fratello partire per una guerra, la donna stanca di aspettare decide di partire anche lei, arrivando in un centro di addestramento per giovani piloti. Qui un giorno la base viene attaccata da un robot nemico fortissimo dove uccide uno ad uno tutti gli amici della ragazza, e lei alla fine scopre che l'assassino altro non \u00e8 che suo fratello completamente cambiato e invecchiato. Sara Werec, il nome della protagonista \u00e8 l'unica superstite della strage, il suo carattere cambia e nasconde anche il nome viene allora inserita in un'altra base dove dimostra notevoli capacit\u00e0 alla guida di un robot. La ragazza spera di incontrare nuovamente il fratello e chiarire ogni cosa."}
{"id": "1654433", "revid": "287204", "url": "https://it.wikipedia.org/wiki?curid=1654433", "title": "Juan de Lugo", "text": "Biografia.\nJuan de Lugo nacque a Madrid il 25 novembre 1583. Sia suo padre (Juan de Lugo, \"caballero jurado\" originario di Siviglia) che sua madre (Teresa de Quiroga) appartenevano a famiglie aristocratiche. Suo cugino era l'umanista Jos\u00e9 Antonio Gonz\u00e1lez de Salas.\nJuan fu un bambino precoce: all'et\u00e0 di tre anni era gi\u00e0 capace di leggere libri a stampa o manoscritti; a dieci anni ricevette la tonsura; a quattordici difese pubblicamente una tesi di logica, e quasi contemporaneamente gli fu conferito dal re Filippo II di Spagna un beneficio ecclesiastico, che mantenne fino all'ordinazione sacerdotale, nel 1618.\nCome il fratello maggiore Francisco, fu mandato dal padre a studiare giurisprudenza all'Universit\u00e0 di Salamanca, dove probabilmente conobbe Diego de Saavedra Fajardo. Quando Francisco entr\u00f2 nella Compagnia di Ges\u00f9, Juan decise di seguire la stessa strada di suo fratello. Chiese per due volte al padre il permesso di entrare nella Compagnia ma, non essendo riuscito a ottenerlo, vi entr\u00f2 senza il suo consenso il 6 luglio 1603. Studi\u00f2 filosofia presso il collegio dei gesuiti a Pamplona e teologia a Salamanca.\nDopo aver completato gli studi fu nominato professore di filosofia a Medina del Campo nel 1611, e poi professore di teologia a Valladolid, dove insegn\u00f2 per cinque anni. La sua fama come professore di teologia attir\u00f2 l'attenzione del generale dell'ordine Muzio Vitelleschi, e il de Lugo fu convocato a Roma, dove arriv\u00f2 all'inizio di giugno del 1621. Nella citt\u00e0 eterna egli insegn\u00f2 teologia per vent'anni, guadagnandosi un'immensa reputazione per la sua profonda conoscenza della filosofia scolastica e per la mirabile brevit\u00e0 e chiarezza dell'esposizione.\nCardinalato.\nLe lezioni del de Lugo furono diffuse dai copisti in molti paesi prima ancora di esser pubblicate. Quando il preposito generale della Compagnia gli ordin\u00f2 di stampare le sue opere, il de Lugo obbed\u00ec, e senz'aiuto prepar\u00f2 in cinque anni il materiale per i primi tre volumi (1633, 1636, 1638). Quando stava per esser pubblicato il quarto volume, \"De justitia et jure\", i suoi superiori pensarono che fosse opportuno dedicarlo a papa Urbano VIII; il de Lugo dovette presentarlo al papa di persona, e questi fu cos\u00ec sorpreso e deliziato dalla cultura del teologo spagnolo che nel 1643 lo cre\u00f2 cardinale, posizione che il de Lugo accett\u00f2 con riluttanza. Dopo esser diventato cardinale, il de Lugo smise d'insegnare, ma molte delle sue opere furono pubblicate dopo il 1643.\nCome cardinale, ebbe spesso occasione di mettere le sue conoscenze al servizio della Chiesa, specialmente nelle deliberazioni delle congregazioni romane del Sant'Uffizio e del Concilio. Alla morte di papa Urbano, il de Lugo partecip\u00f2 al conclave del 1644. Essendo una creatura dei Barberini, la maggior parte dei cardinali pensava che avrebbe votato a favore del loro candidato, Giulio Cesare Sacchetti, appartenente alla fazione francese. Il de Lugo, al contrario, sorprese il Collegio cardinalizio e si dichiar\u00f2 favorevole al candidato spagnolo, Giovanni Battista Pamphili, che alla fine fu eletto e prese il nome di Papa Innocenzo X.\nMor\u00ec a Roma il 20 agosto 1660, all'et\u00e0 di settantasette anni, assistito dal cardinale gesuita Pietro Sforza Pallavicino, uno dei suoi pi\u00f9 devoti discepoli. Secondo il suo desiderio, fu sepolto vicino alla tomba del fondatore dell'ordine S. Ignazio di Loyola, in modo che \"il suo cuore potesse riposare dov'era il suo tesoro\", com'\u00e8 scritto nel suo epitaffio. La sua generosit\u00e0 verso i poveri era celebre: sebbene non guadagnasse molto, il de Lugo distribuiva quotidianamente pane, denaro e persino medicinali, come il chinino, che portava ai malati che andava a visitare all'arcispedale di Santo Spirito in Sassia. Il De Lugo fu anzi uno dei maggiori promotori della diffusione del chinino. Nel 1643, il cardinale chiese a Gabriele Fonseca, medico personale di papa Innocenzo X, di condurre uno studio sull'efficacia sulla corteccia della cinchona. Nel suo rapporto il Fonseca scrisse che il chinino era il pi\u00f9 efficace rimedio contro la malaria trovato fino a quel momento. Nel 1649, sempre per ordine del de Lugo, Pietro Paolo Puccerini, farmacista del Collegio Romano, redasse le istruzioni sui dosaggi e sulla corretta applicazione del chinino in una ricetta a stampa denominata \"Schedula Romana\".\nOpere.\nLe opere di Juan de Lugo, alcune delle quali non sono mai state stampate, coprono quasi l'intero campo della teologia morale e dommatica. Il primo volume, \"De Incarnatione Domini,\" pubblicato a Lione nel 1633, fu seguito dal \"De sacramentis in genere\", dal \"De venerabili eucharisti\u00e6 sacramento et de sacrosancto miss\u00e6 sacrificio\" (Lione, 1636), dal \"De virtute et sacramento poenitenti\u00e6, de suffragiis et indulgentiis\" (Lione, 1638). Il \"De justitia et jure\", l'opera alla quale il de Lugo deve la sua fama, fu pubblicato a Lione nel 1642. Nella composizione di questo importante trattato, il de Lugo si serv\u00ec della conoscenza del diritto acquisita negli anni giovanili a Salamanca. Fu questo il lavoro che dedic\u00f2 e present\u00f2 al papa di persona e che si pu\u00f2 dire gli guadagnasse la berretta cardinalizia.\nIl De Lugo scrisse molte altre opere: \"De virtute fidei divin\u00e6\" (Lione, 1646) e \"Responsorum morialum libri sex\" (Lione, 1651), pubblicato dal suo ex allievo, confratello e amico, il cardinale Pietro Sforza Pallavicino. Nei sei libri di \"Responsa\" il de Lugo d\u00e0, dopo un'approfondita discussione, la soluzione di molti casi difficili di teologia morale. Il settimo volume, \"De Deo, de angelis, de actibus humanis et de gratia\" (Colonia, 1716), fu pubblicato pi\u00f9 di cinquant'anni dopo la morte dell'autore.\nMolti altri lavori di teologia e soprattutto di filosofia (\"De anima\", \"Philosophia\", \"Logica\", \"De Trinitate\", \"De visione Dei\", ecc.) sono ancora conservati manoscritti nelle biblioteche di Madrid, Salamanca, Karlsruhe, Malines ecc.\nTra le opere non stampate sono particolarmente interessanti l'analisi del \"De frequenti Communione\" di Arnauld e le \"Memorie del conclave d'Innocenzo X: Riposta al discorso ... che le corone hanno jus d'eschiudere li cardinali del Pontificato\".\nSant'Alfonso de' Ligouri non esit\u00f2 a considerarlo il pi\u00f9 grande teologo morale subito dopo il Dottore della Chiesa San Tommaso d'Aquino, \"post S. Thomam facile princeps\", e papa Benedetto XIV lo defin\u00ec \"luce della Chiesa\". Due edizioni complete delle opere di de Lugo furono pubblicate a Venezia nel 1718 e nel 1751, ognuna delle quali composta di sette volumi. Un'altra edizione (Parigi, 1768) non fu mai completata. L'ultima edizione \u00e8 quella di Fournials (1868-69), in sette volumi, al quale fu aggiunto nel 1891 un ottavo volume contenente i \"Responsa moralia\" e gli \"Indici\".\nConclavi.\nDurante il suo cardinalato Juan de Lugo partecip\u00f2 a:\nLibri pubblicati.\nA Lione.\n1633 - \"De Incarnatione Domini\"\n1633 - \"De sacramentis in genere\"\n1636 - \"De Venerabili Eucharistiae Sacramento et de sacrosancto Missae sacrificio\"\n1638 - \"De Virtute et Sacramento poenitentiae, de Suffragiis et Indulgentiis\"\n1642 - \"De justitia et jure\"\n1646 - \"De virtute fidei divinae\"\n1651 - \"Responsorum morialum libri sex\"\nA Colonia.\npubblicato postumo\n1716 - \"De Deo, de Angelis, de Actibus humanis et de Gratia\"\nManoscritti.\nconservati a Madrid, Salamanca, Karlsruhe, Malines.\n\"De Anima\"\n\"Philosophia\"\n\"Logica\"\n\"De Trinitate\"\n\"De Visione Dei\""}
{"id": "1654434", "revid": "1293592", "url": "https://it.wikipedia.org/wiki?curid=1654434", "title": "Elvira Madigan", "text": "Mor\u00ec in drammatiche circostanze in seguito ad un amore disperato e la sua vicenda \u00e8 stata raccontata nel film svedese omonimo del 1967 - appunto, \"Elvira Madigan\" - diretto dal regista Bo Widerberg e premiato come miglior film straniero al National Board of Review Awards 1967.\nLa colonna sonora del film include l'andante dal Concerto per pianoforte e orchestra n. 21 K 467 di Wolfgang Amadeus Mozart (un'incisione discografica contenuta nell'album \"In Concert\" \u00e8 dovuta all'orchestra diretta da James Last).\nBiografia.\nNata nella regione di confine fra Germania e Danimarca dello Schleswig, era figlia di Eleonora Olsen, artista norvegese di circo, e di uno stalliere danese. Ancora bambina segu\u00ec la madre che si era nel frattempo accompagnata con il gestore dell\"'American Circus\" John Madigan, del quale la giovane assunse il cognome.\nMentre si trovava in Svezia come funambola ed equilibrista con la compagnia circense del patrigno che aveva fondato un circo a suo nome, il \"Circo Madigans\", conobbe un ufficiale di cavalleria, il tenente Bengt Edvard Sixten Sparre (nato a Malm\u00f6 il 27 settembre 1854).\nSparre e Madigan si innamorarono ma la loro relazione sentimentale fu ostacolata dalla precedente unione matrimoniale infelice dell'ufficiale, gi\u00e0 padre di due bambini. Dopo essersi scambiati appassionate lettere d'amore per pi\u00f9 di un anno, nel maggio del 1889 i due decisero di scappare insieme in Danimarca, dove trascorsero un mese.\nTerminati i denari che avevano a disposizione, e non vedendo alcuna via di uscita positiva per il proseguimento della loro storia d'amore, i due decisero drasticamente e congiuntamente di porre fine alla loro vita. Per attuare il loro tragico intento organizzarono un pic-nic a N\u00f8rreskov (foresta del nord), sulle sponde dell'isola danese di T\u00e5singe. L\u00ec consumarono il loro ultimo pasto, dopo di che Sparre forse esplose contro Elvira un colpo della sua rivoltella d'ordinanza. Dopo l'ufficiale si tolse a sua volta la vita.\nElvira Madigan aveva ventuno anni e Sixten Sparre trentaquattro. Era il 1\u00ba luglio 1889.\nLa loro tomba \u00e8 situata nel cimitero di Landet, sull'isola T\u00e5singe ed \u00e8 meta di turisti (prevalentemente coppie di innamorati) provenienti da tutto il mondo.\nI film.\nLa sventurata storia d'amore che li ha visti infelici protagonisti ricorda da vicino il dramma austriaco dei cosiddetti fatti di Mayerling, accaduti nel gennaio dello stesso anno e che ebbero come protagonisti il principe Rodolfo d'Asburgo-Lorena, figlio della \"Principessa Sissi\" Elisabetta di Baviera, e della sua amante, la baronessa Maria Vetsera (anche da questa vicenda sono stati tratti diversi film).\nOltre al film svedese del 1967 (quello maggiormente conosciuto), sulla vicenda di Elvira Madigan sono state girate altre due pellicole: una di produzione svedese nel 1943, diretta da \u00c5ke Ohberg che in Italia prese il titolo \"L'impossibile amore\", ed un'altra danese, distribuita sempre nel 1967, per la regia di Poul Erik M\u00f8ller Pedersen.\nUna ballata.\nLa vicenda di Madigan e Sparre \u00e8 stata raccontata anche attraverso una ballata dello svedese Johan Lindstr\u00f6m Saxon (1859-1935).Se ne fornisce qui la versione originale in lingua svedese e la traduzione in lingua inglese:\nVideo.\nRiguardo al secondo movimento andante dal concerto per pianoforte ed orchestra K 467 di Mozart, \"Tema da \"Elvira Madigan\"\" vedi:"}
{"id": "1654435", "revid": "713168", "url": "https://it.wikipedia.org/wiki?curid=1654435", "title": "Carlo Padiglione", "text": "Biografia.\nSvolse professione di bibliotecario, in particolare presso la storica biblioteca napoletana Brancacciana, poi confluita come fondo nella Biblioteca Nazionale di Napoli.\nSi interess\u00f2 anche, per via della professione, di biblioteconomia e di catalogazione, facendosi interprete di formalizzare, in un apposito manuale, fra i primi in Italia del genere, le regole principali della materia, a beneficio di quanti volessero sostenere i concorsi da bibliotecario.\nCome storico si occup\u00f2, in particolar modo, di araldica e di genealogia, diventandone fra i massimi studiosi.\nPer questa ragione apport\u00f2 un prezioso contributo ai lavori della Consulta araldica, di cui fu socio corrispondente. Fu, altres\u00ec, componente della Commissione Araldica regionale Napoletana e presidente dell'Istituto araldico italiano. Collabor\u00f2 con i principali periodici del settore, scrivendo saggi e articoli su casi e questioni araldico-genealogiche, su stemmari e blasoni, su fonti per la storia di famiglia, nonch\u00e9 su storie e caratteristiche di ordini cavallereschi e dinastici.\nInfine fu ascritto al Real Monte e Arciconfraternita di San Giuseppe dell'Opera di Vestire i Nudi, istituzione benefica e gentilizia di Napoli, giungendo in due occasioni alla carica apicale di Sopraintendente nel 1904 e nel periodo 1912-1915."}
{"id": "1654437", "revid": "244212", "url": "https://it.wikipedia.org/wiki?curid=1654437", "title": "Giovanni di Lugo", "text": ""}
{"id": "1654439", "revid": "82373765", "url": "https://it.wikipedia.org/wiki?curid=1654439", "title": "Federazione degli Artisti Indipendenti Italiani", "text": "La Federazione degli Artisti Indipendenti Italiani (affiliata e ispirata alla \u201cSoci\u00e9t\u00e9 des artistes ind\u00e9pendants\u201d di Parigi, fondata nel 1884 da Paul Signac), fu fondata nel 1945 dai pittori: Natalia Mola (del gruppo Romano), Anselmo Bucci (del gruppo Mantovano), Aldo Carpi, Antonio Arosio, Giuseppe Arcangioli (detto ArPino) e Vittorio Monese. \nIl gruppo principale con sede a Milano si chiamava \u201cSociet\u00e0 artistica degli Indipendenti\u201d, e aveva come principio \u201c\"l'indipendenza assoluta dell'artista e quindi della sua opera\"\u201d (secondo la dichiarazione di Natalia Mola). Aveva altre sezioni anche a Mantova, Roma, Napoli, Johannesburg e teneva rapporti con la \u201cSoci\u00e9t\u00e9 des Artistes Ind\u00e9pendants\u201d di Parigi, che agli inizi del Novecento ebbe come principali esponenti (del neoimpressionismo-puntinismo) Paul Signac, morto nel 1935, Georges Seurat e Leon Valtat, e che permise ad Anselmo Bucci di fare amicizia con Amedeo Modigliani e di esporre le sue opere nel 1911 e nel 1913 al Salon des Ind\u00e9pendants. \nNel 1955 gli Artisti Indipendenti italiani (tra cui Giuseppe Arcangioli, Antonio Arosio, Rita Benvenuti, Aldo Carpi, Gaetano De Nittis, Alessandro Di Ceglie, Natalia Mola e Riccardo Vianello) furono invitati dalla \"\u201cSoci\u00e9t\u00e9 des Artistes Ind\u00e9pendants\u201d\" alla 66\u00aa Exposition, che fu una grande Mostra collettiva internazionale, nel Grand Palais des Champs-Elys\u00e9es di Parigi: nella stessa mostra furono esposte anche opere come onorificenza postuma di Paul Signac, Georges Seurat, Leon Valtat, Henri Matisse e di alcuni impressionisti Paul Gauguin, Camille Pissarro, Albert Andr\u00e8, Albert Dubois-Pillet, tutti membri onorari della \u201cSoci\u00e9t\u00e9 des Artistes Ind\u00e9pendants\u201d. Tutte le opere furono presentate nel \u201cCatalogue del 1955\u201d, redatto da George Besson, dal presidente della \u201cSoci\u00e8t\u00e8\u201d Armand Nakache e dal segretario, lo scultore Andr\u00e8 Del Debbio. \nLa \"\u201cSociet\u00e0 artistica degli Indipendenti\u201d\" di Milano si riuniva al Caff\u00e8 Grand'Italia in Galleria Vittorio Emanuele e allest\u00ec importanti mostre collettive al Castello Sforzesco, al Palazzo Reale, all'Arengario. \n&lt;br&gt;Istitu\u00ec nel 1956 il premio di pittura \u201cla Tavolozza d'oro\u201d che continu\u00f2 fino agli anni 1962 e 1963 (con giuria prestigiosa formata dai critici Enotrio Mastrolonardo e Mario Portalupi) al Ristorante di Via Bagutta, dove organizzava serate culturali presiedute da Carlo Veneziani, Anselmo Bucci, Spartaco Balestrieri, Dino Bonari, Aldo Carpi, Beonio Brocchieri, Cerise, Polesello, Vittorio Monese con la partecipazione di importanti pittori tedeschi Th\u00e8o Kerg, francesi, spagnoli.\nIl logo degli Artisti Indipendenti di Milano fu inventato da Giuseppe Arcangioli che fu eletto segretario-cassiere del gruppo di Milano nel 1949 fino al 1956 e divenne anche il redattore-capo del \u201cNotiziario\u201d, diffuso tra artisti, letterati, editori ed espositori.\nL'Associazione di Roma organizz\u00f2 grazie a Natalia Mola il premio Margutta; mentre la Famiglia Artisti Indipendenti Mantovani (F.A.I.M.), di cui Anselmo Bucci fu segretario e fondatore con Gino Morselli ed Enrico Baldassarri, organizz\u00f2 dal 1951 al 1961 varie edizioni della prestigiosa \"Mostra delle Arti Figurative\" presso la Casa del Mantegna a Mantova."}
{"id": "1654441", "revid": "14730330", "url": "https://it.wikipedia.org/wiki?curid=1654441", "title": "Noerdlingen", "text": ""}
{"id": "1654442", "revid": "287204", "url": "https://it.wikipedia.org/wiki?curid=1654442", "title": "Nordlingen", "text": ""}
{"id": "1654445", "revid": "287204", "url": "https://it.wikipedia.org/wiki?curid=1654445", "title": "International Studies Association", "text": "L'International Studies Association (ISA) \u00e8 stata fondata da accademici e ricercatori nel 1959, uniti dall'ambito di ricerca di Scienze Politiche e Relazioni Internazionali.\nLa ISA conta oltre 3.000 membri provenienti da 80 paesi del mondo, affermandosi come la pi\u00f9 autorevole e nota associazione accademica in questo campo di ricerca."}
{"id": "1654457", "revid": "1543377", "url": "https://it.wikipedia.org/wiki?curid=1654457", "title": "Mokke", "text": ", \u00e8 un manga scritto e illustrato dal mangaka Takatoshi Kumakura e serializzato nella rivista Afternoon Season Zoukan dall'agosto del 2000. Le pubblicazioni della rivista sono state sospese dopo il suo 14\u00b0 numero ed il fumetto \u00e8 continuato dal marzo 2003 sulla rivista Afternoon. Dal manga \u00e8 stato tratto un anime grazie allo studio Madhouse nel 2007.\nTrama.\nLa storia narra di due sorelle: Mizuki viene perseguitata dai fantasmi e sua sorella maggiore Shizuru \u00e8 l'unica che riesca a vederli. I loro genitori decidono allora di lasciare le due ragazze alla cura dei nonni che vivono lontano dalla citt\u00e0. Arrivati in quel tranquillo luogo immerso nella natura Shizuru e Mizuki iniziano ad imparare l'importanza della coesistenza con la natura e con questi fantasmi."}
{"id": "1654458", "revid": "120624993", "url": "https://it.wikipedia.org/wiki?curid=1654458", "title": "Stamperia Valdonega", "text": "Stamperia Valdonega \u00e8 una tipografia e casa editrice italiana fondata da Giovanni Mardersteig nel 1948, dedicata alla stampa di libri di qualit\u00e0.\nStoria.\nFondata da Giovanni Mardersteig nel 1948, la stamperia Valdonega \u00e8 una tipografia dedicata alla stampa di libri di qualit\u00e0.\nSull'esperienza dell'Officina Bodoni nata a Lugano nel 1922, l'azienda inizi\u00f2 la sua attivit\u00e0 Verona, dove fu costruito un primo piccolo edificio, appunto nel quartiere Valdonega, nome assunto anche dall'azienda. La Stamperia inizi\u00f2 la produzione nel 1948 con un impianto in grado di accontentare i bibliofili e gli amanti del bel libro attraverso l'uso di macchine fonditrici, per la produzione diretta dei caratteri di stampa, e macchine tipografiche Monotype e pianocilindriche Johannisberg. Nel 1952 lo stabilimento fu ampliato e vennero stipulati contratti con case editrici di grande rilievo: per l'Italia la Riccardo Ricciardi, l'Editrice Antenore, la Adelphi, la Sansoni, per l'estero la Collins Publishers, la Folio Society, la Tauchnitz Edition, la Hoffmann &amp; Campe, la Hanser Verlag, la Propyl\u00e4n Verlag, la Limited Editions Club e la New Directions.\nAlla morte del fondatore nel 1977 l'azienda mantiene invariata la sua linea sotto la guida del figlio Martino Mardersteig. Nel 1984 il Metropolitan Museum di New York dedica all'azienda un'importante mostra intitolata \"The Mardersteig's Work in the Stamperia Valdonega\" come riconoscimento della appassionata attivit\u00e0. Nel 1991 il Grolier Club organizza una seconda mostra. Nel 1995 l'attivit\u00e0 venne spostata ad Arbizzano in uno stabilimento pi\u00f9 ampio e funzionale. Dall'inizio del 2007 \u00e8 stata acquisita dal Gruppo SIZ.\nLa casa editrice.\nInsieme con l'attivit\u00e0 tipografica, la stamperia ha prodotto negli anni una serie di edizioni col marchio Edizioni Valdonega, nei primi anni in maniera piuttosto occasionale (ma sono comunque da ricordare nel 1954 la \"Storia politica di Verona\" di Carlo Cipolla, nel 1956 il \"Discorso sull'Umanesimo italiano\" di Carlo Dionisotti e nel 1964 l'edizione degli \"Studi di bibliografia e di storia in onore di Tammaro De Marinis\"); a partire dalla fine degli anni settanta inizia un'attivit\u00e0 pi\u00f9 significativa; tra le edizioni principali si ricordano: il \"Carteggio dell'ing. Carlo Emilio Gadda con l'Ammonia Casale\"; \"Tutte le opere\" di Niccol\u00f2 Machiavelli, in undici volumi, con la \"Bibliografia Machiavelliana\", un volume contenente informazioni bibliografiche sulle edizioni degli scritti di Machiavelli apparse tra il 1506 e gli inizi del '900; \"L'Autore e il suo editore\" di Sigfried Unseld, direttore delle case editrici tedesche Suhrkamp e Insel (in coedizione con Adelphi); \"Giovanni Mardersteig. Stampatore, editore, umanista\"; \"Italian writing Books: Renaissance to Baroque\" di Stanley Morison Early; il \"Cimelio tipografico-pittorico di Gian Battista Bodoni\", facsimile di un'opera esistente in un unico esemplare e stampata da Bodoni come dono per Napoleone e Maria Luigia; la prima monografia in lingua italiana su Hermann Zapf, calligrafo, disegnatore di caratteri da stampa e per computer, con oltre cento pagine di esempi calligrafici, schizzi e campioni; \"La riforma pretridentina della diocesi di Verona\" di Gian Matteo Giberti.\nFontVal.\nIl programma VAL nasce dalla convinzione di poter contribuire a migliorare la qualit\u00e0 di stampa delle pi\u00f9 note font esistenti sul mercato del dtp e avvicinarsi, nel caso di caratteri classici disegnati a suo tempo per essere stampati dal piombo, all\u2019effetto dell\u2019impressione tipografica. Particolare attenzione viene dunque rivolta ai caratteri disegnati nella prima met\u00e0 di questo secolo, destinati a essere impressi in tipografia.\nIl programma VAL, ideazione di Martino Mardersteig \u00e8 stato sviluppato nella Stamperia Valdonega con il proposito di offrire alla propria clientela inizialmente il carattere Dante, disegnato negli anni \u201950 dal fondatore Giovanni Mardersteig per la composizione in piombo in una nuova versione studiata per la fotocomposizione pi\u00f9 fedele all\u2019originale, rispetto a quella digitalizzata dalla Monotype di Londra nel 1991. Successivamente, con l\u2019intento di dare luogo alla collezione \u00abVAL Classics\u00bb, i tecnici della Stamperia Valdonega hanno digitalizzato anche altri caratteri: Baskerville, Bembo, Bodoni, Centaur, Garamond, Garamond Simoncini, Gill Sans, Imprint, Janson, Times, Van Dijck e il Greco."}
{"id": "1654462", "revid": "33689", "url": "https://it.wikipedia.org/wiki?curid=1654462", "title": "Edizioni Valdonega", "text": ""}
{"id": "1654469", "revid": "640389", "url": "https://it.wikipedia.org/wiki?curid=1654469", "title": "Montagne del Kosovo", "text": "Questa lista di montagne del Kosovo mostra la grande quantit\u00e0 di montagne presenti in Kosovo. La maggior parte del Kosovo \u00e8 coperto da montagne da medio-alte ad alte. I monti del Kosovo appartengono al sistema delle Alpi Dinariche. La piana del Cossovo ha un'altitudine media di 550\u00a0m mentre la Metohija ha una media di 450\u00a0m.\nLista dei maggiori picchi del Kosovo.\nLista delle vette superiori a 2000 m"}
{"id": "1654474", "revid": "640389", "url": "https://it.wikipedia.org/wiki?curid=1654474", "title": "Sitnica", "text": "La Sitnica (; ) \u00e8 un fiume del Kosovo, lungo 90\u00a0km. Si riversa nelle acque dell'Ibar a Kosovska Mitrovica, ed \u00e8 il fiume pi\u00f9 lungo che scorre completamente in territorio kosovaro.\nIl Sitnica nasce dal colle Sazlija, a nord della citt\u00e0 di Uro\u0161evac, e nel suo tratto iniziale \u00e8 chiamato anch'esso Sazlija.\nScorre principalmente verso nord, cos\u00ec coma la maggior parte dei fiumi della piana del Cossovo, sulle pendici occidentali del monte \u017degovac, dal quale riceve i fiumi tributari di destra come lo \u017degovska, a sud di Lipjan, vicino ai villaggi di Muhad\u017eer Talinovac, Muhad\u017eer Babu\u0161, Robovce (dove riceve le acque del Crnoljeva da sinistra), Topli\u010dane, Gracko, Mali Ala\u0161 e la citt\u00e0 di Lipjan. Il fiume continua verso nord, tra i villaggi di Suvi Do, Skulanovo, Radevo e Batuse, dove entra nel bacino carbonifero del Kosovo (con la miniera principale, Dobri Do, esattamente sul fiume), a ovest di Pristina. In quest'area la Sitnica riceve i suoi maggior affluenti: Gra\u010danka e Pri\u0161tevka da destra, e la Drenica da sinistra.\nIl fiume scorre ad est di Pristina, vicino Kosovo Polje e Obiliq e il villaggio di Plemetina, tra il monte \u010ci\u010davica a ovest, e le pendici settentrionali del Kopaonik, a est. La Sitnica lascia il bacino carbonifero come il pi\u00f9 inquinato fiume del Kosovo e della Serbia, fenomeno che si riscontra anche nell'Ibar e nella Morava Meridionale.\nContinua verso nord-ovest, vicino ai villaggi di Prilu\u017eje, Mijali\u0107, Reka (dove riceve il maggiore affluente, il Lab, da destra), Pestovo (dove riceve le acque dello Slakova\u010dka, da destra), la citt\u00e0 di Vu\u010ditrn, Senjak, Veliki Ki\u010di\u0107 e Malo Ki\u010di\u0107e, buttandosi nell'Ibar come affluente di destra, a Kosovska Mitrovica, con una portata di 9,5\u00a0m\u00b3/s.\nA causa della bassa inclinazione del suo bacino (3.129\u00a0km\u00b2) che va dai 560\u00a0m del colle Sazlija ai 499\u00a0m nel punto di confluenza con l'Ibar, la Sitnica crea molti meandri. Il ponte pi\u00f9 lungo sul fiume \u00e8 il Vojnovi\u0107a, vicino Vu\u010ditrn."}
{"id": "1654476", "revid": "1924342", "url": "https://it.wikipedia.org/wiki?curid=1654476", "title": "Lab (fiume)", "text": "Il Lab (; ) \u00e8 un fiume del Kosovo orientale. Lungo 72 km, \u00e8 un tributario di destra della Sitnica, il principale fiume della depressione del Malo Kosovo."}
{"id": "1654479", "revid": "1305772", "url": "https://it.wikipedia.org/wiki?curid=1654479", "title": "Giuseppe Morello", "text": "Biografia.\nGiuseppe Morello nacque a Corleone, in provincia di Palermo, il 2 maggio 1867 da Calogero Morello e Angela Piazza. Nel 1872 il padre Calogero mor\u00ec e nell'estate 1873 la madre si rispos\u00f2 con Bernardo Terranova, esponente di spicco della \"cosca\" di Corleone, nella quale avrebbe fatto ammettere anche il figliastro Giuseppe insieme ai propri figli Vincenzo, Nicola e Ciro, nati dal matrimonio con Angela Piazza.\nMorello emigr\u00f2 negli Stati Uniti d'America nel 1894, anno di una sua condanna in patria per omicidio e per contraffazione di denaro in cui era coinvolto. La madre, il patrigno e i fratellastri lo seguirono nella primavera del 1895, lavorando con lui nelle piantagioni di canna da zucchero in Louisiana e di cotone in Texas. Infine nel 1897 Morello si trasfer\u00ec a New York insieme ai fratellastri Vincenzo, Nicola e Ciro Terranova, con cui fond\u00f2 una \"cosca\" di falsari ed estortori con base a Manhattan ed East Harlem, di cui entrarono a far parte anche i mafiosi Ignazio Lupo e Vito Cascio Ferro. La \"cosca\" di Morello era anche coinvolta nelle attivit\u00e0\ncriminali della \u00abMano Nera\u00bb, che consistevano in estorsioni all'interno della comunit\u00e0 italiana di Little Italy, accompagnate da sfregi, danneggiamenti e minacce di morte per coloro che rifiutavano di comprare i dollari falsi stampati dalla banda di Morello. Nel 1900 Morello venne arrestato per falsificazione di banconote, che venivano stampate in Sicilia e importate negli Stati Uniti nel doppiofondo di lattine d'olio. Nel 1903 Morello fu il principale sospettato del famigerato \u00abdelitto del barile\u00bb (il corpo orribilmente sfigurato del mafioso siciliano Benedetto Madonia, membro della sua banda, fu trovato chiuso in un barile abbandonato in una strada) ma ne usc\u00ec indenne. Inoltre nel 1909 Morello fu sospettato di aver ordinato l'assassinio del detective Joe Petrosino insieme al suo sodale Vito Cascio Ferro, ritenuto l'esecutore materiale dell'omicidio, avvenuto a Palermo nella centrale Piazza Marina. Infine nello stesso anno i servizi segreti statunitensi di New York riuscirono ad incriminare Morello con una serie di imputazioni, compresa la falsificazione di banconote, e a farlo condannare a venticinque anni di carcere, da cui per\u00f2 venne scarcerato gi\u00e0 nel 1919.\nNel 1920, Morello torn\u00f2 in Sicilia per ottenere aiuto dai mafiosi di Corleone per liberarsi di una \u00absentenza di morte\u00bb\npronunciata contro di lui dal mafioso siciliano Salvatore D'Aquila, capo di una \"cosca\" a Brooklyn. Infine Morello fu risparmiato e torn\u00f2 a New York, dove nel 1922 affid\u00f2 la propria \"cosca\" al mafioso Giuseppe Masseria e si riserv\u00f2 il titolo di \"consigliere\".\nIl 15 agosto 1930 Morello venne ucciso nel suo ufficio di East Harlem, probabilmente da un \"killer\" che agiva su ordine del mafioso Salvatore Maranzano, che attraverso lui voleva colpire il nemico Giuseppe Masseria, dando inizio alla cosiddetta \u00abGuerra castellammarese\u00bb."}
{"id": "1654486", "revid": "827882", "url": "https://it.wikipedia.org/wiki?curid=1654486", "title": "Mamotte! Lollipop", "text": ", \u00e8 un manga sh\u014djo scritto da Michiyo Kikuta, serializzato nel magazine sh\u014djo \"Nakayoshi\" e pubblicato dalla K\u014ddansha da febbraio 2003 a luglio 2005. Nel 2006 il manga \u00e8 stato adattato in una serie anime trasmessa in Giappone da luglio a settembre dello stesso anno. Inoltre vi \u00e8 anche un sequel chiamato , e una storia che riguarda i protagonisti intitolata .\nTrama.\nNina Yamada \u00e8 una tipica ragazza di 12 anni, che frequenta la scuola media, un giorno, mentre mangiava un dolce con delle sue amiche, ritrova nel suo piatto una perla di cristallo pensando fosse una caramella (anche grazie alle due amiche che gli dicono \"magari ti porter\u00e0 fortuna). In quel preciso istante arrivano dei ragazzi caduti dal cielo che cercano di prendere quella \"caramella\". Ma sempre dal cielo arrivano due maghi di nome Ichii e Zero, che la \"salvano. Dopo gli chiedono se hanno visto qualcosa come... e gli mostrano un cartello con su disegnato la stessa caramella che pochi minuti prima lei aveva ingoiato. Con imbarazzo Nina confessa di aver ingoiato la perla. E chi arrivano subito dopo, se non i due \"rivali\" di Ichii e Zero? La ragazza, non sapendolo racconta subito dell'incidente e la caccia alla perla \u00e8 iniziata, perch\u00e9, se riescono a prendere la perla prima dei sei mesi stabiliti, riusciranno a diventare dei maghi professionisti. Quello, era un esame. Tutti cercheranno di prendere Nina che ingenuamente, non li considera come nemici, ma semplicemente come persone che vogliono qualcosa che lei ha, finch\u00e9 i due \"rivali di Ichii e Zero la catturano e volendo la perla all'interno di lei, vorrebbero aprirgli la pancia e in questo modo ucciderla. Nina all'inizio pensa in uno scherzo, ma vedendo la seriet\u00e0 dei visi dei due ragazzi inizia ad aver paura. Fortuna per lei che Zero e Ichii erano pronti a salvarla. Da quel momento, i due maghi non si staccano pi\u00f9 da lei, neanche a scuola, dove si crea un forte malinteso, dove credono che siano coinvolti in un triangolo amoroso (un vero problema per Nina, visto che i due sembrano essere molto affascinanti, e quindi molto richiesti sin dal primo giorno). Tutti e tre si affezioneranno presto a vicenda ma non solo tra di loro, mano a mano appariranno nuovi \"rivali\" che pi\u00f9 che rivali, sembrano persone che vogliono prendere Nina ma che non gli faranno mai del male, degli amici, insomma, ma, sin dall'inizio era esplicito che tutto sarebbe finito a Natale, perch\u00e9 loro, hanno solo sei mesi di tempo, per prendere la perla da Nina e superare quindi, l'esame per diventare maghi.\nPersonaggi.\nRokka \"(\u30ed\u30c3\u30ab Rokka)\"\nDoppiatrice originale: Sakura Nogawa\nUna ragazza molto impulsiva e che ama follemente Icchi. La sua prima apparizione fu nella scuola di Nina quando, durante una lezione, entr\u00f2 improvvisamente per poi baciare Icchi davanti a tutti. In realt\u00e0 \u00e8 una bambina di appena 5 anni ed \u00e8 accompagnata dal suo compagno di squadra Gou. Il suo potere \u00e8 di far crescere le persone o trasformarle in bambini.\nNanase Akatsuki \"(\u4e03\u702c Nanase)\"\nDoppiatrice originale: Rie Miyoshi\nAll'apparenza sembra una ragazza carina che \u00e8 sempre circondata dai ragazzi, ma nel mondo della magia la sua popolarit\u00e0 verso gli altri \u00e8 stata rovinata da Zero che dopo essersi scontrato con Nanase disse a tutti che in realt\u00e0 era un ragazzo. Cos\u00ec insieme al suo partner \u00e8 in continua lotta contro Icchi e Zero.\nKuku \"(\u30af\u30af Kuku)\"\nDoppiatrice originale: Masami Suzuki\nAnche se all'apparenza sembra un ragazzo, \u00e8 la promessa sposa di Zero. \u00c8 stato deciso dai genitori di entrambi, malgrado non si avesse il consenso di entrambi. Ha il potere di trasformare gli altri in animali. Il suo compagno \u00e8 Toto.\nToto (\u30c8\u30c8Toto)\nDoppiatore originale: Takanori Ohyama\n\u00c8 il compagno di squadra di Kuku che in realt\u00e0 \u00e8 gelosissimo di quest'ultima perch\u00e9 lei \u00e8 innamorata di Zero. Infatti lui \u00e8 innamorato proprio di Kuku. Dopo che Kuku fu rifiutata da Zero, riusc\u00ec a dichiararsi.\nZura\n\u00c8 una creatura magica che accompagna ovunque Zero e Icchi e riesce a sentire la presenza della perla e quindi anche di Nina."}
{"id": "1654489", "revid": "1543377", "url": "https://it.wikipedia.org/wiki?curid=1654489", "title": "Avvelenamento da miorilassanti", "text": " \nL' Avvelenamento da miorilassanti \u00e8 una condizione clinica caratterizzata dall'assunzione acuta o cronica di farmaci che rientrano nella classificazione di miorilassanti.\nDefinizione e uso dei miorilassanti.\nSotto tale classificazione rientrano i principi attivi:\nTali farmaci vengono utilizzati per ridurre spasmi muscolari e la loro pericolosit\u00e0 in caso di abuso \u00e8 elevata in quanto agiscono sul sistema nervoso centrale.\nSintomatologia.\nVi sono innumerevoli sintomi evidenziati da tali intossicazioni, alcuni farmaci sono pi\u00f9 pericolosi di altri.\nSintomi comuni.\nSintomi comuni a tutti i principi attivi: nausea, vomito, vertigini, nistagmo, ipotonia, depressione.\nSintomi specifici.\nInoltre alcuni farmaci possono portare a convulsioni, allucinazioni, ipotensione, aritmie e coma (l'orfenadrina e la ciclobenzaprina). \nMioclonie, ipotermia, delirio, ipotensione e convulsioni (il baclofene)\nTerapia delle intossicazioni.\nInduzione del vomito e lavanda gastrica per le intossicazioni immediate, uso di lassativi; inoltre l'uso di fisostigmina (1-2 mg tramite per iniezione endovenosa in 2-5 minuti) pu\u00f2 alleviare alcuni sintomi."}
{"id": "1654490", "revid": "6923", "url": "https://it.wikipedia.org/wiki?curid=1654490", "title": "Colonna Buenaventura Durruti", "text": "La colonna Buenaventura Durruti \u00e8 una delle formazioni militari non regolari formata in gran parte da anarchici e comunisti che combatt\u00e9 contro Francisco Franco e le truppe fasciste straniere durante la guerra civile spagnola. \nFu comandata dal leader sindacalista anarchico Buenaventura Durruti, morto nei primi mesi di guerra, da cui prese il nome. Successivamente divenne \"Divisione Durruti\", e infine 26\u00aa Divisione.\nL'attivit\u00e0 continu\u00f2 successivamente anche durante il regime di Franco, per opera di formazioni di matrice libertaria.\nContesto storico.\nL'anarchia ha ancora e ha avuto ancor pi\u00f9 nel passato forte radicamento nella societ\u00e0 spagnola, ad esempio la guerriglia antifranchista fu condotta per vent'anni sostanzialmente dai soli anarchici dopo la fine della seconda guerra mondiale. Verso il 1850 l'ideologia anarchica strutturata fu introdotta in Spagna da Giuseppe Fanelli, seguace italiano dell'anarco-comunista Michail Aleksandrovi\u010d Bakunin, considerato fra i padri della moderna visione anarchica della societ\u00e0. All'interno della Prima Internazionale vi era rappresentata la sezione spagnola.\nIn tempi pi\u00f9 recenti, nel 1931, Nestor Makhno invi\u00f2 una lettera di invito alla lotta agli anarchici spagnoli. Ci\u00f2 \u00e8 indicativo del ruolo significativo che avranno gli anarchici nella guerra di Spagna e, dopo la vittoria dei franchisti, nella guerriglia.\nL'anarchia trov\u00f2 terreno fertile in terra di Spagna a causa delle pessime condizioni di vita di contadini e operai che si avvicinarono con rapidit\u00e0 alle proposte dell'anarco-sindacalismo, sviluppate verso la fine del secolo. La Confederazione nazionale del lavoro, ovvero la CNT si formalizz\u00f2 nel 1911 come risposta di classe al riformismo acquiescente dei sindacati ed ebbe il compito di evitare l'isolamento della frangia anarchica, isolamento che aveva gi\u00e0 portato ristretti gruppi di libertari a scegliere il metodo terroristico, errore fatale in situazione non insurrezionale. Cio\u00e8 si pu\u00f2 dire che il sindacalismo fu un mezzo pi\u00f9 politico che rivendicativo in senso stretto per collegare il movimento anarchico alla classe operaia e che lo scopo era quello di riunire tutti i lavoratori in un unico grande sindacato. La CNT per struttura e scelta era un'organizzazione in cui potevano apportare contributi, ed esserne militanti, anche lavoratori non anarchici, essendo stata concepita come \"cinghia di trasmissione\" verso l'ideologia anarchica, quindi non era un'organizzazione politica in senso stretto. Dal punto di vista espressamente politico fu creata nel 1927 la FAI, federazione anarchica iberica e seguendo lo schema della \"cinghia di trasmissione\" molti militanti della FAI divennero importanti capi della CNT. Quando inizi\u00f2 la guerra civile spagnola esistevano altre formazioni anarchiche confederate come la Federazione iberica dei giovani libertari (FIJL), e le \"Donne libere\" (\"Mujeres libres\"). Vi fu una repentina risposta alla sollevazione dei franchisti da parte della CNT, in quanto, tramite questa \"cinghia di trasmissione\", l'ideologia anarchica aveva fatto grossa presa all'interno della classe operaia. Da qui ebbe inizio la formazione di \"milizie\", che oltre combattere i franchisti procedettero all'occupazione ed espropriazione di grossi appezzamenti di terreno per ridistribuirli ai contadini e all'occupazione delle fabbriche. Appena dieci giorni dopo il colpo di mano di Franco vi erano circa 18 000 miliziani organizzati militarmente dalla CNT con un retroterra di 150 000 pronti alla lotta, in quanto, approfittando dello stato di confusione derivante dallo sbando dell'esercito non era difficile procurarsi armi. L'organizzazione delle \"milizie\" era ben diversa da quella di un normale esercito, non vi erano divise e l'appartenenza all'una o all'altra formazione era indicata dal colore dei fazzoletti. L'unit\u00e0 pi\u00f9 piccola era il \"gruppo\" formato da dieci miliziani, che aveva per rappresentante un delegato democraticamente eletto, dieci gruppi formavano una \"Centuria\", un numero di centurie non prefissato, ma dipendente dalle esigenze belliche delle diverse zone, costituiva una \"Colonna\". La Colonna era comandata da un comitato di guerra eletto dai miliziani e rimovibile, in genere ogni colonna aveva aggregati ex ufficiali dell'esercito ed esperti d'artiglieria e nell'uso degli esplosivi.\nI rapporti tra gli anarchici e comunisti.\nIl particolare momento storico port\u00f2 allo scontro fratricida fra le formazioni anarchiche, poumiste e dei comunisti di sinistra da una parte e i comunisti di osservanza moscovita guidati dai servizi segreti di Stalin dall'altra. \nL'esigenza di Mosca era duplice, una di taglio squisitamente politico, l'altra di taglio tattico nel panorama europeo; quella politica era che la guerra di Spagna poteva evolversi in faro per una nuova rivoluzione proletaria internazionale, cosa ovviamente sgradita a Stalin, il secondo motivo derivava dal fatto che l'esautorazione dell'URSS dal Patto di Monaco che diede mano libera alla Germania nazista in Cecoslovacchia, provocando l'ira di Winston Churchill, aveva messo in moto un progressivo avvicinamento fra la Germania nazista e la Russia di Stalin che poi per i polacchi, e successivamente anche per i sovietici, sfoci\u00f2 nel tragico patto Patto Molotov-Ribbentrop. Essenziale era anche la differenza di impostazione teorica tra una societ\u00e0 comunista e/o comunista libertaria e una societ\u00e0 stalinista per cui gli scontri fra le ali antifasciste suddette erano storicamente inevitabili sia per contesto sia per retroterra teorico.\nI gruppi trotskisti che agirono in Spagna furono diversi e il POUM non si pu\u00f2 considerare un gruppo trotskista in senso stretto tenuto conto dei pessimi rapporti con Lev Trotsky e la IV Internazionale. Hugh Thomas, fra i maggiori storici della guerra di Spagna, lo definisce semi-trotskista. \nCome trotskisti legati alla IV Internazionale vi furono due formazioni che agirono in Spagna tra il luglio 1936 e la fine del 1937 e precisamente:\nFu quindi il fondatore del primo gruppo bolscevico-leninista di Barcellona, poi in seguito espulso dalla IV Internazionale con l'accusa di voler far confluire il gruppo nel POUM. In seguito si schier\u00f2 col \"Parti Communiste Internationaliste\" di Raymond Molinier e Pierre Frank, formazione dissidente facente riferimento alla rivista \u00abLe Soviet\u00bb, ovvero \"Organe des Bolcheviste-L\u00e9ninistes d'Espagne pour la IVe Internationale\".\nNel 1935 i bordighisti avevano riunito le forze nella formazione \"Frazione Internazionale della Sinistra Comunista\". La guerra di Spagna provoc\u00f2 aspri contrasti interni fra i bordighisti; la frazione di maggioranza di Ottorino Perrone consider\u00f2 la sollevazione di Franco un problema riguardante strettamente settori della borghesia spagnola in contrasto intestino, quindi non interessante come \"terreno\" di intervento. La frazione di minoranza, invece, con a capo Enrico Russo giudic\u00f2 il contesto in cui si era verificato il golpe spagnolo, terreno fertile per la lotta rivoluzionaria, e i militanti di tale ala bordighista si recarono a combattere nella Colonna Lenin del POUM, e si fecero apprezzare per il proprio valore. La vicenda di tale Colonna \u00e8 stata portata al grande pubblico nel film di Ken Loach, Terra e libert\u00e0. Vi furono successivamente discussioni e analisi sulle relazioni e le iniziative delle formazioni della sinistra non stalinista durante la guerra di Spagna su riviste quali \u00abPrometeo\u00bb e \u00abBilan\u00bb. Sono particolarmente rilevanti le considerazioni di Camillo Berneri su \u00abGuerra di classe\u00bb, che sottoline\u00f2 soprattutto le convergenze fra le varie formazioni, al di l\u00e0 delle invalicabili basi teoriche di partenza differenti, ritenendo Barcellona assediata sia da Burgos sia da Mosca e ribadendo pertanto la sua netta opposizione alla fase di collaborazione della CNT con il governo repubblicano.\nL'impiego nella guerra civile spagnola.\nIl 21 luglio 1936 vennero formate a Barcellona insieme alla \"Durruti\", diverse colonne per contrastare i fascisti di Franco, \"Tierra y Libertad\", \"Ascaso\", \"Roya y Nigra\", mentre il POUM organizz\u00f2 la colonna \"Lenin\" in cui confluirono i bordighisti italiani che avevano deciso di partecipare alla vicenda spagnola. Le colonne si diressero verso l'Aragona alla riconquista di Saragozza e Huesca. \"Fra gli italiani \u00e8 da ricordare Agostino Sette primo caduto italiano combattendo contro i fascisti di Franco\".\nIl fatto che la capitale dell'Aragona (come si vede nella carta si trova al di l\u00e0 della linea antifascista) fosse caduta in mano dei fascisti significava per la CNT, per la rivoluzione e per l'esito della guerra un colpo tremendo. Saragozza era stata il punto di forza dell'anarchia: la rivolta del 1933 aveva dimostrato quale potenziale si nascondesse in quella citt\u00e0. Era la citt\u00e0 dove nel marzo 1936 si era tenuto il congresso nazionale della CNT con la partecipazione di decine di migliaia di militanti. Nell'attacco portato ai falangisti difensori di Huesca mor\u00ec anche Antonio Cieri, l'anarchico che assieme a Guido Picelli aveva comandato la difesa di Parma del 1922. Nella colonna Ascaso era confluita anche la Colonna Italiana organizzata da Carlo Rosselli con Berneri e Angeloni.\nPer quanto riguarda pi\u00f9 particolarmente la Colonna Durruti, va ricordata una figura femminile di gran carisma e peso ovvero Simone Weil. La breve esperienza della Weil nella guerra di Spagna, che abbandoner\u00e0 dopo un banale incidente (mise un piede in una pentola d'acqua bollente), rientrava nella sua continua ricerca interiore dettata da una profonda inquietudine che la spingeva a partecipare alle grandi sofferenze dell'umanit\u00e0 e l'aveva portata a legarsi a organizzazioni operaie e a gruppi di sinistra molto critici nei confronti del comunismo francese d'osservanza stalinista. Un altro intellettuale di spicco che combatt\u00e9 come miliziano nella Colonna Durruti fu Carl Einstein.\nNella \"Colonna Durruti\", ricordiamo, combatterono con altri gli italiani Antoine Gimenez e Agostino Sette, che sar\u00e0 il primo caduto (31 luglio 1936) di nazionalit\u00e0 italiana nella guerra di Spagna. Altre fonti danno come primo caduto facente parte del gruppo dei grossetani.\nLLa Colonna traeva il proprio nome da Buenaventura Durruti, uno dei dirigenti di spicco della CNT, che ne fu il primo comandante. Tale colonna durante la guerra civile cerc\u00f2 di liberare, dalle truppe nazionaliste di Franco, Saragozza, collegamento fra la Catalogna e i Paesi Baschi e zona altamente industrializzata con, all'epoca, fabbriche di armi pesanti.\nPassando da paese a paese la colonna si ingross\u00f2 sempre pi\u00f9 con l'adesione di contadini e operai arrivando a un numero di \"miliziani\" forse superiore a 5 000, anche se le stime precise del numero dei miliziani delle colonne anarchiche \u00e8 sempre difficilmente determinabile.\nVi sono immagini storiche della Colonna Durruti, durante le soste e poi in marcia per arrivare a Saragozza. In quest'ultima azione la colonna Durruti si era divisa in due formazioni, la prima si diresse a Pina, l'altra a Gelsa. Si vedono i miliziani anarchici che scavano le trincee e poi vi sono immagini in cui combattono con sigaretta o pipa fra i denti. Il metodo di combattere della Colonna Durruti \u00e8 indicativo dei metodi di lotta delle colonne anarchiche e/o della CNT. Vittoria dopo vittoria nei paesi attraversati dalla Colonna Durruti i miliziani avevano compreso che era importante sconfiggere il golpe fascista ma che era fondamentale cambiare, per ci\u00f2 che \u00e8 possibile, l'impostazione sociale, per cui invitavano i contadini a impossessarsi delle terre e a ridistribuirle in modo egualitario. Da parte loro i contadini fornirono appoggio di sussistenza e logistico ai combattenti della colonna. Non di rado i miliziani della colonna dovevano convincere i contadini a non unirsi a loro per combattere ma restare sulla terra distribuita in modo da lavorarla e procedere con l'opera di collettivizzazione del territorio agricolo, azione pertanto di carattere politico, non militare. Il problema pi\u00f9 rilevante era la mancanza di armi, nonostante gli operai di Barcellona si fossero dati da fare per produrre con metodi artigianali munizioni e armamenti. Si sopperiva, in parte, a tale carenza, con l'uso dell'esplosivo largamente impiegato dai minatori, soprattutto nelle Asturie. Ne La Ritirada le autorit\u00e0 francesi consce che molti militanti antifascisti rifugiatisi in Francia erano addestrati nell'utilizzo dell'esplosivo, provvidero a rinchiuderli in campi di internamento sui Pirenei, considerandoli pericolosi.\nDurante l'autunno del 1936 fu chiesto a Buenaventura Durruti di spostarsi dal fronte di Aragona per andare a combattere a Madrid dove i franchisti con l'appoggio dell'aviazione tedesca e italiana avevano sferrato un massiccio attacco per prendere la citt\u00e0. Nel contempo si passava alla militarizzazione delle Colonne, in senso centralizzato, con disciplina militare ordinaria. \nTale processo di \"normalizzazione\" port\u00f2 allo smembramento nel dicembre 1936 di una di quelle pi\u00f9 note, la Colonna Italiana, in cui combatteva Carlo Rosselli, che cre\u00f2 il battaglione Matteotti.\nBuenaventura Durruti rifiut\u00f2 la militarizzazione della Colonna, ma 15 giorni dopo mor\u00ec a causa di una ferita alla schiena prodotta da una scheggia durante la difesa di Madrid.\nLa divisione.\nPi\u00f9 tardi, nel gennaio 1937, il nuovo delegato generale della colonna in Aragona, Jos\u00e9 Manzana, fin\u00ec per accettarne la militarizzazione. Ricardo Sanz prese il comando dell'intera colonna nell'aprile del 1937, che fu trasformata cos\u00ec nella 26\u00aa Divisione dell'esercito repubblicano.\nLa divisione fu creata il 28 aprile 1937, sul fronte dell'Aragona. Fu costituita dalle brigate miste 119\u00aa, 120\u00aa e 121\u00aa. Queste brigate corrispondevano in precedenza ai reggimenti 1 \u00b0, 2 \u00b0 e 3 \u00b0 della divisione \u00abDurruti\u00bb, come era divenuta la colonna Durruti dopo la morte del fondatore. L'unit\u00e0 fu inquadrata nell'XI corpo d'armata, formazione in cui rimase integrata durante il prosieguo della guerra.\nSecondo i suoi dettami la Colonna quindi non si scompagin\u00f2 n\u00e9 ridusse la portata del suo intervento politico-militare.\nQuesta divisione combatt\u00e9 nella battaglia di Belchite e nella battaglia di Catalogna nel gennaio 1939.\nFu l'ultima formazione antifascista ad abbandonare la Catalogna all'inizio del 1939.\nLos Amigos de Durruti.\nTuttavia, questa militarizzazione non fu effettuata senza opposizione. Il IV gruppo (settore Gelsa-Velilla), equivalente a un battaglione, decise di lasciare il fronte e marciare verso Barcellona, portando con s\u00e9 le armi. In seguito avrebbero formato il gruppo \"Los amigos de Durruti\".\nIl raggruppamento degli amici di Durruti nacque il 15 marzo 1937 da Jaime Balius, Felix Martinez e Pablo Ruiz, come strumento di opposizione alla militarizzazione delle Colonne decretato dal governo repubblicano. Pubblic\u00f2 un giornale che usc\u00ec dalla nascita del gruppo fino al febbraio del 1938. Il raggruppamento quindi raccolse anche i militanti della CNT in disaccordo con la linea di mediazione fra la CNT stessa e il governo repubblicano.\nL'organismo volle seguire la strada tracciata da Durruti contro la militarizzazione delle Colonne voluta dal governo repubblicano.\nIl problema della militarizzazione delle Colonne fu spinoso, soprattutto per quelle anarchiche. Nel libro di Pietro Ramella, \"Francesco Fausto Nitti l'uomo che beff\u00f2 Hitler e Mussolini\", \u00e8 ben descritta la situazione in cui si trovava e la fatica che doveva compiere Francesco Fausto Nitti per conquistare la fiducia di una colonna anarchica, prima chiamata battaglione della morte, per riorganizzarla militarmente. Dal libro traspare il rispetto che ha il \"Maggiore Rosso\", per le esigenze degli anarchici che non gradivano tale militarizzazione. Nitti non imponeva, ma spiegava, lasciando in parte le decisioni organizzative ai suoi uomini, riuscendo a creare in tal modo un rapporto di solidariet\u00e0 e fiducia. In tale formazione venne introdotto solo un ordinamento militare minimo per rendere pi\u00f9 efficace il combattimento senza stravolgerne la struttura libertaria del battaglione stesso; questa non era la norma, e spesso la mancanza di militarizzazione di altre colonne poteva creare gravi problemi fra gli antifascisti. L'esempio di Nitti non fu per\u00f2 seguito in altre Colonne. Spesso la militarizzazione veniva a coincidere con un sostanziale smembramento delle formazioni.\nJaime Balius, nel 1978, ha effettuato un'analisi della vicenda insurrezionale e della situazione in Spagna facendo scaturire dal suo studio nuove prospettive rivoluzionarie.\nCultura di massa.\nC'\u00e8 da mettere in evidenza che ancora adesso il ricordo della Colonna Durruti \u00e8 ben vivo al punto tale da esser preso come nome da un noto complesso musicale inglese, \"Durutti Column\".\nTele gruppo ebbe un ottimo avvio di carriera negli anni novanta con l'album \"Rispettare Il Tempo\" edito da Factory Records. Il Gruppo editoriale spar\u00ec e risorse come Factory Too, dove dal 1994 la \"Durutti Column\" rappresenta una delle pi\u00f9 importanti testate partecipanti.\nFulvio Abbate ha aperto un sito_blog di protesta e denuncia sociale intitolato a Buenaventura Durruti. Gli scrittori francesi Emmanuel Jouanne e Yves Fr\u00e9mion usano lo pseudonimo di Colonel Durruti per una serie di romanzi polizieschi, con trame collegate al \"sovvertivismo\", intitolata \"Il Soviet\".\nBibliografia.\nBroch sc 11933"}
{"id": "1654491", "revid": "1543377", "url": "https://it.wikipedia.org/wiki?curid=1654491", "title": "Avvelenamento da salicilati", "text": " \nL'avvelenamento da salicilati \u00e8 una condizione clinica caratterizzata dall'assunzione acuta o cronica di salicilati.\nDefinizione e uso degli salicilati.\nSono farmaci derivati dell'acido salicilico; sono: l'acido acetilsalicilico, l'acetilsalicilato di lisina, il diflunisal. Sono impiegati per i loro effetti analgesici, antipiretici e antinfiammatori, per alleviare un dolore di lieve e media entit\u00e0 e di qualsiasi origine. Sono anche impiegati nei reumatismi degenerativi, nella febbre reumatica, nei reumatismi connettivali.\nAssorbimento.\nTramite analisi appropriate (test del cloruro ferrico) si riesce oltre alla relativa diagnosi a comprendere anche la gravit\u00e0 dell'intossicazione. Per essere di fronte ad un'intossicazione il valore deve essere superiore a 2,2 mmnol/l \nSintomatologia.\nIl manifestarsi dei sintomi cambia a seconda del tempo trascorso dall'assunzione, il trattamento deve essere effettuato al manifestarsi dei primi sintomi, con il passare del tempo le condizioni del paziente peggiorano portando anche ad eventi di infarto miocardico acuto.\nIniziale.\nSintomi immediati: nausea, vomito, letargia, confusione, tachicardia, tinnito.\nTardiva.\nSintomi e segni clinici successivi: acidosi metabolica, insufficienza renale, coma, convulsioni, arrivando anche al collasso cardiocircolatorio e alla morte del soggetto.\nTerapia delle intossicazioni.\nInduzione del vomito e lavanda gastrica per le intossicazioni immediate, tempo massimo di attesa dall'evento di 24 ore. Da valutare la diuresi alcalina forzata che pu\u00f2 essere d'aiuto. In presenza di convulsioni si effettua la somministrazione di farmaci quali il fenobarbital e il diazepam. La terapia alternativa \u00e8 l'uso di emodialisi."}
{"id": "1654493", "revid": "404338", "url": "https://it.wikipedia.org/wiki?curid=1654493", "title": "Angina monocitica", "text": ""}
{"id": "1654494", "revid": "729019", "url": "https://it.wikipedia.org/wiki?curid=1654494", "title": "Trachionichia", "text": "Per trachionichia in campo medico, s'intende una forma di onicopatia, cio\u00e8 una patologia delle unghie. Quando l'alterazione della lamina ungueale coinvolge tutte le dita delle mani e dei piedi si parla di distrofia delle venti dita.\nCaratteristiche.\nLa lamina (parte dell'unghia) presenta colore opaco, fragilit\u00e0 e mostra una superficie irregolare.\nTipologia.\nCaratteristica \u00e8 la forma completa definita distrofia delle venti dita, che si suddivide a sua volta in due differenti tipologie.\nEziologia.\nElementi che causano la trachionichia sono l'alopecia areata, il lichen planus e la psoriasi."}
{"id": "1654495", "revid": "729019", "url": "https://it.wikipedia.org/wiki?curid=1654495", "title": "Onicocriptosi", "text": "L'onicocriptosi, comunemente chiamata unghia incarnita, \u00e8 una affezione della lamina ungueale che porta ad una penetrazione della stessa nelle carni vicine.\nCaratteristiche.\nAvviene solitamente nelle parti laterali dei tessuti molli circostanti, la penetrazione della lamina avviene lentamente.\nSintomatologia.\nI sintomi e i segni clinici presentano inizialmente dolore della parte interessata, perdita di pus e sangue, unghia gialla/nera, infiammazione della parte cutanea interessata, cattivo odore.\nCause.\nFra le cause pi\u00f9 comuni vi \u00e8 una errata tipologia di calzatura indossata, i tagli impropri del bordo ungueale, patologie biomeccaniche dell'alluce o di altre dita del piede (es. alluce valgo), anche traumi possono portare alla penetrazione dell'unghia. \nAltro fattore generante dell'onicocriptosi, specialmente in et\u00e0 adolescenziale, pu\u00f2 essere il sovrappeso.\nInoltre, soprattutto quando interessano le mani, la cura risiede in alcuni farmaci quali i retinoidi aromatici.\nTerapie.\nIntervento non operatorio.\nServe verificare che non esistano punte di unghia penetrate lateralmente nella carne. Se ve ne sono, rimuoverle con uno strumento sterilizzato. Se la ferita \u00e8 infetta pu\u00f2 essere un po\u2019 doloroso ma \u00e8 fondamentale per prevenire l\u2019aggravarsi dell\u2019infezione e ottenere la guarigione.\nLa maggior parte dei casi si aggrava per via dell\u2019infezione stessa e pertanto basta fasciare il tutto applicando sulla parte lesa cotone idrofilo imbevuto di disinfettante e garza sterile per prevenire il contatto del dito infetto con le scarpe. Questo impacco va cambiato frequentemente. Si pu\u00f2 agire anche per via orale tramite antibiotico se l\u2019infezione non passa in una decina di giorni. Una volta terminata l\u2019infezione, far ricrescere l\u2019unghia avendo cura di inserire con una punta sterilizzata, sotto l\u2019unghia, dal lato malato, uno spessore di cotone idrofilo per prevenire il ripetersi della patologia, fino alla completa fuoriuscita dell\u2019unghia. Il cotone idrofilo va inserito sotto l\u2019unghia in modo da attenuare il contatto tra l\u2019unghia e la pelle oltre che atto finalizzato a impedire l\u2019incurvamento dell\u2019unghia.\nIntervento podologico e rieducativo.\nUn trattamento previsto \u00e8 l'intervento del podologo, in secondo luogo l'intervento chirurgico. Nel caso sia causato dalla somministrazione di farmaci bisogna effettuare la sospensione immediata degli stessi.\nEsiste tuttavia in ambito podologico la \"rieducazione ungueale\" che sfruttando tecniche di ortonixia \u00e8 volta al trattamento conservativo, incruento di tale patologia. Sempre in ambito podologico, laddove vengano ravvisate concause biomeccaniche, questo trattamento conservativo viene integrato da ortesi digitali e/o plantari.\nA fine rieducativo esiste una procedura di intervento di onicoplastica con applicazione di tutore. L'intervento prevede la rimozione del legamento onicocutaneo laterale (in modo da liberare il margine dell'unghia), o di ambedue i margini laddove necessario, ed applicazione di tutore a cavallo della parte ungueale laterale dolente. Esso deve essere applicato al di sotto della plica cutanea, in modo da non creare decubito sulla stessa.\nPu\u00f2 essere talvolta utile anche camminare a piedi scalzi su qualunque terreno per prevenire l'insorgenza della patologia.\nIntervento chirurgico.\nIn ambito chirurgico si pu\u00f2 procedere a onicectomia ungueale per rimuovere completamente la lamina e consentire una ricrescita corretta dell'unghia. In caso di persistenza del problema, laddove l'unghia provochi seri problemi di deambulazione e flemmoni, si deve rimuovere prima di tutto le zone dove vi \u00e8 ipertrofia di tessuto di granulazione causato dal trauma che l'unghia evoca, infiggendosi al di fuori del margine periostale nel contesto dei tessuti molli, suscitando talvolta dolorosi processi infiammatori settici.\nIn caso di onicocriptosi severa quindi e di ipertrofia di tessuto calloso causata dalla penetrazione dell'unghia nei tessuti molli, \u00e8 necessaria una laminectomia \"radicale\" da realizzarsi tramite escissione integrale della matrice ungueale dal periostio, dove \u00e8 solitamente alloggiata, impedendo all'unghia di ricrescere (prestando attenzione a non esporre l'osso acch\u00e9 non degeneri in periostite). L'uso di bisturi a radiofrequenza e di anestesia tramite refrigerazione locale (oppure tronculare praticata alla base del tronco del nervo digitale) pu\u00f2 risolvere in maniera del tutto incruenta e indolore l'intervento.\nNell'ultimo decennio si \u00e8 passati a tecniche evolute come la laminectomia \"laterale\" mediante fenolizzazione che distrugge la matrice laterale dell'unghia a qualche millimetro di distanza dal polpastrello laterale, in modo che non ricresca pi\u00f9. L'intervento \u00e8 esteticamente invisibile.\nIn certi casi le creme possono anche far guarire il dito e l'unghia senza ricorrere all'intervento."}
{"id": "1654499", "revid": "1956924", "url": "https://it.wikipedia.org/wiki?curid=1654499", "title": "Miami Guns", "text": ", \u00e8 un manga e anime creato da Takeaki Momose. L'anime \u00e8 ambientato a Miami City, che \u00e8 molto similare a Miami in Florida, eccetto per alcuni luoghi cambiati.\nIl manga \u00e8 stato pubblicato in Italia dalla Play Press publishing (oggi Play Media Company) dall'ottobre 2004 all'aprile 2005.\nTrama.\nL'anime e il manga presentano narrazioni completamente diverse, al punto da poter essere definiti due prodotti autonomi che condividono solo personaggi ed ambientazioni.\nManga.\nL'iperattiva Yao Sakurakogi, viziata figlia del pi\u00f9 grande magnate di Miami, decide di entrare nella polizia e a nulla valgono i tentativi di sabotaggio degli agenti o i discorsi del commissario: la giovane riesce infine a passare l'esame e a diventare ufficialmente una poliziotta. La nuova arrivata viene affiancata alla precisa ed affidabile Lu Amano, figlia del commissario.\nLe due ragazze, grazie alla spinta di Yao e il graduale ammorbidimento di Lu, vivono diverse avventure insieme sgominando pericolose bande criminali o vendicativi malviventi e terroristi, riuscendo sempre a risolvere tutti i casi e a farsi una discreta fama in citt\u00e0 al punto da essere soprannominate il due delle \"Miami Guns\".\nL'unione dell'affiatato due sembra svanire con la prospettiva dell'imminente matrimonio di Yao, promessa fin da bambina ad un figlio di un ricco socio del padre di lei. Daijiro Damon, fidanzato di Yao, \u00e8 infatti divenuto uno sceriffo della polizia per non sfigurare accanto alla sposa e poterla proteggere al meglio. Nonostante i sentimenti sinceri del giovane Yao \u00e8 ben restia ad impegnarsi seriamente e fino all'ultimo tenta, con l'aiuto di Lu, di sottrarsi agli impegni familiari.\nSoltanto la scomparsa del prezioso anello Sakura, cimelio della famiglia Sakurakoji, porta la giovane ad avvicinarsi a Daijiro e a dichiararsi apertamente a lui, i genitori di entrambe le famiglie colgono poi l'occasione per celebrare velocemente il matrimonio. Dopo la luna di miele Yao torna a Miami per seguitare il proprio lavoro accanto a Lu, con la malcelata soddisfazione del commissario Amano, ormai affezionato alla turbolenta ragazza.\nAnime.\nL'anime parla della vita di due ufficiali di polizia che devono fermare il crimine che diventa sempre peggiore. La trama ricorda per come \u00e8 strutturata e per i luoghi rappresentati la serie televisiva \"Miami Vice\".\nAnime.\nL'anime si distingue per le citazioni ad altre opere apprezzate dall'autore della serie, tra cui: Neon Genesis Evangelion, Initial D, Matrix, Rocky Joe.\nLista episodi.\nOgni puntata dura approssimativamente 25 minuti:\nManga.\nEdizione giapponese.\nIn Giappone il manga \u00e8 stato pubblicato in due edizioni:\nEdizione italiana.\nIl manga \u00e8 stato pubblicato in Italia da Play Press dall'ottobre 2004 ad aprile 2005, a periodicit\u00e0 bimestrale sulla collana Love\u00b2Comix (numeri 34,36,38,40) al prezzo di 3,9 euro a volume tranne il 4, venduto a 4,5 euro.\nArtwork.\nRispetto alla prima edizione giapponese i volumi non hanno sovraccopertina, fronte e retro hanno la stessa immagine, \u00e8 assente la pin-up posta originariamente sul retro, sono assenti extra come il messaggio dell'autore ed \u00e8 stato rivisto l'ordine di pubblicazione delle illustrazioni del fronte:"}
{"id": "1654506", "revid": "281901", "url": "https://it.wikipedia.org/wiki?curid=1654506", "title": "Catharanthus", "text": "Catharanthus \u00e8 un genere di piante della famiglia delle Apocinacee che comprende otto specie, sette delle quali endemiche del Madagascar e note come pervinche del Madagascar, e una (\"C. pusillus\") originaria del subcontinente indiano.\nTassonomia.\nIl genere comprende le seguenti specie:\nUsi.\nUna di queste specie, il \"C. roseus\", \u00e8 nota per le sue propriet\u00e0 medicinali, ed \u00e8 utilizzata dalle industrie farmaceutiche per ricavarne due alcaloidi (la vincristina e la vinblastina) utilizzati, tra l'altro, nella cura della leucemia. Lo sfruttamento commerciale di questa pianta \u00e8 stato fra gli episodi che hanno dato origine alla controversia sul concetto di biopirateria."}
{"id": "1654507", "revid": "14691", "url": "https://it.wikipedia.org/wiki?curid=1654507", "title": "Pervinca del Madagascar", "text": ""}
{"id": "1654524", "revid": "1543377", "url": "https://it.wikipedia.org/wiki?curid=1654524", "title": "Hoodia", "text": "Hoodia \u00e8 un genere di piante della famiglia delle Apocinacee (sottofamiglia Asclepiadoideae), endemico dell'Africa sudoccidentale (Angola, Botswana, Namibia, Sudafrica e Zimbabwe).\nVengono spesse informalmente indicate come cactus a causa della somiglianza esteriore con le Cactacee, famiglia con cui non sono tuttavia correlate.\nTassonomia.\nIl genere comprende le seguenti specie:\nUsi.\nAlcune di queste piante sono usate dai boscimani a scopi medicinali, e hanno recentemente suscitato l'interesse delle industrie farmaceutiche per le loro possibili applicazioni alla cura dell'obesit\u00e0. La possibile appropriazione delle conoscenze tradizionali dei boscimani da parte delle case farmaceutiche occidentali \u00e8 stato talvolta criticato come caso di biopirateria.\nNei media.\nLa pianta \u00e8 al centro del film \"The Bushman's Secret\", scritto e diretto da Rehad Desai."}
{"id": "1654529", "revid": "1543377", "url": "https://it.wikipedia.org/wiki?curid=1654529", "title": "California (Gosaldo)", "text": "California era una frazione (672\u00a0m s.l.m.) del comune di Gosaldo, in provincia di Belluno, totalmente distrutta dall'alluvione del 4 novembre 1966.\nStoria.\nCalifornia sorse a met\u00e0 Ottocento attorno ad una semplice osteria, chiamata \"Alla California\" con richiamo all'omonimo stato americano e alla corsa all'oro: da questo periodo, infatti, la zona, un tempo selvaggia e inospitale, cominci\u00f2 ad essere frequentata per l'apertura di una miniera di mercurio. In seguito all'esaurimento delle risorse minerarie, anche questo paese conobbe il fenomeno migratorio verso l'estero ma, specialmente dal secondo dopoguerra, riusc\u00ec a risollevare la propria economia, grazie al turismo che la rese un luogo abbastanza frequentato. L'osteria si evolse in un albergo-ristorante, che rese questo luogo la meta ideale per chi cercava una vacanza tranquilla immersa nel verde. Sin dal 1921 California era efficacemente collegata tramite gli autobus di linea alle vicine Tiser e Don e alla Valbelluna, alla quale si accede tuttora tramite lo stretto e tortuoso Canale del Mis (la carrozzabile \u00e8 del 1938).\nIn questo periodo, il paese aveva raggiunto le 150 anime. A conferma di ci\u00f2, nel 1960 la chiesa divenne parrocchiale.\nL'alluvione.\nTutto si ferm\u00f2 la notte del 4 novembre 1966. Il diluvio dei giorni precedenti fece aumentare a dismisura la portata d'acqua del torrente Mis e del Gosalda, che si univano proprio in corrispondenza dell'abitato. La piena travolse tutto ci\u00f2 che incontr\u00f2 sul suo percorso, spazzando via completamente California e provocando gravissimi danni lungo tutta la Valle del Mis, compresa la distruzione, in pi\u00f9 punti, della strada, ricostruita molti anni pi\u00f9 tardi.\nGli abitanti si misero in salvo nelle frazioni pi\u00f9 alte del comune. Pi\u00f9 tardi il comune di Gosaldo offr\u00ec ai pochi rimasti (moltissimi dovettero stabilirsi altrove) alcuni terreni a Villa Sant'Andrea (localit\u00e0 posta poco sopra Don), in quanto l'alluvione aveva segnato cos\u00ec profondamente la vallata, che fu impossibile il recupero dell'insediamento originale.\nStato attuale.\nOggi rimangono solo i ruderi delle case, che sorgono in mezzo al bosco ormai cresciuto tutto intorno. Una passerella, rimessa a nuovo da poco, permette di attraversare il fiume per raggiungere i pochi resti rimasti. In quanto citt\u00e0 fantasma, California \u00e8 talvolta meta di escursionisti in visita al Parco nazionale delle Dolomiti Bellunesi, che si estende anche in questa zona."}
{"id": "1654538", "revid": "729019", "url": "https://it.wikipedia.org/wiki?curid=1654538", "title": "Zde\u0148ka \u0160ilhav\u00e1", "text": "Questo primato mondiale fu battuto solo quattro anni dopo da Gabriele Reinsch, ma resiste tuttora come record nazionale.\nBiografia.\nIn carriera ha partecipato alle Olimpiadi di Seul 1988, giungendo sesta nel disco (67,84 metri) e undicesima nel getto del peso (18,86 metri).\n\u00c8 sposata con il discobolo Josef \u0160ilhav\u00fd."}
{"id": "1654539", "revid": "14691", "url": "https://it.wikipedia.org/wiki?curid=1654539", "title": "Biopirateria", "text": ""}
{"id": "1654541", "revid": "110157", "url": "https://it.wikipedia.org/wiki?curid=1654541", "title": "Krasnoarmejsk (Oblast' di Mosca)", "text": "Krasnoarmejsk \u00e8 una cittadina della Russia europea centrale (oblast' di Mosca), situata 51 km a nordest della capitale sul versante sudorientale delle alture di Mosca; dipende amministrativamente direttamente dall'oblast' di Mosca.\nLa data ufficiale di fondazione \u00e8 l'anno 1928, quando prese il nome di \"Krasnoflotskij\" (che significa, all'incirca, \"della flotta rossa\") in omaggio alla Marina Militare sovietica; un anno dopo l'insediamento venne ribattezzato \"Krasnoarmejsk\" (da \"krasnaja armija\", Armata Rossa) e, nel 1947, ottenne \"status\" di citt\u00e0. L'attuale citt\u00e0 sorge sul sito del preesistente villaggio di \"Muromcevo\" (\u041c\u0443\u0440\u043e\u043c\u0446\u0435\u0432\u043e), attestato fin dal XVI secolo.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1654543", "revid": "1305772", "url": "https://it.wikipedia.org/wiki?curid=1654543", "title": "Krasnoarmejsk", "text": "Krasnoarmejsk (anche come \"Krasnoarmeysk\") \u00e8 il toponimo russo di alcune localit\u00e0:"}
{"id": "1654544", "revid": "80339", "url": "https://it.wikipedia.org/wiki?curid=1654544", "title": "Krasnoarmeysk", "text": ""}
{"id": "1654548", "revid": "547034", "url": "https://it.wikipedia.org/wiki?curid=1654548", "title": "Ria Stalman", "text": "Sempre nel 1984 ha stabilito il suo primato personale, di 71,22 metri, ed \u00e8 stata eletta sportiva olandese dell'anno.\nBiografia.\nSorella di Anneke de Lange-Stalman, mezzofondista attiva durante gli anni settanta, e dopo aver praticato nuoto decise di passare all'atletica leggera concentrandosi sulle specialit\u00e0 di getto del peso e lancio del disco.\nDal 1973 raggiunse i vertici delle classifiche nazionali conquistando negli anni ben 17 titoli nazionali: 10 nel lancio del disco, 5 nel getto del peso e 2 nel getto del peso al coperto. \nIl trasferimento negli Stati Uniti (1976-1982).\nNel 1976, anche se capace di lanciare oltre ai 58 metri, non venne inserita nella squadra olandese per i Giochi olimpici di Montreal.\nDopo questa delusione decise di trasferirsi negli Stati Uniti, lasciando il suo lavoro, per dedicarsi ancor pi\u00f9 intensamente allo sport. Increment\u00f2 i suoi allenamenti settimanali che fino a quel momento erano stati 10, riuscendo a dedicarsi anche allo studio.\nNegli anni riusc\u00ec a conquistare tre titoli nazionali statunitensi (due nel lancio del disco ed uno nel getto del peso).\nIl titolo olimpico e il ritiro (1983-1984).\nDopo il settimo posto ai campionati del mondo di Helsinki 1983, prese parte alle Olimpiadi di come una delle fovorite alla vittoria della gara di lancio del disco grazie anche all'assenza delle avversarie in seguito al boicottaggio del blocco orientale.\nRiuscir\u00e0 a vincere la gara con un lancio a 65,36 metri, vittoria che gli permise di vincere anche il premio di sportiva olandese dell'anno.\nDopo l'oro olimpico riusc\u00ec a gareggiare solo altre due volte prima di ritirarsi a causa di un grave infortunio alla schiena.\nDoping.\nI fatti.\nPochi mesi prima della sua partecipazione alle Olimpiadi di , venne arrestata alla frontiera tra Stati Uniti e Messico, presso San Diego, con 800 compresse di winstrol, uno steroide anabolizzante.\nLe accuse.\nNel marzo 1992 ci fu un altro caso doping intorno alla sua figura. Dopo le accuse dell'allenatore Sjef Swinkels, arrivarono quelle del suo ex manager Raymond de Vries secondo cui nel 1982 e nel 1983, Ria Stalman fugg\u00ec di nascosto dagli FBK Games pur di non essere sottoposta a test antidoping da parte della IAAF. Secondo Vries l'atleta olandese non venne mai controllata dalla Federazione Olandese perch\u00e9 complice, ma durante una manifestazione come gli FBK Games, essendo presenti i delegati della Federazione Internazionale, non si sarebbe potuta sottrarre ai test.\nA queste accuse si aggiunsero quelle apparse sulle pagine di un giornale statunitense che andava a pubblicare un'intervista anonima con la confessione di una ex atleta e quelle sul giornale olandese \"De Krant op Zondag\" da parte dell'ex pesista Jennifer Smit che la accus\u00f2 nuovamente di aver utilizzato sostanze dopanti sin dal 1982, con la complicit\u00e0 dei dirigenti della Federazione di atletica leggera olandese (KNAU) che avvertivano in anticipo l'atleta di possibili controlli antidoping.\nLa vicenda si concluse con la Federazione olandese e Stalman che negarono l'accusa minacciando una querela.\nLa confessione.\nL'8 gennaio 2016, nella trasmissione televisiva \"Andere Tijden Sport\", confess\u00f2 pubblicamente di avere usato doping durante la sua carriera:\nDurante la trasmissione confess\u00f2 di aver utilizzato, negli ultimi due anni e mezzo di carriera, dosi giornaliere di 5/10 milligrammi di steroidi anabolizzanti.\nVoleva essere campionessa olimpica e si sent\u00ec in dovere di mettere in pratica gli stessi comportamenti scorretti posti in essere dagli atleti della Germania Est, dagli altri atleti del blocco sovietico ed anche dagli atleti statunitensi.\nTuttavia, ha dichiarato di non sapere se la sua amica e compagna di allenamento Leslie Deniz, che vinse l'argento ai Giochi Olimpici si nel lancio del disco, fece uso di doping.\nVivendo negli Stati Uniti, vicino al confine con il Messico, dove gli stimolatori muscolari e le sostanze dopanti venivano venduti liberamente senza ricetta aveva libero accesso a queste sostanze anche se ha sostenuto di aver preso tutte quelle sostanze sotto la prescrizione di un medico (di cui non ha fatto il nome).\nLa Federazione Nazionale Olandese di atletica leggera ha ritirato, pochi giorni dopo la confessione, ogni benemerenza rilasciata all'atleta dichiarando, nel novembre 2016, di voler intraprendere tutte le vie legali per andare ad annullare il record nazionale di lancio del disco e tutti gli altri risultati dell'atleta ottenuti nel periodo incriminato.\nVita privata.\nOggi ha una societ\u00e0 di noleggio di barche ad Amsterdam ed \u00e8 stata fino al 2008 giornalista e commentatrice sportiva per Eurosport.\nCampionati nazionali.\nOlanda.\n1971\n1972\n1973\n1974\n1975\n1976\n1977\n1978\n1979\n1980\n1981\n1982\n1983\nStati Uniti d'America.\n1982\n1983\n1984"}
{"id": "1654551", "revid": "9316", "url": "https://it.wikipedia.org/wiki?curid=1654551", "title": "Trovatelli", "text": ""}
{"id": "1654553", "revid": "1305772", "url": "https://it.wikipedia.org/wiki?curid=1654553", "title": "Robert Sweet", "text": ""}
{"id": "1654557", "revid": "104458", "url": "https://it.wikipedia.org/wiki?curid=1654557", "title": "William Besse", "text": "Biografia.\nCarriera sciistica.\nStagioni 1986-1992.\nOriginario di Bruson di Bagnes, Besse debutt\u00f2 in campo internazionale in occasione dei Mondiali juniores di Bad Kleinkirchheim 1986, dove vinse la medaglia d'oro nella discesa libera, e nel 1987 in Coppa Europa vinse la classifica della specialit\u00e0. In Coppa del Mondo ottenne il primo piazzamento di rilievo il 9 gennaio 1988 nella discesa libera di Val-d'Is\u00e8re (7\u00ba), mentre nella stagione successiva esord\u00ec ai Campionati mondiali nella rassegna di Vail 1989, dove ottenne il 5\u00ba posto nella discesa libera.\nAncora in discesa libera e ancora a Val-d'Is\u00e8re conquist\u00f2 il primo podio in Coppa del Mondo, il 27 gennaio 1990 (3\u00ba), mentre l'anno dopo nella medesima specialit\u00e0 fu 8\u00ba ai Mondiali di Saalbach-Hinterglemm 1991. Al suo esordio olimpico, , gareggi\u00f2 invece nella combinata, senza concludere la prova; poco pi\u00f9 tardi, il 6 marzo, sal\u00ec per la prima volta sul gradino pi\u00f9 alto del podio in Coppa del Mondo nella discesa libera di Panorama.\nStagioni 1993-1999.\nL'11 dicembre 1992 vinse la prestigiosa discesa libera della Saslong in Val Gardena, mentre ai successivi Mondiali di Morioka 1993 nella medesima specialit\u00e0 fu 23\u00ba. Nella stagione seguente in Coppa del Mondo s'impose in un'altra classica della discesa libera, sulla Lauberhorn di Wengen (il 22 gennaio), e prese parte ai suoi ultimi Giochi olimpici, , classificandosi 16\u00ba nella discesa libera e non terminando il supergigante. In seguito, il 16 marzo a Vail, ottenne la sua quarta e ultima vittoria in Coppa del Mondo, sempre in discesa libera.\nAi Mondiali del 1996 in Sierra Nevada fu 13\u00ba nella discesa libera e 27\u00ba nel supergigante. Nella stagione 1996-1997 ottenne il suo ultimo podio in Coppa del Mondo (3\u00ba nella discesa libera della Streif di Kitzb\u00fchel il 24 gennaio) e partecip\u00f2 ai suoi ultimi Mondiali: nella rassegna iridata di Sestriere si classific\u00f2 13\u00ba nella discesa libera e 20\u00ba nel supergigante. Si ritir\u00f2 al termine della stagione 1998-1999; la sua ultima gara in Coppa del Mondo fu la discesa libera di Lillehammer Kvitfjell del 5 marzo, che non port\u00f2 a termine, e la sua ultima gara in carriera fu il supergigante dei Campionati svizzeri 1999 disputato a Zinal il 21 marzo successivo.\nAltre attivit\u00e0.\nDopo il ritiro \u00e8 diventato commentatore sportivo della Televisione svizzera francese, per la quale si occupa delle gare di sci alpino assieme all'ex compagno di squadra Steve Locher.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
{"id": "1654558", "revid": "1305772", "url": "https://it.wikipedia.org/wiki?curid=1654558", "title": "Abbazia di Chevetogne", "text": "L'abbazia di Chevetogne \u00e8 un'abbazia benedettina situata a Chevetogne, una zona a 11\u00a0km dal centro della citt\u00e0 di Ciney, della Provincia di Namur nella regione di Vallonia in Belgio, a est dista 20\u00a0km da Dinant, invece a sud-est dista 40\u00a0km da Namur.\nIl monastero presenta una particolarit\u00e0, ossia di possedere due chiese, una chiesa di rito latino, dedicata a Ges\u00f9 di Nazaret, e l'altra chiesa di rito bizantino dedicata all'esaltazione della Vera Croce. Questo monastero \u00e8 unico ed \u00e8 stato messo sotto il segno dell'ecumenismo, da parte del fondatore, Lambert Beauduin, anche se la Comunit\u00e0 \u00e8 soltanto composta da monaci cattolici collegati all'Ordine di San Benedetto.\nStoria.\nGli edifici.\nLa struttura del monastero era all'origine un castello costruito nell'XIX secolo da borgomastro Chevetogne, Charles Delvaux de Fenffe.\nLa sua vocazione monastica \u00e8 datata vicino al 1901 quando i monaci benedettini dell'abbazia Saint-Martin di Ligug\u00e9, vennero a rifugiarsi in Belgio, dopo essere stati cacciati dalla Francia in seguito alla legge del 1\u00ba luglio 1901, relativa al contratto d'associazione che comporta la dissoluzione di centinaia di congregazioni religiose. Acquisiscono l'edificio e occupano i locali fino al 1923. Il castello fu in seguito affittato a privati quindi funse da rifugio a gesuiti spagnoli che avevano lasciato il loro paese a causa della separazione della chiesa e dello Stato voluta dalla Seconda repubblica spagnola.\n\u00c8 nel giugno 1939 che la Comunit\u00e0 fondata da don Lambert Beauduin s'installa ad Amay in provincia di Liegi.\nAlle estremit\u00e0 degli edifici, si alza attualmente una chiesa: a sud, la chiesa bizantina, e a nord, la chiesa latina:\nIl monastero alloggia una biblioteca ecumenica, ricco di circa 150.000 volumi. \u00c8 specializzata nei settori dell'Oriente Cristiano e dell'Ecumenismo. Fondi particolarmente ricchi riguardano la Repubblica monastica del Monte Athos, l'iconografie e la storia della Chiesa ortodossa russa.\nLa Comunit\u00e0.\nNel 1909, Don Lambert Beauduin (1873-1960), allora monaco dell'abbazia di Mont C\u00e9sar di Lovanio, inizia il movimento liturgico che lancia la rinascita liturgica in Belgio, in particolare attraverso la rivista \u00ab Les Questions Liturgiques et Paroissiales \u00bb (Le questioni liturgiche e parrocchiali), la cui pubblicazione comincia nel 1910. La riunione dell'Oriente cristiano ha reso Lambert Beauduin cosciente della divisione delle chiese ed ha ispirato il suo progetto di fondare un monastero dedicato all'unit\u00e0 dei cristiani. Nel 1924, il Papa Pio XI indirizza la lettera \"Equidem Verba\" all'Abate primario dell'Ordine benedettino per richiamare la sua attenzione sulla questione dell'unit\u00e0, questa lettera \u00e8 l'emissione che conduce Don Beauduin a realizzare questo progetto. \u00c8 nel 1926 che \u00e8 fondata \u00ab Per l'unit\u00e0 delle chiese \u00bb ad Amay (diocesi di Liegi). Lambert Beauduin \u00e8 il primo priore. Sembra che nel 1926 il primo numero della rivista \"Ir\u00e9nikon\" che \u00e8 sempre pubblicata dal monastero anche tuttora.\nNel 1939 la Comunit\u00e0 trasloca a Chevetogne (Diocesi di Namur). Ma Don Beauduin non \u00e8 gi\u00e0 pi\u00f9 il priore. Infatti, fin dal 1928 con la pubblicazione con il Papa Pio XI dell'Enciclica Mortalium Animos particolarmente critica sullo sviluppo dell'ecumenismo, i confronti si realizzano quanto alla vocazione della Comunit\u00e0. Mentre Lambert Beauduin vuole affermarlo come una prova di vera di unione, le autorit\u00e0 episcopali, di cui Mgr di Herbigny, desidera avanzare in un senso pi\u00f9 proselito, e costituire un monastero uniato. Questa decisione non corrisponde a quella di Beauduin, e siccome ha un carattere ben temperato, lo porta ad essere escluso dall'abbazia nel 1932. Comincia allora un esilio di circa 20 anni durante i quali diventer\u00e0 il vero pioniere della causa dell'Ecumenismo. \u00c8 soltanto nel 1951 che reintegra la \"sua\" Comunit\u00e0, con lo statuto d'ospite. Don Becquet, uno dei suoi vecchi allievi, diventa il priore.\nLa notoriet\u00e0 del priore si \u00e8 fortemente sviluppata, grazie a contatti con personalit\u00e0 delle diverse chiese cristiane (ortodossa, anglicana, Protestante), attraverso l'accoglienza degli ospiti, la celebrazione liturgica secondo le tradizioni liturgiche bizantine e latine e, soprattutto dal 1942, l'organizzazione di congressi teologici. La Comunit\u00e0 di Chevetogne lo ha fatto apparire come pioniere dell'unit\u00e0 dei cristiani. Ha contribuito a fare evolvere l'atteggiamento della chiesa cattolica a favore dell'ecumenismo (ricerca dell'unit\u00e0 tra le chiese con un dialogo sull'uguaglianza), che diventer\u00e0 la sua dottrina ufficiale del Concilio Vaticano II aperto da Papa Giovanni XXIII nel 1962.\nL'11 dicembre 1990, il priore di Chevetogne \u00e8 stato alzato di rango nell'abbazia, in riconoscimento del ruolo eminente svolto dai monaci sul piano dell'ecumenismo. Don Michel Van Parys, (nato nel 1943), priore dal 1971, diventa il primo padre abate. Occuper\u00e0 questa funzione fino alla sua dimissione il 12 luglio 1997.\nL'Ecumenismo a Chevetogne.\nLa vocazione ecumenismo dell'abbazia si traduce quotidianamente nello svolgimento delle celebrazioni. I monaci si distribuiscono in due gruppi liturgici, uno celebrando secondo la tradizione dell'Occidente, l'altro secondo la tradizione dell'Oriente bizantino. La specificit\u00e0 del progetto monastico di Chevetogne tiene a ci\u00f2 che i due riti sono stati adottati in previsione della riconciliazione dell'oriente e dell'occidente cristiano, al di l\u00e0 delle rotture confessionali, per dare corpo cos\u00ec al primato della preghiera. L'office bizantino \u00e8 celebrato in Antico slavo ecclesiastico mentre l'eucaristia \u00e8 a volte celebrata in greco.\nLa Comunit\u00e0 ha, ovviamente, relazioni sostenute con le chiese vecchie orientali. Ha anche sviluppato legami molto forti con le altre chiese cristiane, la Comunione Anglicana e le chiese derivate dalla Riforma protestante.\nAttivit\u00e0 e produzioni.\nMusica.\nFin dalla fondazione della Comunit\u00e0, i canti liturgici della Chiesa ortodossa russa sono stati in uso per la celebrazione dell'office bizantino. I monaci dell'abbazia sono rapidamente diventati un riferimento musicale in materia e dagli anni 60 sono state realizzate numerose registrazioni, innanzitutto sotto la direzione di Don Gr\u00e9goire Bainbridge poi sotto quella di Don Philippe B\u00e4r. A partire dal 1984 il monastero di Chevetogne ha iniziato a produrre una serie di CD sotto la sua etichetta in collaborazione con gli studi \"Art et Musique\" a Angers, specializzati nelle edizioni di Musica sacra. L'insieme era diretto dal padre Maxime Gimenez, poi dal padre Thomas Pott.\nAccoglienza degli ospiti.\nI monaci del monastero di Chevetogne accolgono per alcuni giorni ospiti che desiderano passare da loro un momento di pensiero in legame con la spiritualit\u00e0 del monastero. Tre case sono riservate all'accoglienza degli ospiti. Un settore alberghiero riservato agli ospiti maschili \u00e8 situato all'interno del monastero. Un secondo settore alberghiero, destinato alle signore ed alle famiglie, \u00e8 la casa di B\u00e9thanie. Una terza casa, Emma\u00fcs, permette l'accoglienza di gruppi pi\u00f9 o meno autonomi.\nProduzioni artigianali.\nL'abbazia produce anche diversi oggetti artigianali, spesso legati alle tradizioni ortodosse russe. Producono cos\u00ec oggetti in bronzo smaltato, numerose riproduzioni di icone e diversi oggetti di culto.."}
{"id": "1654560", "revid": "729019", "url": "https://it.wikipedia.org/wiki?curid=1654560", "title": "Comando operativo aeronavale della Guardia di Finanza", "text": "Il Comando operativo aeronavale della Guardia di Finanza in acronimo COAN, con sede a Pomezia (Pratica di Mare) \u00e8 l'articolazione operativa aeronavale della Guardia di finanza. Dipende dal \"Comando Aeronavale Centrale\", retto da un Generale di corpo d'armata, che svolge le funzioni di alta direzione.\nComandi.\nIl COAN ha alle dipendenze una componente d'altura e una regionale:\nAttivit\u00e0 operativa.\nGrazie alla disponibilit\u00e0 di mezzi aerei e navali e di personale altamente qualificato per il contrasto ai traffici illeciti perpetrati nell'alto mare, svolge la sorveglianza delle frontiere marittime nazionali e comunitarie anche nell'ottica di una costante e qualificata collaborazione con la neo costituita \u201cAgenzia Europea per la gestione della cooperazione operativa alle frontiere esterne degli Stati membri dell'Unione europea\u201d(FRONTEX).\nIl dispositivo aeronavale di altura della Guardia di finanza \u00e8 orientato ad esercitare l'azione di vigilanza in alto mare, in forza del diritto internazionale, ove la presenza istituzionale \u00e8 da ritenersi remunerativa operativamente, atteso che:\nIn tal senso, al dispositivo di altura sono attribuiti, in via prioritaria, anche attraverso la collaborazione e la cooperazione con i dispositivi aeronavali dei corrispondenti Servizi di vigilanza esteri, sulla base delle intese assunte a livello internazionale, e con le unit\u00e0 della Marina Militare in ragione delle vigenti disposizioni di coordinamento delle attivit\u00e0 di prevenzione e di repressione.\nLa prevenzione.\nAttivit\u00e0 di prevenzione da realizzarsi attraverso: \nLa repressione.\nIl contrasto ai traffici illeciti in acque internazionali, con preminente riferimento: \nStemma.\nIl simbolo del Comando aeronavale \u00e8 un'ancora alata."}
{"id": "1654563", "revid": "574302", "url": "https://it.wikipedia.org/wiki?curid=1654563", "title": "Premio John Cassavetes", "text": "Il premio John Cassavetes (\"John Cassavetes Award\") \u00e8 un premio cinematografico statunitense assegnato annualmente dal 2002 nell'ambito degli Independent Spirit Awards al miglior film prodotto con un budget inferiore ai 500.000 dollari.\nGi\u00e0 nell'edizione 2001 era stato assegnato un premio al miglior film sotto i 500.000 \u20ac (\"Best Feature - Under $500,000\"), ma solo nell'edizione successiva \u00e8 stato intitolato al regista John Cassavetes.\nVincitori e candidati.\nI vincitori sono indicati in grassetto, a seguire gli altri candidati."}
{"id": "1654564", "revid": "287204", "url": "https://it.wikipedia.org/wiki?curid=1654564", "title": "Notoclinops caerulepunctus", "text": "Notoclinops caerulepunctus \u00e8 un piccolo pesce appartenente alla famiglia Tripterygiidae.\nDistribuzione e habitat.\nQuesta specie \u00e8 diffusa nelle acque del Pacifico, intorno alle coste dell'Isola del Nord (Nuova Zelanda), dove \u00e8 diffuso in acque basse (comprese tra 1 e 30 m di profondit\u00e0) ricche di rocce e nascondigli, spesso in zone di marea."}
{"id": "1654565", "revid": "726373", "url": "https://it.wikipedia.org/wiki?curid=1654565", "title": "Zipang", "text": " \u00e8 un manga creato da Kaiji Kawaguchi. Una serie animata, prodotta dallo Studio Deen, \u00e8 stata trasmessa in Giappone dal 2004 al 2005 da Tokyo Broadcasting System, per poi arrivare anche negli USA dal settembre 2006 grazie a Geneon Entertainment che ne ha prodotto la diffusione in DVD.\nTrama.\nIl nuovissimo cacciatorpediniere \"Mirai\", della Kaij\u014d Jieitai (Forza marittima di autodifesa), equipaggiato con armamenti e dispositivi per il combattimento aeronavale di ultima generazione, salpa dalle coste del Giappone per un'esercitazione con la U.S. Navy da compiersi al largo di Pearl Harbor. Durante la navigazione, la \"Mirai\" si imbatte in una strana tempesta magnetica, e poco dopo averla attraversata, dalla nebbia l'equipaggio vede emergere la figura della corazzata \"Yamato\", la nave ammiraglia della Marina imperiale giapponese che combatt\u00e9 nella seconda guerra mondiale; sgomenti, si rendono quindi conto di aver viaggiato nel tempo fino alla battaglia delle Midway, giugno nel 1942. Il loro primo desiderio \u00e8 quello di tornare a casa ma quando capiscono che potrebbero non esserne capaci le opinioni si dividono su quale sia la strada da percorrere. Da una parte c'\u00e8 chi vorrebbe passare del tutto inosservato, per non rischiare di alterare la storia, dall'altra invece vi \u00e8 chi, vuoi per amor di patria, per spirito di rivalsa verso una guerra perduta, o semplicemente per proteggere il proprio Paese e il suo popolo dagli orrori della guerra e dalla minaccia nucleare, vorrebbe sfruttare l'immenso potenziale bellico e tecnologico della \"Mirai\" per cambiare il corso della guerra.\nUna serie di imprevisti, tra i quali il salvataggio del tenente di vascello Kusaka, destinato a morire nella normale linea temporale, porter\u00e0 la \"Mirai\" e il suo equipaggio a cambiare irrimediabilmente il corso della storia.\nTematiche.\nLa storia analizza in particolare la difficile e complicata visione che il Giappone ha con le vicende storiche relative alla Seconda Guerra Mondiale.\nInfatti, se da una parte i Giapponesi, e quindi anche l'equipaggio della Mirai, sono consapevoli del fatto che quella di allora era una societ\u00e0 militarizzata, per certi versi fanatica, e resasi colpevole, soprattutto per quanto riguarda l'esercito, di atti di indicibile crudelt\u00e0 a danno dei territori occupati e della popolazione civile, dall'altro il forte amor di patria che da sempre contraddistingue il popolo nipponico impedisce a quest'ultimo di rinnegare e riconoscere come sbagliata quella che era stata la motivazione principale che - secondo la propaganda giapponese dell'epoca - aveva portato alla guerra: permettere al Giappone di sfuggire all'oppressivo controllo esercitato dagli Stati Uniti sulla sua economia e conquistarsi l'indipendenza energetica che avrebbe garantito la nascita di un grande impero.\nA dimostrazione di quanto questo tema sia sensibile vi \u00e8 il fatto che pochi sono i registi e i mangaka che abbiano avuto il coraggio di affrontare nelle loro opere le tematiche inerenti alla guerra e alle sue conseguenze. Tra questi, \u00e8 da segnalare senza dubbio Rapsodia d'Agosto, di Akira Kurosawa, che tratta la questione, se possibile ancor pi\u00f9 spinosa, delle bombe atomiche di Hiroshima e Nagasaki; in questo film, che tratta anche e soprattutto del confronto tra vecchie e nuove generazioni, e quindi anche del confronto dei giovani di oggi con gli anziani, che hanno subito la bomba, e gli Stati Uniti, che ne sono gli artefici, viene evidenziato come tra i Giapponesi di oggi vi sia la volont\u00e0 di dimenticare, ma non di perdonare.\nLa teoria portata avanti da Zipang sembra essere quella secondo la quale il fine e la visione d'insieme che \u00e8 stata alla base della guerra fosse giusta, ma che sbagliati fossero i metodi con i quali \u00e8 stata portata avanti e che sbagliata fosse, in un certo senso, la societ\u00e0 di allora, che vedeva solo il lato eroico della guerra restando sorda, e rendendosi quindi complice, degli atti di crudelt\u00e0 compiuti dai soldati giapponesi.\nErrori.\nIn una mappa dell'Indonesia, una citt\u00e0 in Sumatra viene erroneamente chiamata \"Tubuk Linggau\", mentre il nome corretto era \"Lubuk Linggau\".\nViaggi nel tempo.\nI viaggi nel tempo sono un tema classico della fantascienza, cos\u00ec come lo sono l'idea di viaggiare a ritroso nel tempo e poter interferire con eventi passati, e la scelta della seconda guerra mondiale come periodo storico.\nNe sono esempi l'episodio pilota di Ai confini della realt\u00e0 (\"The Time Element\", 1958) e il film \"Countdown dimensione zero\" (a cui, per altro, \"Zipang\" sembra ispirarsi)."}
{"id": "1654569", "revid": "37401", "url": "https://it.wikipedia.org/wiki?curid=1654569", "title": "Mafioso", "text": ""}
{"id": "1654570", "revid": "767487", "url": "https://it.wikipedia.org/wiki?curid=1654570", "title": "Divisione No. 2 (Alberta)", "text": "La Divisione No. 2 \u00e8 una divisione censuaria dell'Alberta, Canada di 74.550 abitanti, che ha come capoluogo Lethbridge."}
{"id": "1654576", "revid": "110157", "url": "https://it.wikipedia.org/wiki?curid=1654576", "title": "Villa Giulia (Palermo)", "text": "Villa Giulia \u00e8 un giardino pubblico di Palermo, sito sul confine del quartiere Kalsa, tra via Lincoln e il Foro Italico, e adiacente all'Orto botanico cittadino.\nStoria.\nRealizzato per iniziativa del Pretore e Governatore della citt\u00e0 Antonio La Grua tra il 1777 ed il 1778, prese il nome da Giulia d'Avalos, moglie dell'allora vicer\u00e9 Marcantonio Colonna.\nIl progetto della villa fu realizzato dall'architetto Nicol\u00f2 Palma che disegn\u00f2 un verde pubblico con un perimetro perfettamente quadrato, suddiviso a sua volta in quattro quadrati suddivisi dalle loro diagonali; lo spazio centrale, di forma circolare \u00e8 abbellito da quattro esedre progettate da Giuseppe Damiani Almeyda in stile pompeiano.\nIl giardino.\nL'ingresso monumentale prospiciente il Foro Italico \u00e8 neoclassico, le colonne doriche testimoniano bene il gusto gi\u00e0 romantico della fine del XVIII secolo, quest'ingresso non viene utilizzato per l'accesso al giardino e rimane costantemente chiuso. L'altro ingresso, situato sulla via Lincoln, \u00e8 meno elaborato ed \u00e8 quello usato regolarmente per accedere al giardino.\nAl centro della villa si trova \"L'orologio del Dodecaedro\" ovvero un dodecaedro in marmo dove per ogni faccia si trova un orologio solare, progettato dal matematico Lorenzo Federici. La scultura si trova al centro di una fontana di forma circolare ed \u00e8 sorretta dalla statua di un giovane accovacciato. Attorno alla fontana \u00e8 presente una righiera decorata da sculture metalliche.\nAll'interno del giardino sono presenti numerose sculture marmoree, delle quali la pi\u00f9 significativa \u00e8 quella del \"Genio di Palermo\" di Ignazio Marabitti realizzata nel 1778."}
{"id": "1654577", "revid": "767487", "url": "https://it.wikipedia.org/wiki?curid=1654577", "title": "Robert Sweet (botanico)", "text": "Opere.\n\u00c8 autore di diverse opere sulle specie coltivate nei giardini e nelle serre britanniche, illustrate dai disegni di Edwin Dalton Smith, illustratore affiliato ai Royal Botanic Gardens di Kew."}
{"id": "1654579", "revid": "486946", "url": "https://it.wikipedia.org/wiki?curid=1654579", "title": "Mafia italoamericana", "text": ""}
{"id": "1654582", "revid": "287204", "url": "https://it.wikipedia.org/wiki?curid=1654582", "title": "Notoclinops segmentatus", "text": "Notoclinops segmentatus \u00e8 una specie di pesci della famiglia Tripterygiidae.\nDistribuzione e habitat.\nQuesta specie \u00e8 diffusa in Nuova Zelanda (Isola del Nord) in acque comprese tra circa 1 e 30\u00a0m di profondit\u00e0, dove predilige zone rocciose e ricche di incrostazioni di alghe.\nDescrizione.\nPresenta un corpo allungato a sezione arrotondata, tre pinne dorsale e grandi pinne pettorali. La livrea comprende nove bande rosse sul corpo rosa-argenteo, grandi occhi azzurri sulla testa rosa screziata di arancio. Le altre pinne sono trasparenti. Raggiunge una lunghezza massima di 4,4\u00a0cm.\nEtologia.\nI maschi presentano un comportamento territoriale durante la stagione riproduttiva.\nAlimentazione.\n\"N. segmentatus\" si nutre di piccoli crostacei (copepodi e anfipodi) e di piccoli parassiti in pesci pi\u00f9 grandi."}
{"id": "1654584", "revid": "28592", "url": "https://it.wikipedia.org/wiki?curid=1654584", "title": "Stampo mafioso", "text": ""}
{"id": "1654585", "revid": "28592", "url": "https://it.wikipedia.org/wiki?curid=1654585", "title": "Organizzazione criminale di stampo mafioso", "text": ""}
{"id": "1654586", "revid": "167080", "url": "https://it.wikipedia.org/wiki?curid=1654586", "title": "Teorema di Tietze", "text": ""}
{"id": "1654587", "revid": "1573940", "url": "https://it.wikipedia.org/wiki?curid=1654587", "title": "Notoclinops yaldwyni", "text": "Notoclinops yaldwyni \u00e8 una specie di pesci della famiglia Tripterygiidae.\nHabitat e distribuzione.\n\u00c8 una specie demersale non particolarmente comune, reperibile in Nuova Zelanda da circa 1 metro a 20 di profondit\u00e0. Nuota in zone costiere, spesso con fondali rocciosi.\nDescrizione.\nIl corpo, che non supera i 5,2 cm, \u00e8 allungato, quasi cilindrico, con una colorazione arancione-grigiastra, talvolta con macchie pi\u00f9 scure. Le pinne non sono particolarmente ampie, la pinna dorsale e la pinna anale sono dello stesso colore del corpo.\nRiproduzione.\n\u00c8 oviparo e la fecondazione \u00e8 esterna; depone le uova incollandole alle alghe."}
{"id": "1654593", "revid": "400518", "url": "https://it.wikipedia.org/wiki?curid=1654593", "title": "I due mafiosi (disambigua)", "text": ""}
{"id": "1654594", "revid": "486946", "url": "https://it.wikipedia.org/wiki?curid=1654594", "title": "Pentito di mafia", "text": ""}
{"id": "1654595", "revid": "1543377", "url": "https://it.wikipedia.org/wiki?curid=1654595", "title": "Truer Than Fiction Award", "text": "Il Truer Than Fiction Award \u00e8 un premio cinematografico assegnato annualmente dal 1997 nell'ambito degli Independent Spirit Awards al regista di un film non di finzione di eccezionale livello artistico.\nVincitori e candidati.\nI vincitori sono indicati in grassetto, a seguire gli altri candidati.\nCollegamenti esterni.\n9"}
{"id": "1654597", "revid": "1543377", "url": "https://it.wikipedia.org/wiki?curid=1654597", "title": "Thomas Allofs", "text": "Fratello di Klaus Allofs, attualmente \u00e8 membro del consiglio d'amministrazione del Fortuna D\u00fcsseldorf.\nCarriera.\nClub.\nThomas Allofs inizia la sua carriera nel settore giovanile del \"TuS Gerresheim\", squadra di D\u00fcsseldorf.\nIntraprende la carriera professionistica nel 1978, militando nel Fortuna D\u00fcsseldorf, squadra dove gioca anche suo fratello Klaus. Il debutto avviene il 12 agosto, gi\u00e0 alla prima giornata della Bundesliga 1978-79, nella gara casalinga contro il , vinta 3-1; gioca gli ultimi 16 minuti, rilevando Fleming Lund.\nMette a segno la prima rete in campionato il 29 aprile 1979, nella trasferta contro il : il suo gol, realizzato al 66\u00ba minuto, \u00e8 decisivo nella vittoria per 2-1 della propria squadra.\nRimane per 4 anni al Fortuna; in questo lasso di tempo vince 2 Coppe di Germania consecutive - nel 1979 e nel 1980; in questa seconda \u00e8 grande trascinatore, realizzando 5 gol, di cui uno, quello decisivo, nella finale contro il - e disputa da titolare la finale di Coppa delle Coppe 1978-1979 contro il . Le sue buone prestazioni inducono il commissario tecnico della Germania Ovest, Jupp Derwall, a convocarlo per i Mondiali 1982, dove tuttavia non scender\u00e0 mai in campo.\nNel 1982 si trasferisce al Kaiserslautern, dove debutta con un gol. In 4 anni di permanenza nel club della Renania-Palatinato non vince alcun titolo, ma tiene un'alta media realizzativa in campionato, segnando 61 reti in 126 incontri.\nNel 1986 passa al , dove ritrova il fratello Klaus. In questo club ottiene i migliori piazzamenti in campionato, raggiungendo il 3\u00ba posto nel 1987-88 ed il 2\u00ba nel 1988-89; quest'ultimo campionato lo vede anche laurearsi capocannoniere con 17 reti, in coabitazione con il calciatore del Roland Wohlfarth.\nNel 1989 si trasferisce all'estero, andando a giocare nella D2 francese, allo Strasburgo. Si tratta di una breve parentesi di sette mesi, dopodich\u00e9 rientra in Germania, tornando nel club degli esordi, il Fortuna D\u00fcsseldorf. Un problema ai legamenti lo costringe al ritiro, nel 1992.\nNazionale.\nConta 17 presenze e due gol nella Under-21 tedesco-occidentale. Con la nazionale maggiore vanta due presenze; la prima il 16 ottobre 1985 durante il match di qualificazione ai Mondiali 1986 contro il Portogallo, la seconda il 21 settembre 1988 nell'amichevole con l'URSS. \u00c8 stato convocato da Jupp Derwall per i Mondiali 1982 in Spagna, ma non \u00e8 mai sceso in campo."}
{"id": "1654599", "revid": "6923", "url": "https://it.wikipedia.org/wiki?curid=1654599", "title": "Motore a 4 tempi", "text": ""}
{"id": "1654603", "revid": "1573940", "url": "https://it.wikipedia.org/wiki?curid=1654603", "title": "Helcogramma", "text": "Helcogramma \u00e8 un genere di pesci ossei della famiglia Tripterygiidae."}
{"id": "1654607", "revid": "599013", "url": "https://it.wikipedia.org/wiki?curid=1654607", "title": "Martin Amedick", "text": "Carriera.\nClub.\nArminia Bielefeld.\nMartin Amedick trascorre gli anni del settore giovanile nelle squadre di \"SC Delbr\u00fcck\", SC Paderborn ed . Con quest'ultima squadra firma nel 2002 il primo contratto professionistico. Durante gli anni di permanenza nel club nero-bianco-blu riesce tuttavia a collezionare una sola presenza in prima squadra, il 19 settembre 2003 nella trasferta contro lo Jahn Regensburg, durante il campionato di Zweite Liga.\nEintracht Braunschweig.\nNell'estate 2004 si trasferisce a titolo gratuito all'. Nel club della Bassa Sassonia rimane per due stagioni; nella prima, disputata in Regionalliga Nord, gioca 35 partite, realizzando una rete. A fine stagione il club centra la promozione in Zweite Liga. Nella seconda stagione colleziona 27 presenze corredate da un altro gol, contribuendo alla salvezza della squadra.\nBorussia Dortmund.\nAlla vigilia della stagione 2006-2007 viene ingaggiato dal club di Bundesliga del , con il quale firma un contratto fino al 30 giugno 2009. Esordisce in Bundesliga il 19 agosto 2006, durante la seconda giornata, contro il ; schierato da titolare dall'allenatore Bert van Marwijk, bagna l'esordio con un gol di testa. Chiude la prima stagione in massima serie collezionando 18 presenze e 2 gol, pi\u00f9 una partita di Coppa di Germania. Nello stesso periodo gioca anche 4 incontri con la seconda squadra in \"Regionalliga\".\nNel secondo anno a Dortmund, scende in campo altre 16 volte in Bundesliga e 10 in Regionalliga. Contribuisce, con 3 presenze in prima squadra, al raggiungimento della finale di Coppa di Germania, dove tuttavia non giocher\u00e0; per la cronaca, il Borussia uscir\u00e0 sconfitto 2-1 dal .\nKaiserslautern.\nNel 2008 viene acquistato dal club di Zweite Liga del . In un club molto giovane, svolge un ruolo guida, finendo per guadagnarsi i gradi di capitano. Nella prima stagione gioca 31 partite, segnando 4 reti. Nonostante la sua migliore annata a livello realizzativo, il club non va oltre il settimo posto.\nAl secondo anno, eguaglia il primato di reti realizzate dell'anno precedente; disputa tutti gli incontri (34) e contribuisce alla vittoria del campionato, con conseguente promozione in Bundesliga.\nEintracht Francoforte e Paderborn 07.\nNel 2012, passa all'Eintracht Francoforte. Nel 2013 ritorna invece al Paderborn 07, formazione per cui aveva militato a livello giovanile."}
{"id": "1654608", "revid": "1573940", "url": "https://it.wikipedia.org/wiki?curid=1654608", "title": "Helcogramma gymnauchen", "text": "Helcogramma gymnauchen () \u00e8 un pesce d'acqua salata appartenente alla famiglia Tripterygiidae.\nDistribuzione e habitat.\nQuesta specie \u00e8 diffusa nel Pacifico occidentale, dall'Indonesia a Papua Nuova Guinea all'Australia. Abita acque poco profonde (da 1 a 8 metri) della barriera corallina e delle scogliere ricoperte dalle alghe.\nDescrizione.\nIl corpo \u00e8 allungato, con testa larga e grande bocca dentata. Gli occhi sono grandi e sporgenti. Presenta 3 pinne dorsali. Le altre pinne sono piccole. La livrea \u00e8 piuttosto vivace: il corpo \u00e8 biancastro traslucido, puntinato finemente di bruno e chiazzato sulla testa di rosso vivo (compresi gli occhi) e con una linea orizzontale sui fianchi rossa e bianca. I raggi delle pinne dorsali sono rossi e giallastri, mentre la pinna caudale presenta radice giallo vivo e raggi rosso arancio.\n\u00c8 facilmente confondibile con \"Helcogramma hudsoni\".\nRaggiunge una lunghezza di 4\u00a0cm.\nAlimentazione.\n\"Helcogramma gymnauchen\" si nutre di alghe ed invertebrati."}
{"id": "1654609", "revid": "27736", "url": "https://it.wikipedia.org/wiki?curid=1654609", "title": "Tunnel Kanetsu", "text": ""}
{"id": "1654610", "revid": "14732895", "url": "https://it.wikipedia.org/wiki?curid=1654610", "title": "Guerre civili romane", "text": ""}
{"id": "1654615", "revid": "1543377", "url": "https://it.wikipedia.org/wiki?curid=1654615", "title": "Par\u021ba", "text": "Par\u021ba (in ungherese \"Paracz\", in tedesco \"Paratz\") \u00e8 un comune della Romania di 1.752 abitanti, ubicato nel distretto di Timi\u0219, nella regione storica del Banato. \nPar\u021ba \u00e8 divenuto comune autonomo nel 2004, staccandosi dal comune di \u0218ag."}
{"id": "1654616", "revid": "287204", "url": "https://it.wikipedia.org/wiki?curid=1654616", "title": "Parta", "text": ""}
{"id": "1654618", "revid": "14732947", "url": "https://it.wikipedia.org/wiki?curid=1654618", "title": "Toga praetexta", "text": ""}
{"id": "1654621", "revid": "339392", "url": "https://it.wikipedia.org/wiki?curid=1654621", "title": "Guerre giugurtine", "text": ""}
{"id": "1654622", "revid": "124981348", "url": "https://it.wikipedia.org/wiki?curid=1654622", "title": "Fotorivelatore", "text": "Un fotorivelatore \u00e8 un dispositivo in grado di rivelare la radiazione elettromagnetica, fornendo in uscita un segnale avente un'intensit\u00e0 di corrente o una differenza di potenziale proporzionale all'intensit\u00e0 della radiazione rilevata.\nTipologie e utilizzo.\nEsistono tipi diversi di fotorivelatore, realizzati in base a diversi effetti di interazione tra la radiazione e la materia. In particolare possono differire per la porzione di spettro elettromagnetico che sono in grado di rilevare, e per l'intensit\u00e0 luminosa minima che riescono a misurare (alcuni sono in grado di rivelare i singoli fotoni).\nQuesti dispositivi sono indicati anche con il termine fotocellula.\nLe applicazioni di questi dispositivi sono molteplici. Vanno dai dispositivi d'allarme agli automatismi per cancelli o porte, inoltre i cronometri di molte discipline sportive sono collegati a fotocellule. Le cellule fotoelettriche possono comandare l'accensione di lampade a seconda della luminosit\u00e0 presente, negli anni 60 alcuni costruttori di televisori tra i quali CGE, impiegavano una fotocellula per adeguare la luminosit\u00e0 dell'immagine in bianco e nero, alla luminosit\u00e0 dell'ambiente.\nInoltre sono utilizzati in ogni campo in cui sia necessario misurare l'intensit\u00e0 luminosa, ad esempio nella spettroscopia o nella fotometria, e nella fotografia.\nTipi di fotorivelatori.\nFotorivelatori basati sull'effetto fotoelettrico o effetto fotovoltaico:\nFotorivelatori basati su effetti termici:\nCaratteristiche dei fotorivelatori.\nIndipendentemente dal principio di funzionamento, tutti i fotorivelatori sono caratterizzati da alcune quantit\u00e0:"}
{"id": "1654624", "revid": "339392", "url": "https://it.wikipedia.org/wiki?curid=1654624", "title": "Guerre Giugurtine", "text": ""}
{"id": "1654625", "revid": "124471900", "url": "https://it.wikipedia.org/wiki?curid=1654625", "title": "Il cuore di Cosette", "text": ", letteralmente \"I Miserabili: la giovane Cosette\", \u00e8 un anime televisivo giapponese prodotto dalla Nippon Animation, adattamento del romanzo classico di Victor Hugo, \"I miserabili\". Il primo dei 52 episodi di cui \u00e8 composta la serie \u00e8 andato in onda il 7 gennaio 2007 su Fuji TV. Nell'aprile 2007 \u00e8 stata trasmessa anche da Animax. La serie ha segnato la ripresa del progetto World Masterpiece Theater dopo dieci anni dall'ultima produzione \"Dolce piccola Remi\".\nIn Italia la serie \u00e8 stata trasmessa dal 23 marzo 2010 sul canale Hiro e dal 26 marzo 2012 su Italia 1 con il titolo \"Il cuore di Cosette\". Dal mese di marzo del 2014, ad opera di Yamato Video \u00e8 disponibile la serie completa in 10 DVD raccolti in un box da collezione in tiratura limitata e numerata di 1000 copie.\nTrama.\nFrancia, 1819. Fantine \u00e8 una ragazza di 23 anni che con Cosette, la figlia di quattro anni, arriva nella cittadina di Montfermeil in cerca di lavoro. Si imbatte in una coppia di locandieri, i Th\u00e9nardier, che si offrono di tenere Cosette in attesa che lei trovi una sistemazione per poi poter vivere di nuovo insieme. Fantine rassicurata dalla presenza delle due figlie della coppia, \u00c9ponine e Azelma, si convince che per la sua bambina sia la scelta migliore e cos\u00ec madre e figlia si separano.\nPurtroppo i Thenardier sono tutt'altro che buoni e gentili: sono avidi e spietati, tanto da costringere la piccola Cosette a lavorare per loro come una schiava. L'unico amico che la bambina avr\u00e0 sar\u00e0 Gavroche, il terzo figlio dei Thenardier, mai amato dai genitori.\nNel frattempo Fantine giunge alla cittadina di Montreuil-sur-Mer dove trova lavoro presso la fabbrica del signor Madeleine, sindaco del paese. L'uomo, di una sconcertante bont\u00e0 d'animo \u00e8 benvoluto da tutti gli abitanti, ma cela un segreto misterioso ed oscuro.\nLa storia segue quindi la vita di Cosette, dall'infanzia all'et\u00e0 adulta, dalla morte della madre fino al matrimonio, con sullo sfondo gli uomini, le ingiustizie sociali ed i tragici avvenimenti della Francia post-napoleonica.\nCronologia.\nCronologia degli avvenimenti principali dell'anime, con gli episodi in cui avvengono e le corrispondenti parti del romanzo. Alcuni avvenimenti che accadono nella serie non sono presenti nel romanzo originale.\nDal romanzo all'anime.\nLa serie animata \u00e8 ispirata al romanzo \"I miserabili\" scritto nel 1862 da Victor Hugo e ambientato dal 1815 al 1832.\nIl romanzo, diviso in cinque parti, 47 sezioni (denominate \"libri\") per 366 capitoli complessivi \u00e8 un'opera colossale: considerato uno dei romanzi cardine del XIX secolo europeo, \u00e8 fra i pi\u00f9 popolari e letti della sua epoca e ha avuto nel corso degli anni numerose trasposizioni cinematografiche e televisive.\nPrincipali differenze.\nSecondo la tradizione del World Masterpiece Theater \"Il cuore di Cosette\" \u00e8 abbastanza fedele all'opera originale, compresi gli episodi pi\u00f9 crudi e difficili per un'opera rivolta anche ai bambini. Rispetto all'originale sono per\u00f2 stati effettuati alcuni cambiamenti nella storia, che hanno addolcito alcuni avvenimenti.\nNell'anime sono state inoltre saltate o riassunte le seguenti sezioni (\"libri\") del romanzo, prevalentemente descrittive o a carattere storico.:\nL'anime, pur rispettando la cronologia degli avvenimenti, inizia quindi dalla quarta sezione (quarto libro) della prima parte del romanzo con l'arrivo di Fantine a Montfermeil, anche se le prime due sezioni (la storia di Jean Valjean e del vescovo Myriel) sono riassunte in un flashback nell'ultimo episodio.\nSono inoltre presenti una decina di episodi filler, concentrati principalmente nella prima parte della serie, con avvenimenti del tutto o in gran parte assenti nel romanzo.\nElogio funebre.\nSia il romanzo che l'anime si chiudono con un'ode funebre in memoria di Jean Valjean. Nel romanzo viene scritta a matita da una mano anonima sul marmo della lapide:\nL'anime invece si chiude con il pensiero di Javert rivolto a lui:\nEpisodi.\nGli episodi sono stati trasmessi in Giappone a partire dal 7 gennaio 2007 e in Italia dal 23 marzo 2010 sul canale Hiro. Nella tabella sono segnalati i titoli degli episodi con a fianco le sezioni corrispondenti del romanzo. Gli episodi in \"corsivo\" contengono avvenimenti del tutto o in gran parte non presenti nell'originale e potrebbero definirsi episodi filler\nErrori ed imprecisioni.\nL'anime presenta un piccolo anacronismo: nell'episodio 20 viene citata la fiaba \"La sirenetta\" di Hans Christian Andersen e l'episodio \u00e8 ambientato all'incirca nel 1829, mentre la fiaba di Andersen \u00e8 stata pubblicata solamente nel 1836, sarebbe stato quindi impossibile che i personaggi la conoscessero gi\u00e0.\nDoppiaggio.\nL'edizione italiana \u00e8 curata dalla casa di doppiaggio milanese Studio P.V., sotto la direzione di Lisa Mazzotti. I dialoghi italiani sono di Luca Sandri, Paola D'Accardi, Vittoria Ponticelli e Bruno Gazzetta."}
{"id": "1654627", "revid": "1543377", "url": "https://it.wikipedia.org/wiki?curid=1654627", "title": "\u0218ag", "text": "\u0218ag (in ungherese \"Temess\u00e1g\", in tedesco \"Schag\" o \"Segental\") \u00e8 un comune della Romania di 2.752 abitanti, ubicato nel distretto di Timi\u0219, nella regione storica del Banato. \nNel 2004 si \u00e8 staccato da \u0218ag il villaggio di Par\u021ba, andato a formare un comune autonomo."}
{"id": "1654629", "revid": "14733042", "url": "https://it.wikipedia.org/wiki?curid=1654629", "title": "Bellum Iugurtinum", "text": ""}
{"id": "1654634", "revid": "767487", "url": "https://it.wikipedia.org/wiki?curid=1654634", "title": "Uwe Reinders", "text": "Carriera.\nCalciatore.\nInizi\u00f2 la carriera da calciatore professionista nella squadra della sua citt\u00e0, il Schwarz-Wei\u00df Essen. Tra il 1977 e il 1985 milit\u00f2 in Bundesliga con la maglia del Werder Brema, collezionando 206 presenze e 67 reti. Concluse la sua carriera nella massima divisione francese, giocando per una stagione con il Bordeaux (1985-86, durante la quale vinse l'unico trofeo della sua carriera da calciatore, la Coppa di Francia) e una con il Rennes (1986-87).\nAl 1982 risalgono le sue uniche quattro presenze in nazionale tedesca occidentale, con la quale partecip\u00f2 ai . Durante la manifestazione Reinders ebbe inoltre modo di segnare la sua unica rete in nazionale, il quarto gol dell'incontro contro il Cile nel girone del primo turno.\nAllenatore.\nAppese le scarpette al chiodo, Reinders esord\u00ec come allenatore nel 1988, sedendosi sulla panchina dell', allora militante in Zweite Bundesliga. Nel 1990 fu invece chiamato a guidare l'Hansa Rostock, allora militante nella DDR-Oberliga.\nCon Reinders alla guida la squadra riusc\u00ec a centrare il \"double\" andando a vincere le ultime edizioni della coppa nazionale e del campionato tedesco orientale. Quest'ultimo risultato permise in particolare all'Hansa Rostock di qualificarsi per la stagione 1991-92 della Bundesliga unificata. Nel suo esordio in Bundesliga Reinders guid\u00f2 l'Hansa Rostock ad un buon inizio di campionato, ma fu esonerato il 6 marzo 1992 dopo che la squadra era precipitata nelle posizioni pi\u00f9 basse della classifica.\nAd un mese dal suo esonero Reinders fu assunto da un'altra squadra militante in Bundesliga, il pericolante , in sostituzione di Willibert Kremer. Reinders non riusc\u00ec a centrare l'obiettivo salvezza, ma fu comunque confermato alla guida della squadra finch\u00e9, il 21 ottobre 1993, si trasfer\u00ec all'Hertha Berlino, mantenendo l'incarico di allenatore per cinque mesi. Allen\u00f2 quindi, dal 1994 al 1997, il Sachsen Lipsia, squadra militante in Regionalliga.\nDopo cinque anni di inattivit\u00e0, Reinders ritorn\u00f2 alla guida di una squadra di calcio professionistica il 25 ottobre 2002, sulla panchina della stessa squadra in cui aveva cominciato la carriera di allenatore, Eintracht Braunschweig. Succeduto a Peter Vollmann, Reinders rimase per due anni (fino al suo esonero, datato 2 marzo 2004) sulla panchina della squadra senza riuscire a mantenere il club su buoni livelli. L'ultima esperienza di Reinders come allenatore \u00e8 stata nel 2005 sulla panchina del Frisia Brinkum, un club neopromosso in Oberliga Nord: anche in questo caso l'esperienza si concluse con l'esonero dell'allenatore."}
{"id": "1654635", "revid": "14733090", "url": "https://it.wikipedia.org/wiki?curid=1654635", "title": "Suffeti", "text": ""}
{"id": "1654636", "revid": "1543377", "url": "https://it.wikipedia.org/wiki?curid=1654636", "title": "P\u0103dureni (Timi\u0219)", "text": "P\u0103dureni \u00e8 un comune della Romania di 1.526 abitanti, ubicato nel distretto di Timi\u0219, nella regione storica del Banato. \nP\u0103dureni \u00e8 divenuto comune autonomo nel 2004, staccandosi dal comune di Jebel."}
{"id": "1654637", "revid": "155634", "url": "https://it.wikipedia.org/wiki?curid=1654637", "title": "Arco di Gaio e Lucio Cesari", "text": "Il Portico di Gaio e Lucio Cesari (in latino \"porticus Gai et Luci\") era uno spazio porticato antistante la facciata della basilica Emilia. I resti si trovano nel Foro Romano, a Roma.\nQuesta galleria colonnata venne eretta da Augusto per necessit\u00e0 propagandistiche e dinastiche, in quanto era dedicata ai due nipoti del principe Gaio e Lucio Cesare, che avrebbero dovuto succedergli, ma che morirono entrambi prematuramente.\nAll'avancorpo orientale del vasto portico appartengono le iscrizioni monumentali del 2 a.C. dedicate ad Augusto stesso e ai due principi."}
{"id": "1654643", "revid": "44654", "url": "https://it.wikipedia.org/wiki?curid=1654643", "title": "Modello di Kaluza-Klein", "text": ""}
{"id": "1654644", "revid": "14733188", "url": "https://it.wikipedia.org/wiki?curid=1654644", "title": "Eponimi", "text": ""}
{"id": "1654645", "revid": "1543377", "url": "https://it.wikipedia.org/wiki?curid=1654645", "title": "Peciu Nou", "text": "Peciu Nou (in ungherese \"\u00dajp\u00e9cs\", in tedesco \"Neupetsch\" o \"Ulmbach\", in serbo \"Ulbe\u010d\") \u00e8 un comune della Romania di 4.869 abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 3 villaggi: Dinia\u0219, Peciu Nou, S\u00e2nmartinu S\u00e2rbesc."}
{"id": "1654647", "revid": "1573940", "url": "https://it.wikipedia.org/wiki?curid=1654647", "title": "Helcogramma striata", "text": "Helcogramma striata \u00e8 un pesce d'acqua salata appartenente alla famiglia Tripterygiidae.\nDistribuzione e habitat.\nQuesta specie \u00e8 diffusa nell'Oceano Pacifico occidentale, lungo le acque costiere dal Giappone all'Australia. Abita le acque delle barriere coralline con correnti moderate, dove si aggira tra spugne e coralli.\nDescrizione.\nPresenta un corpo allungato, con occhi grandi e bocca provvista di labbra carnose. Sul dorso sono presenti due pinne dorsali separate, precedute da 3 robusti e corti raggi. La pinna caudale \u00e8 a delta, le pettorali sono allungate e a lancia, le ventrali sono corte e filiformi, la pinna anale \u00e8 bassa e allungata. La livrea \u00e8 inconfondibile: il dorso e 2/3 dei fianchi sono rosso cupo, interrotti da 3 sottili linee bianco vivo e a volte puntinato dello stesso colore. L'ultima parte rossa sfuma nella coda, altrimenti trasparente. Tutte le pinne hanno i raggi rosati. La parte inferiore del corpo \u00e8 rosata. Raggiunge una lunghezza massima di 4,2\u00a0cm.\nAlimentazione.\nQuesta specie si nutre di invertebrati.\nPredatori.\n\u00c8 preda abituale di \"Fistularia commersonii\".\nAcquariofilia.\n\"H. striata\" \u00e8 commercializzata per l'allevamento in acquari marini."}
{"id": "1654652", "revid": "1543377", "url": "https://it.wikipedia.org/wiki?curid=1654652", "title": "Periam", "text": "Periam (fino al 1924 \"Gr\u0103di\u0219te\", in ungherese \"Perj\u00e1mos\", in tedesco \"Perjamosch\") \u00e8 un comune della Romania di 4.349 abitanti, ubicato nel distretto di Timi\u0219, nella regione storica del Banato. \nNel 2007 si \u00e8 staccato da Periam il villaggio di Pesac, divenuto comune autonomo."}
{"id": "1654653", "revid": "125328730", "url": "https://it.wikipedia.org/wiki?curid=1654653", "title": "Monterusciello", "text": "Monterusciello \u00e8 una grande frazione del comune di Pozzuoli, nella citt\u00e0 metropolitana di Napoli. Conta circa 35.000 abitanti.\nStoria.\nIl quartiere \u00e8 stato costruito negli anni ottanta in seguito al bradisismo, che colp\u00ec appunto Pozzuoli, come soluzione d'emergenza, ma non per questo \u00e8 stata concepita come \"citt\u00e0 dormitorio\": anzi il suo progetto, poi non realizzato completamente, prevedeva infatti punti di aggregazione come tra gli altri un cinema-teatro nella zona centrale, una nuova stazione della ferrovia SEPSA, uno stadio da calcio, un mercato coperto tuttora costruito ma non funzionante, un edificio dei licei costituito di liceo classico e scientifico, un museo con parco archeologico, un parco urbano, una piazza della stazione ferroviaria con centri sociali e commerciali. Essendo di recente costruzione ha avuto uno sviluppo urbanistico del tutto diverso rispetto ad altre zone della regione, infatti le strade sono molto larghe e ben asfaltate e nei periodi di forti precipitazioni \u00e8 raro trovarsi di fronte strade allagate anche grazie ad una rete fognaria efficiente. C'\u00e8 una grande presenza di aree verdi anche se in alcuni casi non sono particolarmente curate. Si divide in una parte nord ed in una parte sud, in entrambe le zone troviamo sia case popolari sia parchi residenziali privati.\nCultura.\nIstruzione.\nScuole.\nNumerose sono le scuole sul territorio, frequentate sia da studenti provenienti dai quartieri/comuni limitrofi, sia dagli studenti residenti sul territorio stesso (che conta pi\u00f9 di 30.000 abitanti).\nSono presenti diverse scuole primarie: Scuola Primaria Giuseppe Marotta (Istituto Comprensivo \"7\u00b0 - Pergolesi 2\"); Scuola Primaria Raffaele Viviani (Istituto Comprensivo \"7\u00b0 - Pergolesi 2\"); Scuola Primaria Elsa Morante; Scuola Primaria Italo Svevo; Scuola Primaria Gianni Rodari \nTre scuole secondarie di I grado: Scuola Media Pergolesi 2 (Istituto Comprensivo \"7\u00b0 - Pergolesi 2\"); Scuola Media Raimondo Annecchino; Scuola Media Armando Diaz\nInoltre sono presenti diverse scuole superiori come: Istituto Alberghiero Petronio; Liceo Scientifico Ettore Majorana; Liceo Artistico\nInfine tra le scuole dell'infanzia: Scuola dell'Infanzia Raffaele Viviani (Istituto comprensivo \"7\u00b0 - Pergolesi 2\"); Scuola dell'Infanzia Giuseppe Marotta (Istituto Comprensivo \"7\u00b0 - Pergolesi 2\"); Scuola dell'infanzia Maria Montessori (Istituto Comprensivo \"7\u00b0 - Pergolesi 2\"); Scuola dell'Infanzia Hans Cristian Andersen (Istituto Comprensivo \"7\u00b0 - Pergolesi 2\"); Scuola dell'infanzia Rita Levi-Montalcini; Scuola dell'infanzia Collodi.\nEconomia.\nSono numerose le attivit\u00e0 commerciali sul territorio come gioielleria, ristoranti, pizzerie, alimentari, edicole, tabaccai, elettrauto, meccanici, farmacie, fotografi, ferramenta, lavanderia agenzie scommesse ecc.\nInfrastrutture e trasporti.\nCol tempo la zona \u00e8 stata dotata di diverse infrastrutture come il Palazzetto dello Sport (PalaTrincone) che comprende al suo interno la piscina olimpionica, campi da basket che hanno ospitato per alcune stagioni la squadra di pallacanestro di Napoli. All'interno del palazzetto sono stati eseguiti anche una serie di concerti, si sono esibiti artisti come Pino Daniele, Massimo Ranieri e Francesco De Gregori. Sul territorio \u00e8 presente anche una pista da Jogging di circa 800 metri. Vari calciatori professionisti, hanno militato fra le sue file, uno su tutti Giuseppe Pezzella giocatore dell'Udinese. Il quartiere di Monterusciello \u00e8 inoltre dotato di un proprio ufficio postale, una ASL, uffici del comune (Anagrafe ecc), sede dell'acquedotto di Pozzuoli, uffici dell'Enel, Carabinieri, Vigili del Fuoco, Vigili urbani ecc.\nStrade.\nMonterusciello \u00e8 attraversata dalla Strada statale 7 quater Via Domitiana con la quale \u00e8 possibile raggiungere la Tangenziale di Napoli e l'asse mediano che porta ai comuni dell'hinterland napoletano. Con due uscite Monterusciello Sud e Monterusciello nord, nelle vicinanze dell'uscita Monterusciello nord \u00e8 situato il centro commerciale \"Quarto Nuovo\".\nNei dintorni \u00e8 possibile prendere in automobile il tunnel che da Monterusciello porta a Via Campana raggiungendo cos\u00ec facilmente il centro di Pozzuoli.\nMobilit\u00e0 urbana.\nMonterusciello \u00e8 dotata di uno stazionamento autobus ed era capolinea delle Linee CTP (Napoli) (oramai fallita): P11(N/R), che esegue la tratta Pozzuoli- Monterusciello; P6BR, Monterusciello-Metr\u00f2.\nEd era capolinea di due autobus \"servizio scolastico\" della CTP: SI50 e SI55;\ned \u00e8 tratta di passaggio dell'autobus SI42 (Qualiano-Monterusciello-Pozzuoli).\nUlteriori linee automobilistiche della Societ\u00e0 EAV collegano la zona di Monterusciello alla citt\u00e0 di Napoli con limite di corsa a P.le Tecchio mediante l'utilizzo della tangenziale di Napoli (uscita/ingresso Agnano) e l'altro a Nisida con l'attraversamento della parte bassa della citt\u00e0 di Pozzuoli (passaggio ospedale la Schiana, lago d'Averno, Arco Felice, zona mercatale, centro, lungomare, la Pietra, Bagnoli).\nFerrovie.\nNelle vicinanze dello stazionamento degli autobus vi \u00e8 la stazione \"Grotta del Sole\" della Ferrovia Circumflegrea, fermata della tratta \"Torregaveta-Montesanto\". \n\u00c8 quindi possibile raggiungere Monterusciello da una delle stazioni della Circumflegrea che attraversa:\nMontesanto-via Piave-Soccavo-Traiano-La Trencia-Pianura-Pisani-Quarto Centro-Quarto-Quarto Officina-Grotta del Sole-Licola-Cuma-Torregaveta.\nIl capolinea \"Montesanto\" \u00e8 in comune con un capolinea della Ferrovia Cumana, \u00e8 quindi possibile raggiungere Monterusciello raggiungendo prima Montesanto tramite ferrovia cumana."}
{"id": "1654655", "revid": "49022", "url": "https://it.wikipedia.org/wiki?curid=1654655", "title": "Regina Teuta", "text": ""}
{"id": "1654656", "revid": "49022", "url": "https://it.wikipedia.org/wiki?curid=1654656", "title": "Medb di Connacht", "text": ""}
{"id": "1654657", "revid": "793215", "url": "https://it.wikipedia.org/wiki?curid=1654657", "title": "Tarquini", "text": "Per Tarquini ovvero i re etruschi di Roma si intende il periodo degli ultimi tre re di Roma di origine etrusca (Tarquinio Prisco, Servio Tullio e Tarquinio il Superbo), che regnarono, secondo la tradizione, dal 616 al 509 a.C. E non apparirebbe inverosimile il fatto che per circa un secolo, Roma rimase sotto il dominio etrusco.\nNel giudizio fornito dall'antica tradizione romana, questo periodo fu rappresentato da un dispotismo tirannico molto accentuato la cui derivazione, secondo Pietro De Francisci, andrebbe ricercata soprattutto nella natura militare del nuovo potere insediatosi a Roma e che cominci\u00f2 a intaccare l'antico ordinamento \"gentilizio\".\nQui verranno affrontati i principali aspetti sociali, le prime istituzioni, l'economia del periodo, la prima organizzazione militare, le prime forme di arte, cultura, lo sviluppo urbanistico della citt\u00e0, ecc.\nAccadimenti politici e militari.\nTra l'VIII e il VII secolo a.C., Roma era una florida citt\u00e0 fluviale, aperta a ogni influenza e a qualsiasi persona volesse stanziarvisi. La maggior parte della popolazione era di origine sabino-latina, come lo erano stati i suoi primi quattro monarchi del periodo. Sul finire di questa prima fase monarchica, proveniente dall'Etruria, in particolare da Tarquinia, un imponente flusso migratorio si indirizz\u00f2 su Roma, composto da notabili con persone al seguito e semplici privati in cerca di lavoro e fortuna, richiamati dalle crescenti attrattive di un centro sempre pi\u00f9 ricco e potente. Fu cos\u00ec che, gradualmente, i gruppi etnici etruschi, gi\u00e0 presenti in citt\u00e0 e residenti lungo il Vicus Tuscus, presero numericamente il sopravvento, impugnando le redini dell'economia mercantile cittadina, e impadronendosi del potere, imponendo loro re della medesima etnia. Si rimanda, quindi, alla voce et\u00e0 regia di Roma per quanto attiene ai principali accadimenti politici e militari del periodo, ricordando che con la cacciata di Tarquinio il Superbo, nel 509 a.C., ebbe fine l'egemonia di Tarquinia su Roma e l'inizio del periodo repubblicano. La detta cacciata di Tarquinio avviene durante la guerra con Ardea: nasce la Repubblica con i suoi primi consoli.\nCacciato il re etrusco, Roma ha necessit\u00e0 di rendere sicuri i suoi approvvigionamenti, gestiti per lo pi\u00f9 da mercanti greci e soprattutto etruschi (l'etrusca Cere e il suo porto Pyrgi rifornivano Roma). Roma cerca quindi l'appoggio dei Cartaginesi \u2013 che d'altra parte gi\u00e0 operavano a Cere, come dimostrano i ritrovamenti, a Pyrgi, di lamine votive scritte in etrusco e fenicio .\nLe lamine di Pyrgi sono tre documenti incisi su lamine d'oro, di notevole interesse storico-linguistico per l'archeologia etrusca e considerate tra le prime fonti scritte in lingue italiche. Attualmente i reperti sono conservati al Museo Nazionale Etrusco di Villa Giulia, a Roma. I testi in due lingue documentano il grado di influenza punica in Etruria - con un Thefarie Velianas imposto agli Etruschi dai Punici all'interno della rete di alleanze antielleniche nel Tirreno - fornendo un contesto storico-linguistico ad altri testi coevi probabilmente bilingue, come il primo trattato tra Romani e Cartaginesi siglato, per la Repubblica romana, dal console Lucio Giunio Bruto nel 509 a.C. e menzionato da Polibio nelle sue \"Storie\" (Pol., \"Hist. 3,22\").\nSociet\u00e0.\nIl secondo periodo regio di Roma vide succedersi tre re di origine etrusca. Questo secondo periodo fu pi\u00f9 lineare rispetto al precedente, sotto il quale c'era stata una notevole espansione territoriale e un'alternanza di re, latini e sabini. In aggiunta questo periodo vide lo sviluppo della classe plebea e la loro iniziale introduzione nella struttura politica della citt\u00e0.\nStrumenti e forma di governo.\nQuesto nuovo periodo vide anche una differente trasmissione di poteri da re a re. Durante il periodo dei cosiddetti \"re etruschi\", il potere non fu pi\u00f9 trasmesso per elezione popolare, bens\u00ec per via ereditaria. La monarchia di stampo etrusco, rappresentata dalla dinastia dei \"Tarquinii\", impresse una forte svolta assolutistica, superando la precedente concezione che considerava il \"rex\" come \"primus inter pares\" (almeno rispetto ai patrizi). In questo secondo periodo il potere del rex risult\u00f2 sempre pi\u00f9 rafforzato, anche se non intervenne comunque in ambito privato. Notiamo alcune notevoli riforme, come l'aumento del numero dei senatori (una ristretta cerchia di aristocratici al servizio del rex), l'istituzione del censo da parte di Servio Tullio, sotto il cui regno si ebbe una forma di monarchia quasi assoluta a cui segu\u00ec poi la cacciata dei Tarquini. Tito Livio menziona anche un \"praefectus urbi\" al momento della cacciata dell'ultimo re di Roma, Tarquinio il Superbo, il quale convoc\u00f2 i comizi centuriati che poi elessero i primi due consoli: Lucio Giunio Bruto e Lucio Tarquinio Collatino.\nDurante il regno dei Tarquini, quando il potere monarchico veniva trasmesso per via ereditaria, il Senato romano divenne, di conseguenza, subordinato allo stesso re, essendo stato abolito l'\"interregnum\" tra i due regni (padre e figlio). Ci\u00f2 provoc\u00f2, a lungo andare, un forte risentimento nell'ordine senatorio, che si vedeva privato della possibilit\u00e0 di eleggere un nuovo sovrano tra i suoi membri. Questa violazione della sovranit\u00e0 del Senato, trasformatasi in autentica tirannia da parte dei re etruschi, fu probabilmente la causa che port\u00f2 la classe aristocratica senatoriale (\"patrizi\") a rovesciare l'ultimo re, Tarquinio il Superbo. E forse il re, prima di \"cadere\", potrebbe aver cercato il sostegno dei plebei, che tuttavia, poich\u00e9 esausti a causa del loro impiego nell'esercito e nelle costruzioni di opere pubbliche, forse anche amareggiati dalla mancanza di potere politico, preferirono rimanere neutrali, non parteggiando n\u00e9 per il sovrano n\u00e9 per il Senato.\nFu Tarquinio Prisco che, per primo, introdusse usanze tipicamente etrusche, relative alla sua posizione regale, come gli anelli, lo scettro, il \"paludamentum\", la trabea, la sella curule, le \"faleree\", toga pretesta e i fasci littori. Egli fu anche il primo a celebrare un trionfo su un cocchio dorato a quattro cavalli in Roma, vestito con una toga ricamata d'oro e una tunica \"palmata\" (con disegni di foglie di palma), vale a dire con tutte le decorazioni e le insegne per cui risplende l'autorit\u00e0 del comando.\nLa divisioni in classi sociali.\nCome vuole la tradizione la vera riforma di questo periodo furono i \"comitia centuriata\", frutto della riforma dell'esercito operata da Servio Tullio, sesto re di Roma, il quale, nel trasformare l'esercito per renderlo pi\u00f9 funzionale, trasfuse anche nella vita civile della citt\u00e0 la sua riforma, in ossequio all'ideale (gi\u00e0 greco) del cittadino-soldato (vedi sotto dettagli, nella parte \"esercito\").\nPopolazioni conquistate e plebei.\nSi aggiunga che, di l\u00e0 dalla veridicit\u00e0 della leggenda, in seguito a una serie di guerre di conquista di questo secondo periodo regio, Roma dovette capire come porsi nei confronti delle popolazioni appena assoggettate. Spesso gli individui, la cui citt\u00e0 era stata conquistata, continuarono ad abitare il loro antico insediamento, mantenendo invariate sia le loro usanze sia la forma di governo cittadino, ma perdendo semplicemente la loro indipendenza, posta ora sotto il dominio di Roma. Altri individui preferirono invece trasferirsi nella stessa Roma. Per acquisire lo \"status\" giuridico ed economico di cittadino romano, questi nuovi arrivati erano costretti inizialmente ad adottare un rapporto di sudditanza nei confronti di una famiglia patrizia oppure dello stesso re (anch'egli di origine patrizia). In seguito quegli individui, il cui rapporto dipendeva dal re, che poterono divenire indipendenti da questo impegno, si trasformarono nei primi plebei. E poich\u00e9 Roma continuava a crescere, aveva bisogno di nuovi soldati per continuare nelle sue conquiste. I non-patrizi appartenevano alla stessa Curia del loro patrono, mentre l'esercito fu organizzato sulla base delle curie, e come tale, questi individui erano obbligati a combattere nell'esercito a fianco dei loro patroni. Tuttavia, quando furono liberati dal loro stato di dipendenza, furono liberati anche dalla loro curia. Quando questo accadde, se da un lato non erano pi\u00f9 costretti a servire nell'esercito, perdettero anche la posizione politica ed economica. Per riportare questi nuovi plebei nuovamente dentro le file dell'esercito, i patrizi furono costretti a fare delle concessioni. Uno dei risultati di queste concessioni fu che i plebei acquisirono il diritto di possedere terreni e, quindi, di far parte delle citt\u00e0 stessa. Tuttavia, non fu concesso loro alcun potere politico, tanto da determinare un periodo denominato dagli storici moderni come il conflitto degli ordini. La riorganizzazione dell'esercito romano, secondo la leggenda, fu messa in atto dal re Servio Tullio. La nuova organizzazione prevedeva l'abolizione del vecchio sistema, che si basava sulle \"curiae\", sostituendolo con uno che metteva al centro il latifondo e divideva l'armata in centurie. La nuova riorganizzazione doveva poi risultare pi\u00f9 efficiente attraverso anche un miglior utilizzo delle trib\u00f9.\nLe \"centuriae\" erano organizzate sulla base delle propriet\u00e0 di ciascun cittadino romano (patrizi e plebei), che ne poteva diventare membro. La nuova organizzazione centuriata diede quindi vita a una nuova tipologia di assemblea romana, chiamata \"comitia centuriata\", che inizialmente sembra non avesse alcun potere politico o legislativo, bens\u00ec solo di tipo militare, per adunanze, arruolamenti, ecc. (vedi paragrafo sotto). Le tre trib\u00f9 iniziali, furono riorganizzate in quattro nuove \"trib\u00f9 urbane\", chiamate \"Palatina\", \"Suburana\", \"Collina\" ed \"Esquilina\", mentre il resto del territorio (compresa la citt\u00e0 di Roma) in ventisei \"regiones\" o \"pagi\". L'appartenenza a una trib\u00f9 poteva trasmettersi per via ereditaria, e ci\u00f2 valeva, a differenza di prima (con l'ordinamento per \"curiae\"), sia per i patrizi, sia per i plebei. Tutti i cittadini romani erano, quindi, assegnati a una specifica trib\u00f9, sia sulla base di dove vivessero, sia riguardo alla loro appartenenza famigliare.\nReligione.\nAlla casa reale dei Tarquini la leggenda ascrive l'introduzione della grande \"triade capitolina\" di Giove, Giunone e Minerva, che occup\u00f2 il primo posto nella religione romana. Altre aggiunte furono il culto di Diana sull'Aventino e l'introduzione dei libri sibillini, profezie di storia mondiale, che, secondo la leggenda, vennero acquistate da Tarquinio alla fine del VI secolo a.C. dalla Sibilla cumana.\nIn questa fase primitiva della religione romana \u00e8 riscontrabile anche la venerazione di numerose divinit\u00e0 femminili, come Diana Nemorensis (la Diana dei boschi, dea italica e quindi straniera, introdotta secondo la tradizione da Servio Tullio come dea lunare) o la Fortuna (portata in citt\u00e0 da Servio Tullio, con vari culti entro il \"pomoerium\").\nDiritto.\nDal fantomatico \"Liber Numae\", che per\u00f2 non ci \u00e8 pervenuto, si ispirarono anche i successivi sovrani di Roma creando nuove \"leges\", probabilmente anche nuovi \"mores\", in parte ripresi da quelle di Numa. La tradizione successivamente ci parla anche di altre opere come il \"commentarius di Servio Tullio\" e i Libri sibillini che Tarquinio il Superbo ricevette dalla ninfa Sibilla e che conterebbe alcuni riti religiosi, tutti gli atti normativi dell'et\u00e0 regia sono comunque scomparsi per l'incendio che colp\u00ec Roma nel 390 a.C. per opera dei Galli di Brenno. Comunque, sia le pratiche tradizionali sia i rituali arcaici gettano le proprie radici nelle consuetudini collettive.\nPer effetto della dominazione etrusca, la comunit\u00e0 si organizz\u00f2 come una \"polis\", difendendosi con un nuovo tipo d'esercito, l\u2019\"exercitus centuriatus\" (vedi comizi centuriati), al quale poteva parteciparvi anche la plebe, dedita alla coltura intensiva e all'attivit\u00e0 agricola. Venne, inoltre, collegata l'autorit\u00e0 del rex al supremo comando militare (\"imperium\"), diventando egli stesso \"magister populi\".\nEsercito.\nDall'inizio del VII secolo a.C., dominava sulla regione la civilt\u00e0 etrusca dell'Et\u00e0 del ferro Come molti altri popoli della regione, i Romani si scontrarono con gli Etruschi. Intorno alla fine del secolo, i Romani avevano perso la loro lotta per l'indipendenza, e gli Etruschi, conquistata Roma, stabilirono sulla citt\u00e0 una dittatura militare, o un regno. Con l'inizio di questa fase, anche l'organizzazione dell'esercito sub\u00ec una trasformazione strutturale.\nIn questo periodo, l'esercito di Roma conobbe una riforma: dall'originario assetto tribale, precedentemente descritto, a un assetto \"centuriale\", con suddivisioni fondate su classi socio-economiche, anzich\u00e9 tribali. Questa riforma \u00e8 tradizionalmente attribuita a Servio Tullio, il secondo dei re etruschi di Roma, che, secondo tradizione, aveva gi\u00e0 portato a termine il primo censimento per tutti i cittadini. Livio ci informa che Tullio riform\u00f2 l'esercito trasponendovi la struttura originariamente concepita per la vita civile, quale risultato del censimento A qualsiasi livello, il servizio militare, a quell'epoca, era considerato un dovere civico e un modo per ottenere un avanzamento di status all'interno della societ\u00e0.\nTuttavia non si pu\u00f2 affermare che le classi sociali di Roma fossero create dal censimento, piuttosto furono da esso enucleate. Sarebbe quindi pi\u00f9 corretto dire che la struttura dell'esercito veniva leggermente affinata, piuttosto che radicalmente riformata. Prima di queste riforme, la fanteria era divisa nelle \"classis\" dei cittadini ricchi e nella \"infra classem\" dei cittadini pi\u00f9 poveri. I secondi erano esclusi dalla linea regolare di battaglia, in considerazione della qualit\u00e0 scadente del loro armamento Nel corso della riforma, questa grossolana divisione sociale binaria tra cittadini pi\u00f9 poveri e cittadini pi\u00f9 ricchi fu ulteriormente affinata su pi\u00f9 stratificazioni.\nGi\u00e0 con Tarquinio Prisco, quinto re di Roma, vi fu una prima riforma dell'esercito, che riguard\u00f2 la sola classe dei cavalieri. Egli decise di raddoppiare il numero delle centurie o comunque aumentarne i loro effettivi (fino ad allora in numero di tre), e di aggiungerne altre a cui diede un nome differente. Queste ultime furono chiamate \"posteriores\" o \"sex suffragia\", portando cos\u00ec il totale dei cavalieri a 600. Questa riforma per il De Francisci potrebbe essere stata apportata da Tarquinio Prisco o dal successore Servio Tullio.\nLa vera riforma militare fu compiuta invece dal secondo re \"etrusco\", Servio Tullio, il quale elabor\u00f2 una prima riforma timocratica dei cittadini romani atti a prestare il servizio militare (obbligati ad armarsi a proprie spese e perci\u00f2 chiamati \"adsidui\"), suddividendoli in cinque classi (sei se consideriamo anche quella dei \"proletarii\") sulla base del censo, a loro volta ordinati in ulteriori quattro categorie: i \"seniores\" (maggiori di 46 anni: \"anziani\") e gli \"iuniores\" (tra 17 e 46 anni: \"giovani\"), ovvero coloro che rientravano nelle liste degli abili a combattere; i \"pueri\" (di et\u00e0 inferiore ai 17 anni: i \"fanciulli\") e gli \"infantes\" (di et\u00e0 inferiore agli 8 anni: i \"bambini\") non ancora in et\u00e0 per prestare il servizio militare. Questa riforma teneva, quindi, presente tutte le differenze per patrimonio, dignit\u00e0, et\u00e0, mestiere e funzione, trascrivendo il tutto su pubblici registri. In questo nuovo sistema la prima classe, la pi\u00f9 facoltosa, poteva permettersi l'equipaggiamento completo da legionario, mentre quelle inferiori avevano armamenti via via pi\u00f9 leggeri, e dove le prime tre costituivano la fanteria pesante e le ultime due quella leggera:\nIn questa epoca, tuttavia, i cittadini romani consideravano in genere il servizio militare come un giusto e doveroso impegno nei confronti dello stato, in contrasto con visioni successive del servizio armato come fardello sgradevole e indesiderato. Sono note, infatti, dal tardo impero, vicende di mutilazioni inferte al proprio corpo al fine di eludere l'obbligo militare, mentre non sembra riscontrarsi una simile riluttanza a servire l'esercito nella Roma pi\u00f9 antica. Questo sentimento potrebbe essere anche dovuto all'intensit\u00e0 generalmente inferiore dei conflitti di questa epoca; o legata al fatto che gli uomini erano chiamati a combattere vicino e spesso a protezione delle loro stesse case; o anche alla condivisione \u2014 postulata dagli scrittori successivi \u2014 di un pi\u00f9 robusto spirito marziale condiviso in antichit\u00e0\nLa stratificazione sociale definita dal censimento si rifletteva nel seguente modo sull'organizzazione militare:\nChi era sotto la soglia degli 11.000 assi era organizzato in una sola centuria, dispensata dall'assolvere agli obblighi militari (i cui membri erano chiamati \"proletarii\" o \"capite censi\"), tranne nel caso in cui non vi fossero particolari pericoli per la citt\u00e0 di Roma. In quest'ultimo caso erano anch'essi armati a spese dello Stato, servendo in formazioni speciali estranee all'ordinamento legionario.\nDopo aver cos\u00ec organizzato la fanteria, Servio Tullio pass\u00f2 alla cavalleria, dove reclut\u00f2 altre 12 centurie di \"equites\" dal fiore dell'aristocrazia cittadina, alle 6 gi\u00e0 presenti (formate da Tarquinio Prisco e riconducibili ai \"sex suffragia\"): in totale 18 centurie. Secondo il De Francisci, la cavalleria venne organizzata non pi\u00f9 in \"centuriae\", ma in \"turmae\".\nPer l'acquisto dei cavalli l'erario stabil\u00ec uno stanziamento annuo di 10.000 assi a centuria, mentre sanc\u00ec che fossero le donne non sposate a pagarne il mantenimento degli stessi con 2.000 assi annui a centuria. Tale costo fu pi\u00f9 tardi trasferito alle classi pi\u00f9 ricche.\nIn sostanza l'esercito serviano contava 1.800 cavalieri e 17.000 fanti (suddivisi in 5 classi e in 170 centurie) oltre ad alcune unit\u00e0 speciali per un totale di 193 centurie. Si trattava di 2 compagini legionarie, una utilizzata per difendere la citt\u00e0 e l'altra per compiere campagne militari esterne.\nCultura.\nUrbanistica.\nLa struttura urbana successiva alla Roma quadrata si era basata su un processo di aggregazione tra le varie genti che occupavano i colli intorno al Palatino (Etruschi, Latini, Sabini, Ernici, ecc.), nucleo centrale della citt\u00e0, ed era organizzata in modo decentrato, nel senso che le varie alture costituenti la citt\u00e0 non facevano parte di un'unica entit\u00e0 difensiva, ma possedevano, ciascuna, una sua struttura militare indipendente, affidata pi\u00f9 alla forza e al valore degli uomini che non alle fortificazioni.\nL'avvento dei \"Tarquinii\" nel VI secolo a.C. rese necessaria la costruzione di una struttura fortificata unitaria, prima con Tarquinio Prisco e poi con Servio Tullio (che ne ampli\u00f2 il tracciato, ampliando il \"pomerium\" e annettendo i colli Quirinale, Viminale ed Esquilino). Fino ad allora la configurazione orografica dei colli era sufficiente a provvedere, da sola, alle necessit\u00e0 della difesa, eventualmente aiutata, dove si fosse rivelato necessario, dalla costruzione di tratti di mura o dallo scavo di un fossato e di un terrapieno (\"agger\"). La prima forma di difese unitarie di Roma fu rappresentata da un massiccio terrapieno costruito nelle zone pi\u00f9 esposte della citt\u00e0 (soprattutto nel tratto pianeggiante nord-orientale) e dall'unione delle difese individuali dei colli. Tale opera difensiva \u00e8 attribuita da Livio, al sesto re romano (secondo dei tre etruschi), Servio Tullio, alla met\u00e0 del VI secolo a.C..\nLa recinzione con le mura fu il culmine di un'intensa attivit\u00e0 urbanistica, fondata sulla delimitazione territoriale della citt\u00e0 in quattro parti (la \"Roma quadrata\"). Si trattava di una cinta muraria di almeno 7\u00a0km, in blocchi squadrati di cappellaccio di tufo che fu poi utilizzato come appoggio per la fortificazione di un paio di secoli pi\u00f9 tardi. Su questa struttura si apriva, probabilmente, una porta per ogni altura: la Mugonia per il Palatino, la Saturnia (o Pandana) per il Campidoglio, la Viminalis, l'Oppia, la Cespia e la Querquetulana per i colli di cui portano il nome (Querquetulum era l'antico nome del Celio) e la Collina (per il collis Quirinalis).\nLe mura serviane protessero Roma per pi\u00f9 di 150 anni, almeno fino alla disastrosa invasione dei Galli senoni del 390 a.C., dopo la quale le mura vennero riedificate ricalcando, probabilmente, il tracciato antico.\nL'emporio del foro Boario e l'annesso \"porto Tiberino\", restarono a lungo al di fuori del perimetro cittadino, anche se la parte dell'area pi\u00f9 lontana dal fiume, venne inglobata nell'allargamento della cinta difensiva nel IV secolo a.C. (cosiddette mura serviane), nella quale si apriva la \"porta Trigemina\".\nArte e architettura.\nSotto Tarquinio Prisco viene cominciata la costruzione sul Campidoglio del tempio dedicato alla triade capitolina, Giove, Giunone e Minerva (o Tempio di Giove Ottimo Massimo), completato alla data tradizionale del 509 a.C. dall'ultimo re di Roma, Tarquinio il Superbo, data che celebra, quindi, la cacciata del re e l'inizio delle liste dei magistrati. Fu il centro del culto di stato romano, che secondo la tradizione fu eretto in concorrenza del santuario dedicato a \"Iuppiter Latiaris\" sul \"Mons Albanus\", nei pressi di Alba Longa. Davanti al tempio, terminavano le cerimonie trionfali (dove Tarquinio Prisco vi fece erigere un adeguato ingresso) e vi erano depositati gli archivi riguardanti le relazioni estere e i Libri sibillini. La sua fondazione sembra risalire all'ultimo quarto del VI secolo a.C. ed essere opera del re Tarquinio Prisco. I lavori per la costruzione del tempio furono continuati dal re Tarquinio il Superbo, ma il tempio fu inaugurato il 13 settembre del 509 a.C. da Marco Orazio Pulvillo, uno dei primi consoli repubblicani romani. La data di fondazione del tempio poteva anche essere stata verificata dagli storici romani successivi grazie ai \"clavi,\" i chiodi annuali infissi nella parete interna del tempio. I resti del podio del tempio sono ancora parzialmente visibili sotto il Palazzo dei Conservatori e nei sotterranei dei Musei Capitolini. Le sculture in terracotta, altra caratteristica dell'arte etrusca, che lo adornavano sono andate perdute, ma non dovevano essere molto diverse dalla scultura etrusca pi\u00f9 famosa della stessa epoca, l'Apollo di Veio dello scultore Vulca, anch'essa parte di una decorazione templare (il santuario di Portonaccio a Veio). Anche la tipologia architettonica del tempio sul Campidoglio \u00e8 di tipo etrusco: un alto podio con doppio colonnato sul davanti sul quale si aprono tre celle.\nTra le opere pi\u00f9 imponenti della Roma arcaica ci fu la Cloaca Maxima (databile attorno al 600 a.C., al tempo di Tarquinio Prisco), che permise lo sviluppo della valle del Foro. Le mura serviane che furono costruite sotto i \"Tarquini\", sarebbero state iniziate da Tarquinio Prisco e completate, insieme a un ampio fossato, dal successore Servio Tullio. Appartengono infatti alla seconda met\u00e0 del VI secolo a.C. i monumenti arcaici del Comizio (la pi\u00f9 antica sede dell'attivit\u00e0 politica di Roma). Nei pressi di questo complesso, un'area pavimentata in pietra scura, il \"Lapis niger\", era secondo la leggenda legata al luogo della morte di Romolo: qui \u00e8 stata rinvenuta la pi\u00f9 antica iscrizione latina conosciuta. Sul lato a ovest del Comizio verso le pendici del Campidoglio, in prossimit\u00e0 del cosiddetto Umbilicus Urbis, si trovava il Volcanale, un antichissimo santuario dedicato al dio Vulcano, fondato secondo la leggenda da Tito Tazio.\nSempre al VI secolo risalirebbero la Regia (575-550 a.C.), il luogo in cui il \"Rex sacrorum\" e il pontefice massimo esercitavano la loro funzione sacrale, la \"Curia Hostilia\" (costruita secondo la tradizione dal re Tullo Ostilio), il tempio di Vesta a pianta circolare e altri importanti santuari. I resti attualmente visibili di questi edifici appartengono per\u00f2 tutti a delle ricostruzioni successive. Sotto Servio Tullio, a imitazione del santuario rinvenuto nella citt\u00e0 etrusca portuale di \"Pyrgi\", nell'area del Foro Boario venne sistemato un secondo grande santuario, dedicato alla Fortuna e alla \"Mater Matuta\" (i cui resti sono stati rinvenuti negli scavi dell'area sacra di Sant'Omobono. E sempre Servio Tullio dedic\u00f2 un tempio a Diana sull'Aventino, insieme agli alleati latini.\nUn altro edificio da attribuire all'epoca regia fu il Circo Massimo, le cui prime installazioni in legno, probabilmente in gran parte mobili, risalirebbero all'epoca di Tarquinio Prisco, nella prima met\u00e0 del VI secolo a.C.."}
{"id": "1654658", "revid": "200568", "url": "https://it.wikipedia.org/wiki?curid=1654658", "title": "Nina Roma\u0161kova", "text": "Biografia.\nSi interess\u00f2 all'atletica leggera nel 1947, quando entr\u00f2 alla facolt\u00e0 di educazione fisica all'istituto pedagogico di Stavropol'. La sua prima gara ufficiale \u00e8 del 1948 ai campionati del territorio di Stavropol', dove lanci\u00f2 il disco a 30,53\u00a0m, nuovo record del territorio. In tre anni da quel momento divenne la migliore atleta sovietica della specialit\u00e0. Nel 1949 Nina fu terza ai campionati sovietici e inizi\u00f2 ad allenarla l'esperto Dmitrij Markov. Nel 1951 Roma\u0161kova divenne campionessa nazionale, exploit ripetuto nel 1952-1956, 1958, 1959.\nAlle Olimpiadi di Helsinki 1952 fu parte della prima spedizione olimpica sovietica. A quel tempo il record olimpico del lancio del disco era detenuto da Gisela Mauermayer from con 47,63\u00a0m. Alla gara parteciparono 20 atlete da 17 nazioni. Nelle qualificazioni Nina fu prima con 45,05\u00a0m (36m erano sufficienti per la finale). In finale dopo il primo tentativo Nina Roma\u0161kova era seconda con 45,16\u00a0m, dietro alla compagna Nina Dumbadze (45,85\u00a0m). Ma al secondo lancio pass\u00f2 in testa con il record olimpico 50,84m, che miglior\u00f2 poi ancora con 51,42\u00a0m. Anche i tre lanci successivi furono oltre il vecchio primato.\nQuesta fu la prima medaglia d'oro in assoluto della storia dell'Unione Sovietica ai Giochi Olimpici.\nMeno di un mese dopo, il 9 agosto 1952, a Odessa Nina Roma\u0161kova stabil\u00ec il nuovo record mondiale con 53.61m. Fu superata nel mese d'ottobre dalla connazionale Dumbadze.\nNel 1954 fu campionessa europea. Ai Giochi del 1956 Roma\u0161kova vinse la medaglia di bronzo, mentre quattro anni pi\u00f9 tardi, a Roma, conquist\u00f2 il suo secondo alloro olimpico. Dopodich\u00e9 annunci\u00f2 il ritiro."}
{"id": "1654659", "revid": "14733328", "url": "https://it.wikipedia.org/wiki?curid=1654659", "title": "Et\u00e0 repubblicana", "text": ""}
{"id": "1654660", "revid": "78273", "url": "https://it.wikipedia.org/wiki?curid=1654660", "title": "Imperatori flavi", "text": ""}
{"id": "1654663", "revid": "78273", "url": "https://it.wikipedia.org/wiki?curid=1654663", "title": "Imperatori Flavi", "text": ""}
{"id": "1654664", "revid": "14733362", "url": "https://it.wikipedia.org/wiki?curid=1654664", "title": "Guerre civili", "text": ""}
{"id": "1654665", "revid": "1305772", "url": "https://it.wikipedia.org/wiki?curid=1654665", "title": "Pesac", "text": "Pesac (in ungherese \"P\u00e9szak\" o \"P\u00e9sznack\", in tedesco \"Pesak\") \u00e8 un comune della Romania di 2.103 abitanti, ubicato nel distretto di Timi\u0219, nella regione storica del Banato. \nPesac \u00e8 divenuto comune autonomo nel 2007, staccandosi dal comune di Periam."}
{"id": "1654666", "revid": "486946", "url": "https://it.wikipedia.org/wiki?curid=1654666", "title": "Vera Fonte", "text": ""}
{"id": "1654670", "revid": "767487", "url": "https://it.wikipedia.org/wiki?curid=1654670", "title": "Markus Brzenska", "text": "Biografia.\nI genitori di Markus Brzenska provenivano da Bytom.\nCarriera.\nEsordi nel quando il club era guidato da Matthias Sammer. Nel 2004, quando arriv\u00f2 Bert van Marwijk come allenatore, Brzenska venne messo in seconda squadra. Dalla prima met\u00e0 della stagione 2004-2005 riconquist\u00f2 il suo posto in prima squadra."}
{"id": "1654672", "revid": "200568", "url": "https://it.wikipedia.org/wiki?curid=1654672", "title": "Funari", "text": ""}
{"id": "1654673", "revid": "1936495", "url": "https://it.wikipedia.org/wiki?curid=1654673", "title": "NGC 1316", "text": "NGC 1316, anche conosciuta come Fornace A, \u00e8 una galassia lenticolare lontana circa 70 milioni di anni luce nella costellazione della Fornace. NGC 1316 \u00e8 una radiogalassia. \u00c8 la quarta sorgente radio pi\u00f9 luminosa del cielo visibile a 1400 MHz.\nStruttura e formazione.\nFran\u00e7ois Schweizer ha studiato questo oggetto celeste alla fine degli anni settanta. Scopr\u00ec che NGC 1316 appare come una piccola galassia ellittica con due inusuali linee di polveri nascoste da un pi\u00f9 largo involucro di stelle.L'involucro esterno comprende molte increspature e archi. Ha anche identificato la presenza di un compatto disco di gas vicino al centro che sembra ruotare pi\u00f9 velocemente delle stelle ed \u00e8 anche pi\u00f9 inclinato.\nBasandosi su queste osservazioni Schweizer sugger\u00ec che NGC 1316 fosse il risultato della fusione di alcune galassie pi\u00f9 piccole.L'evento di fusione ha rifornito il buco nero supermassiccio posto al centro con gas permettendole di diventare una radiogalassia. Afferm\u00f2 anche che NGC 1316 \u00e8 comparabile ad altre galassie ellittiche giganti scoperte al centro di altri gruppi e ammassi di galassie.\nStudiando con lo spettroscopio la brillantezza dell'ammasso globulare stim\u00f2 che la fusione avvenne circa 3 miliardi di anni fa.\nStudi effettuati in radioastronomia con cinque telescopi (il Murchison Widefield Array (Mwa) in Australia, il satellite Planck, il Very Large Array (Vla) in USA, il Sardinia Radio Telescope (Srt) e MeerKat ne hanno studiato l'evoluzione e la morfologia. Fornace A presenta due \"lobi\", enormi formazioni di plasma conformati a doppio guscio costituiti da radiazione di sincrotrone in cui particelle relativistiche seguono traiettorie determinate da campi magnetici convoglianti. Tali formazioni di plasma sembrano essersi verificate durante pi\u00f9 eventi nucleari susseguitisi nel tempo. Tale attivit\u00e0 nucleare limiterebbe la formazione di nuove stelle impedendo che le nubi di gas interstellare necessarie al loro innesco si raffreddino e si compattino.\nCollocazione e compagni.\nNNGC 1316 \u00e8 contenuta nell'ammasso della Fornace, un ammasso di galassie presente nella costellazione della Fornace. Al contrario della galassia Virgo A, una galassia ellittica simile presente al centro dell'ammasso della Vergine, NGC 1316 si colloca invece al limitare dell'ammasso della Fornace..\nNGC 1316 sembra stia interagendo con NGC 1317, una piccola galassia a spirale pi\u00f9 a nord. Tuttavia non sembra essere abbastanza grande per causare le distorsioni della struttura osservate da Schweizer e descritte in precedenza..\nIn NGC 1316 sono state osservate due supernovae di tipo Ia 1980N(Ia) and 1981D(Ia).\nStima della distanza.\nDue metodi sono stati utilizzati per la stima della distanza di NGC 1316: la fluttuazione della luminosit\u00e0 superficiale (SBF) nel 2003 e la funzione di luminosit\u00e0 di nebulose planetaria (PNLF) nel 2006.\nEssendo una galassia lenticolare non \u00e8 utilizzabile il metodo variabile Cefeide.\nUsando il primo metodo (SBF) \u00e8 stata ottenuta una misura di 20,0 \u00b1 1,6 Mpc, col secondo invece, localizzando 42 nebulose planetarie candidate ha dato una stima di 17,9 \u00b1 0,8 Mpc.\nCombinate insieme danno una stima di 62,0 \u00b1 2,9 milioni di anni luce (19,0 \u00b1 0,9 Mpc)."}
{"id": "1654676", "revid": "1543377", "url": "https://it.wikipedia.org/wiki?curid=1654676", "title": "Pietroasa (Timi\u0219)", "text": "Pietroasa (in ungherese \"K\u0151falu\") \u00e8 un comune della Romania di 1.107 abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 4 villaggi: Crivina de Sus, F\u0103r\u0103\u0219e\u0219ti, Pietroasa, Poieni.\nDi un certo interesse \u00e8 la chiesa lignea ortodossa dedicata all'Assunzione di Maria (\"Adormirea Maicii Domnului\"), costruita nel 1779."}
{"id": "1654678", "revid": "104458", "url": "https://it.wikipedia.org/wiki?curid=1654678", "title": "Martin Hangl", "text": "Biografia.\nMartin Hangl proviene da una famiglia di grandi tradizioni nello sci alpino: anche i fratelli Christian e Marco e le nipoti C\u00e9lina e Jacqueline hanno fatto parte della nazionale svizzera.\nHangl ottenne il primo piazzamento internazionale di rilievo il 17 marzo 1982, quando arriv\u00f2 9\u00ba nello slalom gigante di Coppa del Mondo disputato a Bad Kleinkirchheim. Il 19 dicembre 1983 colse a Madonna di Campiglio il suo primo podio nel circuito, in supergigante (2\u00ba). Ai Mondiali di Bormio 1985 si classific\u00f2 14\u00ba nello slalom gigante e 11\u00ba nello slalom speciale, mentre nella successiva rassegna iridata di Crans-Montana 1987 non port\u00f2 a termine la combinata.\nAi XV Giochi olimpici invernali di , sua unica presenza olimpica, non complet\u00f2 nessuna della gare cui prese parte (il supergigante, lo slalom gigante e la combinata), mentre il 24 marzo dello stesso anno ottenne a Saalbach-Hinterglemm la sua prima vittoria in Coppa del Mondo, in supergigante. Il giorno dopo nella medesima localit\u00e0 biss\u00f2 il successo, questa volta in slalom gigante, mentre la sua ultima vittoria nel circuito, nonch\u00e9 ultimo podio, fu quella colta nel supergigante disputato a Laax l'8 gennaio 1989.\nRaggiunse l'apice della carriera nel 1989, quando vinse la medaglia d'oro nel supergigante ai Mondiali di Vail, dove fu anche 5\u00ba nello slalom gigante. Due anni dopo nella rassegna iridata di Saalbach-Hinterglemm 1991 fu 7\u00ba nel supergigante; il suo ultimo piazzamento in carriera fu il 5\u00ba posto ottenuto nel supergigante di Coppa del Mondo disputato a Val-d'Is\u00e8re l'8 dicembre 1991.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante\nGS = slalom gigante"}
{"id": "1654680", "revid": "9316", "url": "https://it.wikipedia.org/wiki?curid=1654680", "title": "Bambini di strada", "text": ""}
{"id": "1654682", "revid": "287204", "url": "https://it.wikipedia.org/wiki?curid=1654682", "title": "Forsterygion", "text": "Forsterygion \u00e8 un genere di piccoli pesci appartenenti alla famiglia Tripterygiidae.\nDistribuzione e habitat.\nQueste specie sono originarie del Pacifico sudorientale: Australia, Tasmania e Nuova Zelanda. Abitano zone rocciose e ricche di vegetazione.\nDescrizione.\nTendenzialmente le varie specie presentano un corpo allungato, con grande bocca, occhi sporgenti e ampie pinne pettorali. La pinna dorsale \u00e8 tripla. La livrea \u00e8 diversa per ogni specie.\nLe dimensioni variano da 5 a 13\u00a0cm, secondo la specie.\nAlimentazione.\nI \"Forsterygion\" si nutrono di anfipodi, isopodi, policheti, crostacei, gasteropodi.\nPesca.\nNessuna specie \u00e8 pescata per l'alimentazione o per il commercio.\nSpecie.\nIl genere comprende 8 specie:"}
{"id": "1654684", "revid": "1543377", "url": "https://it.wikipedia.org/wiki?curid=1654684", "title": "Pi\u0219chia", "text": "Pi\u0219chia (in ungherese \"Hidasliget\", in tedesco \"Bruckenau\") \u00e8 un comune della Romania di 2.787 abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 5 villaggi: Bencecu de Jos, Bencecu de Sus, Murani, Pi\u0219chia, S\u0103lciua Nou\u0103."}
{"id": "1654685", "revid": "287204", "url": "https://it.wikipedia.org/wiki?curid=1654685", "title": "Pischia", "text": ""}
{"id": "1654692", "revid": "1543377", "url": "https://it.wikipedia.org/wiki?curid=1654692", "title": "Racovi\u021ba (Timi\u0219)", "text": "Racovi\u021ba (in ungherese \"Rakovica\", in tedesco \"Rakowitza\") \u00e8 un comune della Romania di 3.057 abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 6 villaggi: C\u0103p\u0103t, Dr\u0103goie\u0219ti, Fic\u0103tar, Hitia\u0219, Racovi\u021ba, S\u00e2rbova.\nDi un certo interesse \u00e8 la chiesa lignea dedicata all'Assunzione di Maria (\"Adormirea Maicii Domnului\"), costruita nel XVIII secolo e contenente un ciclo di dipinti datati 1778, ubicata nel villaggio di C\u0103p\u0103t."}
{"id": "1654693", "revid": "121557873", "url": "https://it.wikipedia.org/wiki?curid=1654693", "title": "Competenza sociale", "text": "La competenza sociale \u00e8 la competenza psicologica, relazionale e comunicativa, legata all'adeguata comprensione ed utilizzo, da un punto di vista cognitivo, affettivo e funzionale, delle regole di interazione sociale.\nL'origine della competenza sociale.\nL'acquisizione delle competenze sociali ha inizio nei primi anni di vita attraverso il legame di attaccamento alla madre ed \u00e8 collegata alla capacit\u00e0 di gestione ed espressione delle proprie emozioni. Questo collegamento, accettato dagli psicologi dell'et\u00e0 evolutiva, \u00e8 stato documentato per la prima volta nei bonobo. I bonobo sono primati non umani solitamente chiamati \"scimpanz\u00e9 nano\"; \u00e8 stato dimostrato, attraverso una ricerca sul campo, che in questi primati vi \u00e8 un collegamento tra le competenze emotive relative all'infanzia e il comportamento sociale.\nLa connessione tra competenze emotive e competenze sociali si struttura durante il periodo dello sviluppo: gi\u00e0 nella prima infanzia i bambini con una migliore regolazione emotiva mostrano un minor grado di stress in risposta al pianto di altri bambini. Una volta formata, questa connessione resta anche nell'et\u00e0 adulta: chi possiede una maggiore regolazione emotiva dimostra anche una maggiore empatia verso gli altri, che a sua volta si manifesta con un comportamento di cura e accudimento.\n\u00c8 stato dimostrato che i pi\u00f9 inclini a rispondere alla sofferenza psicologica di altri individui offrendo consolazione erano i \"cuccioli\" di bonobo con pi\u00f9 competenze emotive e sociali. Questo comportamento era meno frequente nei bonobo \"adottati\" dal centro di recupero e molto pi\u00f9 rilevante negli esemplari \"allevati\" dalle proprie madri. Anche nei primati non umani \u00e8 stata quindi dimostrata la forte correlazione tra competenza emotiva e competenza sociale, come anche l'importanza di un buon legame con la madre per lo sviluppo di queste competenze.\nLa consapevolezza di S\u00e9 \u00e8 importante per lo sviluppo della competenza sociale e nasce tra i 15 e i 18 mesi. Essa si rileva attraverso alcuni indicatori:\nLe caratteristiche fondamentali della competenza.\nAlla competenza sono comunemente attribuite alcune caratteristiche fondamentali.\nConoscenze e abilit\u00e0.\nPossiamo ricavare una distinzione tra conoscenze e abilit\u00e0.\nLe conoscenze sono il frutto delle teoria dell'uomo. Sono conoscenze anche i principi, le regole, le teorie dell'etica individuale e collettiva (valori civili costituzionali, nazionali o sovranazionali) che costituiscono gli \u00abobiettivi specifici di apprendimento\u00bb della Convivenza civile. Nella scuola, sono in particolare quelle trovate dai risultati della ricerca scientifica, che si sommano nella \u00abcultura\u00bb di una civilt\u00e0. Si riferiscono al sapere che una societ\u00e0 intende trasmettere alle nuove generazioni e non perdere perch\u00e9, se interiorizzato, \u00e8 ritenuto molto generativo, condizione per l'ulteriore potenziamento di s\u00e9.\nLe abilit\u00e0 sono la premessa e il frutto della razionalit\u00e0 tecnica dell'uomo. Sono saperi, ma del fare; un fare di cui si conoscono e si comprendono le ragioni, le procedure, gli scopi, i prodotti. \u00c8 abile colui che non solo produce qualcosa o risolve problemi, ma colui che conosce anche le ragioni di questo \u201cfare\u201d, sa perch\u00e9, agendo in un certo modo e rispettando delle procedure, si ottengono determinati risultati.\nIl quadro europeo delle competenze chiave.\nIl quadro Europeo delle competenze chiave, emesso alla fine del 2006, trova e d\u00e0 definizione delle abilit\u00e0 chiave e delle conoscenze di cui ogni individuo ha bisogno al fine di trovare un lavoro, un'integrazione sociale, una realizzazione personale e una partecipazione attiva al mondo che cambia. \nIl quadro comprende abilit\u00e0 in materie tradizionali come l'alfabetizzazione, la capacit\u00e0 di calcolo, la conoscenza di lingue straniere, la scienza e l'informatica, ma anche altre abilit\u00e0, quali imparare a imparare, competenze sociali e civili, spirito di iniziativa, imprenditorialit\u00e0, consapevolezza culturale e capacit\u00e0 di auto espressione.\nCompetenze chiave \"18 dicembre 2006\":\nCompetenze chiave \"D.M 139/07\":\nRaccomandazione del Parlamento Europeo.\nIl Parlamento dell'Unione Europea ha pubblicato una raccomandazione sulla competenza sociale, intesa come una delle competenze chiave del cittadino: \nValutare la competenza sociale.\nQuando il ricercatore \u00e8 in procinto di analizzare la competenza sociale dei bambini durante l'interazione con i coetanei deve definire precisamente il suo disegno di ricerca e le variabili che vuole governare; il costrutto presenta infatti grande variabilit\u00e0 secondo la \"durata\" delle interazioni, la \"tonalit\u00e0\" delle stesse (positiva/negativa/neutra), il \"setting\" (casa/scuola), le \"caratteristiche\" degli interlocutori (maschi/femmine), l\"'et\u00e0\" degli interlocutori e il \"livello di analisi\" (macro/micro).\nLe informazioni possono essere rilevate attraverso fonti, quali ad esempio le figure vicine al bambino (genitori, nonni...) e la disponibilit\u00e0 di contesti differenti. I genitori sono capaci di catturare al meglio soltanto alcune caratteristiche dei figli, infatti l'attendibilit\u00e0 dei dati che raccolgono \u00e8 minata dal loro coinvolgimento emotivo. La valutazione pu\u00f2 risentire anche di norme e valori della cultura di appartenenza. Per l'osservatore esterno il rischio \u00e8 quello di maggiore compimento nella valutazione.\nMetodi di osservazione: l\"'osservazione diretta\" delle interazioni tra pari consente di ottenere una valutazione scrupolosa ed esauriente dei comportamenti interessati e della loro variabilit\u00e0.\nI bambini piccoli sono da una parte incapaci di esprimere i loro pensieri, le loro necessit\u00e0 e i loro desideri attraverso il linguaggio, d'altro canto per\u00f2 non sanno mascherare i loro sentimenti, le loro idee ed esplicitano tutto attraverso il comportamento.\nPer quanto riguarda il \"contesto\" osservativo \u00e8 importante definire minuziosamente gli aspetti che si intendono esplorare, predisporre e organizzare nel modo pi\u00f9 efficace al perseguimento degli obiettivi del ricercatore.\nOccorre individuare il contesto in cui \u00e8 pi\u00f9 probabile vedere affiorare i comportamenti di interesse e analizzare tali comportamenti in pi\u00f9 circostanze.\nVanno definiti accuratamente, la durata di ogni situazione osservata e i tempi scelti per la rilevazione dei comportamenti. Non esiste un tempo standard per tutte le circostanze e le peculiarit\u00e0 degli strumenti adottati richiedono un tempo minimo di osservazione.\nLa durata ideale \u00e8 la mediazione tra l'obiettivo di rilevare un numero sufficiente di osservazioni e la possibilit\u00e0 di svelarle nel minor tempo possibile.\nOsservando le interazioni tra i bambini, il valutatore, perseguendo i propri obiettivi, pu\u00f2 prestare attenzione al singolo, ad una diade, al gruppo.\nL'osservatore deve decidere qual \u00e8 il soggetto che intende osservare e in base a questo si pu\u00f2 parlare di:\nQuando si vuole avere una visione pi\u00f9 articolata delle relazioni tra i bambini che interagiscono, occorre focalizzarsi sull'osservazione di una diade o di un gruppo: il ricercatore rileva comportamenti del soggetto target considerando che i bambini interagendo si influenzano e questa interazione \u00e8 flusso continuo di risposte (analisi individuale). Vengono utilizzate delle categorie che codificano comportamenti della diade considerandoli simultaneamente, ottenendo indicazioni sul contributo di ciascun bambino e cogliendo aspetti globali dell'interazione stessa (livello interattivo).\nStrumenti per la valutazione.\nPer valutare la competenza sociale vengono utilizzati specifici strumenti:"}
{"id": "1654696", "revid": "287204", "url": "https://it.wikipedia.org/wiki?curid=1654696", "title": "Forsterygion flavonigrum", "text": "Forsterygion flavonigrum \u00e8 un piccolo pesce d'acqua salata appartenente alla famiglia Tripterygiidae.\nDistribuzione e habitat.\nQuesto pesce \u00e8 diffuso a nord dell'Isola del Nord della Nuova Zelanda: abita fondali rocciosi compresi tra -4 e -110 metri di profondit\u00e0, dove si nasconde tra le spugne e tra gli anfratti rocciosi.\nDescrizione.\nIl corpo \u00e8 allungato, con occhi sporgenti e labbra carnose. Le pinne pettorali sono arrotondate e robuste, cos\u00ec come la piccola pinna caudale. Le ventrali sono ridotte a raggi tattili. La pinna anale e le due dorsali sono basse e allungate. La livrea normalmente presenta il capo di colore bianco-rosato e il corpo giallo, con una colorazione nera attorno agli occhi che scende a formare una linea nera lungo il corpo che man mano tende al giallo scuro. Nel periodo riproduttivo la testa e la pinna caudale diventano nere, mentre il resto del corpo si intensifica di giallo acceso. Le pinne sono trasparenti.\nRaggiunge una lunghezza di 5\u00a0cm.\nRiproduzione.\nNel periodo riproduttivo i maschi diventano aggressivi.\nAlimentazione.\nSi nutre principalmente di crostacei bentonici (tipicamente anfipodi) e policheti."}
{"id": "1654706", "revid": "1522738", "url": "https://it.wikipedia.org/wiki?curid=1654706", "title": "Atha'an Miere", "text": ""}
{"id": "1654709", "revid": "1654832", "url": "https://it.wikipedia.org/wiki?curid=1654709", "title": "Gruppo Rio", "text": "Il Gruppo Rio \u00e8 un'organizzazione internazionale degli stati dell'America latina e dei Caraibi. Fu creato il 31 dicembre 1986 nella citt\u00e0 brasiliana di Rio de Janeiro per mezzo della Dichiarazione di Rio de Janeiro, firmata dall'Argentina, Brasile, Colombia, Messico, Panama, Per\u00f9, Uruguay, e Venezuela (i membri del Gruppo Contadora e del Gruppo di supporto Contadora).\nFu percepita da alcuni osservatori come organizzazione alternativa all'Organizzazione degli Stati Americani durante la Guerra Fredda, poich\u00e9 questa era dominata dagli Stati Uniti.\nIl Gruppo Rio non ha un Segretariato o istituti permanenti, mentre ogni anno realizza un vertice dei capi di stato.\nNel XXI vertice, chiamato \"Cumbre de la unidad de Am\u00e9rica Latina y el Caribe\", tenutasi il 22 e 23 febbraio del 2010 a Playa del Carmen, si \u00e8 deciso di creare un nuovo organismo chiamato Comunit\u00e0 di Stati Latinoamericani e dei Caraibi (CELAC) che avrebbe ereditato i compiti del Gruppo di Rio.\nMembri.\nGli attuali stati membri sono:\nInoltre fa parte del Gruppo Rio la CARICOM."}
{"id": "1654711", "revid": "287204", "url": "https://it.wikipedia.org/wiki?curid=1654711", "title": "Forsterygion lapillum", "text": "Forsterygion lapillum \u00e8 un piccolo pesce d'acqua salata appartenente alla famiglia Tripterygiidae.\nDistribuzione e habitat.\n\u00c8 comune in Nuova Zelanda, dove abita coste rocciose e paludi salse che si formano tra gli scogli durante la bassa marea. Frequenta solo zone ricche di vegetazione fino ad un massimo di -20 m di profondit\u00e0.\nDescrizione.\nIl corpo \u00e8 allungato, cilindrico, poco compresso ai fianchi e al ventre. Gli occhi sono grandi e sporgenti. Presenta 3 pinne dorsali, le prime due rette da raggi pi\u00f9 grossi, l'ultima, lunga e arrotondata, retta da raggi fini. L'anale \u00e8 lunga, la coda \u00e8 a delta, le pinne ventrali filiformi mentre le pettorali sono ampie e robuste.\nNormalmente la livrea \u00e8 bianco-rosata, con una linea nera che dalla fronte, attraverso gli occhi giunge orizzontalmente fino alla radice della pinna caudale. Le pinne sono rosate, con macchie bianche, ad eccezione delle pettorali, che sono invece trasparenti. Raggiunge una lunghezza massima di 6\u20137\u00a0cm, per un'aspettativa di vita di 3 anni.\nRiproduzione.\nIl periodo dell'accoppiamento \u00e8 compreso tra giugno e gennaio.\nAlimentazione.\nSi nutre principalmente di piccoli crostacei (anfipodi, isopodi) e policheti."}
{"id": "1654715", "revid": "2075278", "url": "https://it.wikipedia.org/wiki?curid=1654715", "title": "Parmacotto", "text": "Parmacotto S.p.A. \u00e8 un'azienda italiana, nata a San Vitale Baganza (Parma) nel 1978, che opera nel settore alimentare, in particolare nella produzione di prosciutto cotto e avicoli.\nStoria.\nFondata da Marco Rosi, l'azienda di produzione e commercializzazione di prosciutto cotto ha la sua sede produttiva nello stabilimento di San Vitale Baganza. Il sito di affettamento e gli uffici hanno sede, invece, a Marano.\nLa met\u00e0 degli anni novanta vede l'ingresso in azienda di Alessandro Rosi, figlio del fondatore.\nSul finire degli anni novanta, viene affiancata alla linea di prodotti tradizionale una nuova gamma marchiata \"Antica salumeria Rosi\".\nNel 2001 Parmacotto acquisisce, dal gruppo Barilla, Parmamec, un'azienda specializzata nella produzione di salumi gi\u00e0 affettati, acquisizione che segna per Parmacotto l'ingresso nel mondo del libero servizio.\nNella primavera del 2007 la Parmacotto acquisisce la Salumificio Piacenti S.r.l., produttore di prosciutto stagionato nazionale toscano D.O.P., annoverando cos\u00ec tra i propri prodotti anche salumi della tradizione toscana. Nello stesso anno avviene la creazione della filiale commerciale in Francia, Parmacotto France, e alla costituzione di Parmacotto America, societ\u00e0 che si occuper\u00e0 del lancio di store monomarca negli Stati Uniti.\nNel 2014 viene avviata la procedura di concordato preventivo, le consociate francesi, tedesche e la Parmacotto Sud vengono messi in liquidazione.\nIl 15 dicembre 2014 il patron Marco Rosi lascia il timone di presidente e amministratore delegato al figlio Alessandro, uscendo dalla compagine societaria. Il piano industriale 2015-2017 nel luglio 2016 \u00e8 stato congelato a causa del sequestro dell'azienda per indagini relative a possibile falso in bilancio in seguito a finanziamenti risalenti all'anno 2011.\nNel dicembre del 2016, all'atto dell'omologazione del concordato in continuit\u00e0, viene definita e formalizzata una nuova compagine societaria. Mantenendo la produzione dei prosciutti cotti e degli avicoli nello stabilimento di San Vitale Baganza e nel sito di Marano l'affettamento e gli uffici.\nNel marzo 2018 l'azienda viene acquistata da Giovanni Zaccanti, imprenditore bolognese tra i soci fondatori di Saeco e Caffitaly, che ricoprir\u00e0 il ruolo di presidente.\nInternazionalizzazione.\nNel Febbraio del 2019, Parmacotto S.p.A. costituisce Parmacotto LLC per raggiungere il mercato americano.\nParmacotto LLC \u00e8 controllata per il 70% dall'azienda italiana e per il restante 30% da soci americani.\nSponsorizzazioni.\nNegli anni duemila l'azienda emiliana diviene sponsor ufficiale della squadra di calcio della Lazio dal 2003 al 2005. Nel 2018 l'azienda parmense diventa uno degli sponsor ufficiali della FISI."}
{"id": "1654716", "revid": "1833487", "url": "https://it.wikipedia.org/wiki?curid=1654716", "title": "Pescatore", "text": "Il pescatore \u00e8 colui che \u00e8 dedito ad attivit\u00e0 di pesca ovvero alla cattura pesci e altri animali da un corpo d'acqua (oceano, mare, fiume, lago, riserva...), o raccoglie frutti di mare. La pesca \u00e8 un mezzo per procurarsi cibo sin dal periodo mesolitico e nel mondo ci sono circa 38 milioni di pescatori per il commercio, per sopravvivenza e allevatori di pesci. Il termine pu\u00f2 essere applicato anche ai pescatori sportivi e pu\u00f2 essere attribuito per descrivere sia uomini che donne.\nSecondo la FAO, vi erano 38 milioni pescatori commerciali, per sopravvivenza e allevatori di pesci, nel 2002, pi\u00f9 del triplo rispetto al numero del 1970. Di questo totale, il 74% lavora nel settore della cattura del pesce e il 26% nel settore dell'acquacoltura. La produzione ittica totale \u00e8 di 133 milioni di tonnellate equivalente a una produttivit\u00e0 media di 3,5 tonnellate a persona."}
{"id": "1654717", "revid": "38120", "url": "https://it.wikipedia.org/wiki?curid=1654717", "title": "Pescatori", "text": ""}
{"id": "1654720", "revid": "1071741", "url": "https://it.wikipedia.org/wiki?curid=1654720", "title": "Palazzo dello Sport Maria Piantanida", "text": "Il Palazzo dello Sport Maria Piantanida, noto come PalaYamamay fino al 2020 e poi E-Work Arena per ragioni di sponsorizzazione, \u00e8 un impianto sportivo coperto di Busto Arsizio e ospita gli incontri interni della societ\u00e0 di pallavolo femminile .\n\u00c8 dedicato a Maria Piantanida, pioniera dello sport bustocco. In passato il palazzetto fu anche utilizzato dalla Pallacanestro Varese a causa della ristrutturazione del palazzetto di Varese.\nStoria e descrizione.\nInaugurato a fine 1997, il l'E-Work Arena \u00e8 di propriet\u00e0 del comune e dal primo maggio 2006 in carico all'Agesp, municipalizzata di Busto Arsizio erogatrice di diversi servizi. Nel dicembre 2006 \u00e8 stato firmato l'accordo di denominazione con la Inticom, azienda di intimo e moda mare con sede a Gallarate: attraverso il marchio Yamamay, la Inticom sponsorizza la societ\u00e0 di pallavolo femminile UYBA Volley, prima fruitrice dell'impianto. L'accordo, rinnovato nel marzo 2009, scadr\u00e0 nel marzo 2014.\nLa gestione \u00e8 Agesp, la UYBA Volley paga l'affitto e, attraverso scrittura privata, ha l'utilizzo esclusivo dell'arena centrale, il cui piano di gioco \u00e8 stato rifatto nell'agosto 2008 con un parquet ammortizzato completamente smontabile. Nell'estate 2011 \u00e8 stato dotato di impianto di climatizzazione e di un maxi-schermo a led di 5 metri per 4.\nL'area tecnico-sportiva ha un ingresso dedicato con 36 posti auto, pi\u00f9 un centinaio nel parco chiuso. I parcheggi pubblici sono 870, sommati soddisfano il richiesto rapporto posti auto-capienza. \u00c8 stato pensato con lungimiranza: la divisione dei settori, gli accessi separati per area privata, pubblico generico e tifoserie ospiti sono l\u00e0 da vedere. Il foyer d'ingresso misura 1.000\u00a0m\u00b2. Il campo B \u00e8 usato dalla UYBA Volley giovani, il settore giovanile della squadra di serie A1, come dalle scuole o altre societ\u00e0 sportive. La cupola in legno lamellare ha ricevuto l'apprezzamento di diverse riviste di settore.\nL'impianto \u00e8 una delle quattro sedi che hanno ospitato il campionato europeo di pallavolo femminile 2011, organizzato congiuntamente da Italia e Serbia.\nIl parcheggio circostante dal 2013 \u00e8 dotato di pensiline con pannelli solari.\nNel 2020 viene siglato un nuovo accordo per la denominazione con e-work - Agenzia per il lavoro. Da qui il nome E-work Arena."}
{"id": "1654724", "revid": "106456", "url": "https://it.wikipedia.org/wiki?curid=1654724", "title": "Enrico XII di Baviera", "text": ""}
{"id": "1654726", "revid": "574302", "url": "https://it.wikipedia.org/wiki?curid=1654726", "title": "Producers Award", "text": "Il Producers Award \u00e8 un premio cinematografico assegnato annualmente dal 1998 nell'ambito degli Independent Spirit Awards ad un produttore che si sia particolarmente distinto nel produrre film indipendenti di qualit\u00e0.\nVincitori e candidati.\nI vincitori sono indicati in grassetto, a seguire gli altri candidati."}
{"id": "1654732", "revid": "156341", "url": "https://it.wikipedia.org/wiki?curid=1654732", "title": "Coppa dei Campioni (pallacanestro maschile)", "text": ""}
{"id": "1654734", "revid": "156341", "url": "https://it.wikipedia.org/wiki?curid=1654734", "title": "Coppa Intercontinentale (pallacanestro maschile)", "text": ""}
{"id": "1654735", "revid": "339392", "url": "https://it.wikipedia.org/wiki?curid=1654735", "title": "NATO-POL", "text": ""}
{"id": "1654736", "revid": "36426", "url": "https://it.wikipedia.org/wiki?curid=1654736", "title": "Area sacra di Largo Argentina", "text": ""}
{"id": "1654738", "revid": "919486", "url": "https://it.wikipedia.org/wiki?curid=1654738", "title": "Bartolomeo Bianco", "text": "Biografia.\nNativo di Coldrerio si trasfer\u00ec molto giovane a Genova per seguire il padre, Cipriano Bianco, impegnato nel capoluogo ligure in alcuni lavori per il locale convento dei Padri Agostiniani di Carbonara nella zona di Castelletto. La sua formazione professionale si svilupp\u00f2 soprattutto a Genova richiamando nei suoi progetti stili tipicamente di scuola lombarda - ad esempio per le decorazioni o per le facciate esterne delle chiese - in un percorso artistico che gli storici equiparano a suoi colleghi conterranei quali Domenico Fontana e Martino Longhi il vecchio. Nel capoluogo \u00e8 considerato uno dei principali sviluppatori e creatori del barocco e dei palazzi seicenteschi genovesi. \nL'attivit\u00e0 a Genova.\nSar\u00e0 soprattutto nell'allora capitale della repubblica omonima che l'opera del Bianco si svilupper\u00e0 maggiormente e si far\u00e0 conoscere dalle pi\u00f9 importanti personalit\u00e0 genovesi dell'epoca. Tra questi vi fu la nobile famiglia Balbi che gli commission\u00f2 una notevole opera artistica e progettuale: l'apertura di una nuova strada, l'odierna Via Balbi - migliorando cos\u00ec la viabilit\u00e0 tra il porto genovese e l'ex porta occidentale di San Tommaso. Dalla nuova opera viaria, a partire dal 1618, si dar\u00e0 vita in seguito ad un nobile quartiere residenziale con la costruzione di sette palazzi - di propriet\u00e0 dei Balbi - un collegio dei Gesuiti e una chiesa intitolata ai santi Vittore e Carlo, di cui ne dar\u00e0 immediata testimonianza Rubens nei suoi \"Palazzi di Genova\".\nSempre per la famiglia genovese - nella persona di Giovanni Agostino Balbi - realizzer\u00e0 nel 1618 il progetto del palazzo Durazzo-Pallavicini, cui un particolare effetto scenografico \u00e8 conferito dalle due grandi ali ai margini della facciata, quest'ultimo rivisto strutturalmente nel 1780 da Emanuele Andrea Tagliafichi, e tra il 1616 e il 1620 il palazzo Balbi-Senarega dove cre\u00f2 un doppio piano nobile per i fratelli committenti Giacomo e Pantaleo Balbi. Assieme al figlio Piero Antonio Maria, morto giovane, diverr\u00e0 tra il 1620 e il 1625 architetto camerale.\nNel 1626 \u00e8 nominato coordinatore e capo d'opera dell'impresa progettuale delle Mura Nuove di Genova, opera conclusa nel 1633, sotto la direzione di Ansaldo De Mari e Vincenzo Maculano. Tre anni dopo, nel 1629, dopo l'apertura dell'odierna via Balbi collabora al progetto della nuova chiesa dei Santi Vittore e Carlo per i Carmelitani Scalzi fino al 1631 quando, per motivi sconosciuti, abbandona l'opera che sar\u00e0 ugualmente completata e ligia al primario progetto di Bartolomeo Bianco.\nNel 1634, dopo gli accordi presi tra Stefano Balbi e i Padri Gesuiti nel 1630, iniziano i lavori per l'edificazione del nuovo Collegio dei Gesuiti di Genova, considerato il suo capolavoro. L'architetto s'ispir\u00f2, secondo gli storici, alla maestria di Giovanni Ponzello, autore del celebre palazzo Doria-Tursi (sede del municipio) in via Giuseppe Garibaldi detta \"Strada Nuova\". Nonostante la riproposizione appaia simile al palazzo del Ponzello, l'effetto scenografico risulta diverso a causa dell'orografia dell'area particolarmente ripida. L'utilizzo, con effetti maestosamente scenografici, di logge e scalinate, che contribuiscono ad amplificare gli spazi e a conferire grandiosit\u00e0 agli ambienti, \u00e8 testimonianza dell'adesione dell'architetto agli stilemi del barocco maturo. Il collegio dei Gesuiti diverr\u00e0 in seguito sede della facolt\u00e0 di giurisprudenza dell'Universit\u00e0 degli Studi di Genova.\nAltre sue opere genovesi sono porta Pila, palazzo Cattaneo della Volta in piazza Cattaneo e palazzo Casareto De Mari in piazza Campetto.\nL'attivit\u00e0 a Chiavari.\nOltre alla maggiore opera svolta nel capoluogo genovese e in altri lavori sulle fortezze di Gavi (AL) e Savona, svolse un'importante operato nella cittadina costiera di Chiavari nel Tigullio. Nel 1623 collabora attivamente durante l'edificazione del santuario di Nostra Signora dell'Orto realizzando alcune parti strutturali quali il presbiterio e l'abside.\nTra il 1629 e il 1630 su commissione dei marchesi Costaguta, famiglia nobiliare chiavarese, progetta l'odierno palazzo Rocca che, divenuto propriet\u00e0 nel 1912 del Comune di Chiavari, \u00e8 sede attuale del Museo Archeologico per la Preistoria e la Protostoria del Tigullio e la Galleria Civica. La stessa famiglia nobiliare dar\u00e0 a Bartolomeo Bianco, nel 1630, la commissione per la riedificazione della chiesa di San Francesco d'Assisi, risalente al XIII secolo e oggi trasformata in auditorium.\nMor\u00ec a Genova nel 1657. Il figlio, Giovanni Battista Bianco, fu modesto scultore, autore in particolare del gruppo bronzeo della \"Madonna circondata da angeli\" sull'altare maggiore della cattedrale di S. Lorenzo."}
{"id": "1654755", "revid": "116944", "url": "https://it.wikipedia.org/wiki?curid=1654755", "title": "Baliano d'Ibelin", "text": ""}
{"id": "1654756", "revid": "174925", "url": "https://it.wikipedia.org/wiki?curid=1654756", "title": "Post nebula Ph\u0153bus", "text": ""}
{"id": "1654758", "revid": "116204887", "url": "https://it.wikipedia.org/wiki?curid=1654758", "title": "Costo pieno", "text": "Il costo pieno (full cost) \u00e8 una definizione di costo che tiene conto di tutte le componenti di spesa sostenute (costi generali, oneri finanziari, imposte). Tale configurazione permette di non trascurare alcun costo, ma necessita di un processo di attribuzione dei costi molto dettagliato e complesso.\nIl costo pieno integra il costo diretto con la quota di costi che derivano dall'allocazione dei centri ausiliari (detti anche funzionali) sui centri principali. Per questo, la definizione di costo pieno ha significato solo per i centri definiti come \u201cprincipali\u201d. In tale accezione, trova applicazione come indice principale dei sistemi di controllo di gestione.\nIn senso pi\u00f9 specifico, il \"principio del costo pieno\" \u00e8 stato individuato dagli economisti inglesi R. L. Hall e C. J. Hitch come il criterio seguito dalle imprese nella determinazione del prezzo di vendita, a seguito di una ricerca empirica che aveva coinvolto l'intero gruppo di economisti di Oxford.\nDalla ricerca era risultato che le imprese non cercano l'eguaglianza tra ricavo e costo marginali, supposta dalla teoria economica marginalista; invece:\n\u00abviene preso come base il costo primo (o \"diretto\") unitario, vengono aggiunte una percentuale per coprire il costo fisso (o \"indiretto\") e un'ulteriore percentuale convenzionale (spesso il 10 per cento) per il profitto\u00bb \nIn \"Oligopolio e progresso tecnico\", Sylos Labini formalizza come segue il principio del costo pieno:\nNel caso di un aumento del costo diretto (costo variabile unitario) da formula_13 a formula_14, si ha:\nformula_15.\nSecondo Hall e Hitch, il prezzo, una volta che \u00e8 stato fissato, tende a rimanere costante a meno di variazioni dei costi che riguardino tutte le imprese, in quanto viene assunta una curva di domanda ad angolo."}
{"id": "1654759", "revid": "122684827", "url": "https://it.wikipedia.org/wiki?curid=1654759", "title": "Caraguatatuba", "text": "Caraguatatuba o semplicemente Caragu\u00e1 \u00e8 un comune del Brasile nello Stato di San Paolo, parte della mesoregione della Vale do Para\u00edba Paulista e della microregione di Caraguatatuba. \u00c8 una localit\u00e0 di turismo balneare a 170 chilometri dalla capitale San Paolo.\nToponomastica.\nCaraguatatuba \u00e8 una parola di origine indigena che, significa \"luogo di molte Caraguat\u00e1\" (pianta tipica della zona).\nStoria.\nFondazione della Citt\u00e0.\nLa fondazione di Caraguatatuba ha le sue origini negli anni 1653/1654 quando Jo\u00e3o Blau, Governatore della Provincia di Nostra Signora di Itanhaem (1653-1656) che era feudatario della Contessa Di Vimieiro, fond\u00f2 il villaggio di Santo Antonio de Caraguatatuba.\n\"Fazenda dos Ingleses\".\nGiungendo molte famiglie di rifugiati stranieri, accolti in case di mattoni, in un'area di 4.020 ettari iniziali, la Fazenda di S\u00e3o Sebasti\u00e3o era nota come la \"Fazenda dos Ingleses\"\nNel 1927, la Fazenda dos Ingleses ha provocato cambiamenti nella situazione generale di Caraguatatuba. Per certi aspetti caus\u00f2 questi cambiamenti:\nPer il loro divertimento, gli inglesi costruirono campi da tennis, da golf e da polo. Giocavano anche a cricket. Nel campo di calcio arrivarono a disputare un torneo con 30 squadre. Giocavano a Ping-pong e assistevano a documentari nel cinema della fazenda. \nLa \"Fazenda dos Ingleses\" \u00e8 stato uno dei fattori principali per lo sviluppo della citt\u00e0 fino all'arrivo del turismo. \nUn sistema ferroviario, arrivato a misurare 120\u00a0km di lunghezza, trasportava i prodotti al porto del Rio Juqueriquer\u00ea, dove c'era una banchina di 100 metri, dove i prodotti, principalmente banane raggiungevano le navi attraccate nel canale di S\u00e3o Sebasti\u00e3o per poi proseguire per Londra.\nVerso il 1946, alla fine della seconda guerra mondiale, l'azienda ha ripreso la produzione di agrumi, alimentando il mercato del Regno Unito e ha sopravvissuto per oltre 20 anni di quella cultura, nonostante il graduale declino. \nCon la catastrofe del 1967, la met\u00e0 della Fazenda e stata distrutta dall'alluvione. La ripresa delle attivit\u00e0 si \u00e8 svolta solo negli anni novanta, quando l'allevamento Serramar ha installato un progetto di allevamento ad alta tecnologia ancora in attivit\u00e0.\nL'Alluvione.\nNel 1967 ci fu una catastrofe che lasci\u00f2 molti abitanti di Caraguatatuba senzatetto. Una frana di fango e alberi, si stacc\u00f2 dalla cima della Serra do Mar e invase la citt\u00e0. Caraguatatuba \u00e8 stata isolata per diversi giorni e in stato di calamit\u00e0 naturale; vari punti della citt\u00e0 sono stati distrutti o sepolti, come il ponte che collega il comune di Ubatuba e l'accesso alla strada statale SP-55. Non \u00e8 mai stato stimato un numero ufficiale di morti, ma - secondo le autorit\u00e0 - sono stati almeno 500 morti, dal momento che molti corpi non sono mai stati trovati.\nLa citt\u00e0 \u00e8 oggi \u00e8 uno dei centri pi\u00f9 popolosi e commercialmente importanti in tutta la costa settentrionale. Il popolo di Caraguatatuba ha fatto uno sforzo di ricostruzione e di marketing nel turismo. Un ottimo esempio \u00e8 il testo pubblicato dal quotidiano \"Folha de Sao Paulo\" il 2 febbraio 1968: \"Girare a Caraguatatuba e sorridere. La citt\u00e0 ha dimenticato il disastro dello scorso anno e l'esperienza di questa stagione, con un insolito movimento di turisti, ha superato anche le pi\u00f9 ottimistiche aspettative degli albergatori e dei commercianti.\nGeografia fisica.\nCaraguatatuba, si trova tra l'Oceano Atlantico e la Serra do Mar, facente parte del \"Parque Estadual da Serra do Mar\" zona naturale protetta.\nLe sue citt\u00e0 vicine sono Natividade da Serra, Ubatuba nord-est, l'Oceano Atlantico a sud-est, S\u00e3o Sebasti\u00e3o, a sud, ovest e nord-ovest Sales\u00f3polis Paraibuna.\nSpiagge.\nCaraguatatuba \u00e8 rinomata per le sue numerose spiagge"}
{"id": "1654760", "revid": "4", "url": "https://it.wikipedia.org/wiki?curid=1654760", "title": "Ella Fitzgerald Sings the Antonio Carlos Jobim Songbook", "text": ""}
