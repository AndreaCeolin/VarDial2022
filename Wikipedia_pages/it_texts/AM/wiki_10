{"id": "1608145", "revid": "1573940", "url": "https://it.wikipedia.org/wiki?curid=1608145", "title": "Chiesa di San Platano", "text": "La chiesa di San Platano \u00e8 una piccola chiesa in stile romanico, situata alla periferia del comune di Villaspeciosa. Il tempio \u00e8 dedicato al santo che la tradizione vuole fosse fratello di sant'Antioco di Sulcis.\nStoria.\nNon esistono documenti che riportino l'epoca di costruzione dell'edificio, ipotizzata dagli studiosi intorno al secondo quarto del XII secolo . Un titolo \"Sancti Platani\", dalla locazione sconosciuta e forse identificabile col San Platano di Villaspeciosa, risulta tra i possedimenti dei monaci benedettini dell'Abbazia di San Vittore di Marsiglia nel 1141 .\nDescrizione.\nL'edificio, in pietra calcarea, si caratterizza per l'apparato decorativo costituito dai numerosi inserti di marmi di spoglio con i motivi scolpiti, spesso frutto di rivisitazioni \"ad hoc\" per essere impiegati nel tempio cristiano. La facciata, a capanna, \u00e8 tripartita tramite lesene e sormontata da un campanile a vela. Negli specchi laterali si aprono i due portali, quello di sinistra sormontato da una monofora, mentre nello specchio mediano \u00e8 collocata una lastra marmorea scolpita, reperto di epoca romana, e, nella parte superiore, due ruote, disegnate da intarsi marmorei, che decorano le arcatelle che originano dalle imposte delle due lesene. Il paramento delle absidi \u00e8 scandito da semicolonne, alla cui sommit\u00e0 sono capitelli classicheggianti, e ornato da archetti pensili. Sul lato sinistro della chiesa si segnala una scala pensile.\nL'interno, a pianta rettangolare, presenta la particolarit\u00e0 di essere diviso in due navate (analogamente alla chiesa Santa Maria di Sibiola di Serdiana, la chiesa di San Gemiliano di Sestu e la chiesa di San Lorenzo di Cagliari). Le navate sono separate da tre arcate a tutto sesto, sostenute da due fusti di colonna di spoglio, con capitelli scolpiti, e dai due semipilastri, addossati rispettivamente alla controfacciata e alla parete tra le due absidi semicircolari. L'altare \u00e8 collocato al termine della navata sud, che risulta leggermente pi\u00f9 larga di quella nord. Alle pareti laterali si nota l'imposta delle originarie volte a botte, sostituite dall'attuale copertura lignea in seguito a un crollo avvenuto nel XIV secolo."}
{"id": "1608147", "revid": "767487", "url": "https://it.wikipedia.org/wiki?curid=1608147", "title": "Into Eternity", "text": "Gli Into Eternity sono un gruppo progressive melodeath metal canadese fondato nel 1997 a Regina. L'unico membro appartenente alla formazione originale della band \u00e8 il chitarrista (e precedentemente voce principale) Tim Roth."}
{"id": "1608148", "revid": "110157", "url": "https://it.wikipedia.org/wiki?curid=1608148", "title": "Frei Paulo", "text": "Frei Paulo \u00e8 un comune del Brasile nello Stato del Sergipe, parte della mesoregione del Sert\u00e3o Sergipano e della microregione di Carira."}
{"id": "1608151", "revid": "767487", "url": "https://it.wikipedia.org/wiki?curid=1608151", "title": "Ryan Griffiths", "text": "Entr\u00f2 a far parte della band dopo l'uscita di \"Highly Evolved\".\n\u00c8 influenzato da diverse band come The Dandy Warhols, Brian Jonestown Massacre e Black Rebel Motorcycle Club, e in particolare da gruppi punk come Green Day, Millencolin e The Offspring."}
{"id": "1608152", "revid": "110157", "url": "https://it.wikipedia.org/wiki?curid=1608152", "title": "Nossa Senhora Aparecida", "text": "Nossa Senhora Aparecida \u00e8 un comune del Brasile nello Stato del Sergipe, parte della mesoregione del Sert\u00e3o Sergipano e della microregione di Carira."}
{"id": "1608153", "revid": "93556", "url": "https://it.wikipedia.org/wiki?curid=1608153", "title": "Pedra Mole", "text": "Pedra Mole \u00e8 un comune del Brasile nello Stato del Sergipe, parte della mesoregione del Sert\u00e3o Sergipano e della microregione di Carira."}
{"id": "1608155", "revid": "97126", "url": "https://it.wikipedia.org/wiki?curid=1608155", "title": "San Platano di Villaspeciosa", "text": ""}
{"id": "1608158", "revid": "287204", "url": "https://it.wikipedia.org/wiki?curid=1608158", "title": "Pinh\u00e3o (Sergipe)", "text": "Pinh\u00e3o \u00e8 un comune del Brasile nello Stato del Sergipe, parte della mesoregione del Sert\u00e3o Sergipano e della microregione di Carira."}
{"id": "1608161", "revid": "110157", "url": "https://it.wikipedia.org/wiki?curid=1608161", "title": "Ribeir\u00f3polis", "text": "Ribeir\u00f3polis \u00e8 un comune del Brasile nello Stato del Sergipe, parte della mesoregione del Sert\u00e3o Sergipano e della microregione di Carira."}
{"id": "1608163", "revid": "287204", "url": "https://it.wikipedia.org/wiki?curid=1608163", "title": "Manuele Paleologo", "text": ""}
{"id": "1608164", "revid": "110157", "url": "https://it.wikipedia.org/wiki?curid=1608164", "title": "Capela (Sergipe)", "text": "Capela \u00e8 un comune del Brasile nello Stato del Sergipe, parte della mesoregione del Leste Sergipano e della microregione di Cotinguiba."}
{"id": "1608165", "revid": "224230", "url": "https://it.wikipedia.org/wiki?curid=1608165", "title": "Semper homo bonus tiro est", "text": "Semper homo bonus tiro est (Marziale, \"Epigrammi\", libro XII, epigr. 51) in latino, significa \"un uomo buono \u00e8 sempre un principiante\", e pu\u00f2 alludere sia alla minore scaltrezza che di regola si accompagna all'onest\u00e0, sia alla buona fede con cui si deve essere disposti ad ammettere i propri errori."}
{"id": "1608166", "revid": "92723", "url": "https://it.wikipedia.org/wiki?curid=1608166", "title": "Ro\u0219ia (Sibiu)", "text": "Ro\u015fia (in passato \"Ro\u015fia S\u0103seasc\u0103\", in ungherese \"Veresmart\", in tedesco \"Rothberg\") \u00e8 un comune della Romania di 5.035 abitanti, ubicato nel distretto di Sibiu, nella regione storica della Transilvania. \nIl comune \u00e8 formato dall'unione di 6 villaggi: Ca\u0219ol\u021b, Corn\u0103\u021bel, Daia, Nou, Nucet, Ro\u0219ia.\nStoria.\nCome dimostrano i ritrovamenti di reperti di epoca romana la zona in cui si trova Ro\u015fia, ha visto insediamenti fin dai tempi antichi. Ha fatto parte dell'Impero Romano per due secoli, fu attraversata da molte trib\u00f9 di migranti e nel XII secolo entr\u00f2 a far parte del Regno d'Ungheria. Furono i re ungheresi a portare nella zona i coloni sassoni per proteggere i confini di questo territorio, per sviluppare il commercio e l'economia locale. L'area divenne un importante punto di contatto tra le tre principali popolazioni della Transilvania, i rumeni, i sassoni e gli ungheresi. L'equilibrio demografico si \u00e8 rotto alla fine degli anni '70, quando i Sassoni iniziarono ad emigrare in massa in Germania.\nMonumenti e luoghi d'interesse.\nChiesa evangelica di Ro\u015fia.\nLa chiesa sorse intorno al 1225 come basilica romanica, aspetto che ha subito pochissime modifiche fino ad ora. Ha tre navate con abside semicircolare. Dall'antica basilica si conservano i muri in pietra, le colonne con archi tra la navata principale e le navate laterali, le volte a crociera del coro, la facciata occidentale e il portale nord con lesene. Nel XV secolo, con la costruzione delle fortificazioni, anche la chiesa fu rinforzata con l'aggiunta di pilastri portanti e la sopraelevazione del coro e della navata. Nel 1734 la chiesa sub\u00ec altre modifiche, alle quali si aggiunse il pulpito con decorazioni lignee, e ringhiera in ferro (1781), l'altare barocco (1782). L'arco trionfale e l'abside del coro hanno tracce di pitture neoclassiche e un'iscrizione in latino, risalente al XIX secolo. L'organo ha sei registri ed \u00e8 stato costruito intorno al 1850 e restaurato di recente. \nNon avendo il campanile, le campane e l'orologio sono stati posti sull'unica torre di difesa ancora esistente alta 8 metri. \nChiesa evangelica di Daia.\nCostruita in stile romanico nel XIII secolo con fortificazioni coeve, successivamente rimaneggiate ed ampliate nel XV e XVII secolo . L'edificio \u00e8 stato oggetto di numerosi rimaneggiamenti e restauri, il pi\u00f9 importante dei quali, nel XV secolo, port\u00f2 alla sostituzione dell'abside originaria con una poligonale ed alla costruzione di contrafforti sui lati occidentale e meridionale.\nNel 1995 l'organo della chiesa \u00e8 stato acquistato dalla Chiesa del Calvario di Cluj-M\u0103n\u0103\u0219tur, dove si trova attualmente.\nChiesa di Nou.\nIl villaggio sorge ad ovest a breve distanza dal capoluogo. La chiesa evangelica fu edificata in stile romanico nel XIII secolo e fortificata nel XV secolo, quando vennero anche costruite le attuali volte a stella della navata e sopraelevato il coro a scopo difensivo; sulla parete occidentale sono ancora conservati due bassorilievi dell'epoca della prima costruzione. \nLa chiesa ortodossa dedicata alla Santissima Trinit\u00e0 risale al 1899.\nCornatel e Casolt.\nI due villaggi sorgono a valle del capoluogo sulle rive del fiume H\u00e2rtibaciu. Cornatel \u00e8 anche fermata sulla linea ferroviaria a scartamento ridotto Sibiu-Agnita; conserva la chiesa ortodossa degli inizi del XVIII secolo, dedicata alla \"Madre di Dio\". Casolt, pi\u00f9 a valle, ha una chiesa evangelista risalente al 1427 e la chiesa ortodossa di \"Santa Paraschiva\" (1915).\nMonumenti ai caduti.\nIl Cimitero degli Eroi, dalla collina di D\u0103ii - 1916, in occasione del 100 \u00b0 anniversario della battaglia di Sibiu nel settembre 2016, \u00e8 stato eretto un crocifisso in onore degli Eroi caduti sui campi di battaglia;\nIl Monumento degli Eroi \"La Vulturi\" fu eretto nel 1923, su iniziativa della \"Societ\u0103\u0163ii Cultul Eroilor\". Il monumento \u00e8 realizzato in ferro battuto e bronzo, circondato da pilastri di cemento uniti da catene metalliche. Sul fronte del monumento c'\u00e8 la seguente iscrizione commemorativa che ricorda gli Eroi che caddero in questi luoghi durante la guerra 1916-1918."}
{"id": "1608167", "revid": "110157", "url": "https://it.wikipedia.org/wiki?curid=1608167", "title": "Divina Pastora", "text": "Divina Pastora \u00e8 un comune del Brasile nello Stato del Sergipe, parte della mesoregione del Leste Sergipano e della microregione di Cotinguiba."}
{"id": "1608168", "revid": "438678", "url": "https://it.wikipedia.org/wiki?curid=1608168", "title": "Filemone (discepolo di Paolo)", "text": "Biografia.\nFilemone visse probabilmente a Colossi in Frigia; possedeva uno schiavo di nome Onesimo che era fuggito e si era, poi, convertito al cristianesimo. San Paolo rimanda Onesimo al suo padrone Filemone, scrivendo a quest'ultimo, in nome della comune fede cristiana, di accoglierlo non pi\u00f9 come schiavo, ma come fratello. \nL'atteggiamento di Paolo \u00e8 coerente con l'insegnamento della Chiesa per il quale si pu\u00f2 essere cristiani indipendentemente dalla propria condizione personale o sociale. \nLa tradizione lo vuole secondo vescovo di Colossi. Secondo i martirologi bizantini avrebbe subito il martirio a Colossi insieme alla moglie Appia e allo schiavo Onesimo durante la persecuzione anticristiana dell'imperatore Nerone.\nCulto.\nNel Martirologio Romano \u00e8 ricordato alla data del 22 novembre:"}
{"id": "1608169", "revid": "767487", "url": "https://it.wikipedia.org/wiki?curid=1608169", "title": "Golden Globe 1978", "text": "La 35\u00aa edizione della cerimonia di premiazione di Golden Globe si \u00e8 tenuta il 28 gennaio 1978 al \"Beverly Hilton Hotel\" di Beverly Hills, California.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "1608170", "revid": "184351", "url": "https://it.wikipedia.org/wiki?curid=1608170", "title": "Museo diocesano San Prisco", "text": "Il Museo Diocesano di Nocera Inferiore (Salerno), \u00e8 intitolato a San Prisco primo vescovo della diocesi. \u00c8 allestito in alcuni locali al piano terra dell'ex seminario vescovile (XVI secolo), fondato dal vescovo Paolo Giovio il Giovane (1560 - 1582) presente al Concilio di Trento.\nInaugurato il 14 febbraio 2008, per volere del vescovo Gioacchino Illiano (1987 - 2011). Accoglie manufatti provenienti da tutta la diocesi di Nocera Inferiore-Sarno.\nPalazzo.\nIl museo \u00e8 ospitato nei locali dell'ex seminario. Un suggestivo palazzo settecentesco collocato all'inizio del borgo Vescovado, a Nocera Inferiore, non lontano dalla Cattedrale.\nLa collezione.\nL'itinerario museale si sviluppa in tre sale.\nAll'ingresso del percorso sono esposti alcuni reperti lapidei romani di spoglio, situati in precedenza all'esterno della Cattedrale, tra cui spiccano:\nSala 1.\n\u00c8 la principale sala del museo. Ospita il grande busto in argento che i nocerini commissionarono nel 1771 per contenere le reliquie del santo patrono della citt\u00e0 e della diocesi: san Prisco.\nSono interessanti un \"Martirio di San Giovanni Battista\" attribuito al pittore fiammingo operante a Napoli Cornelis Smet, datato intorno al 1570 e una \"Ultima cena\" (appartenente ad uno smembrato polittico) databile agli stessi anni.\nSala 2.\nLa seconda sala \u00e8 riservata ai manoscritti ed alla suppellettile liturgica: ostensori, calici, candelabri, turiboli, navicelle portaincenso, pastorali, reliquiari.\nVi sono ospitati un olio su tela attribuito ad Angelo Solimena: l'\"Incoronazione di Santa Rosa da Lima presentata alla Vergine col Bambino da Santa Scolastica e Santa Chiara\", 1680 circa; e due dipinti del pittore Michele Ricciardi, entrambe della fine del XVIII secolo. Interessante anche la scultura lignea dedicata a santa Lucia, databile ai primi decenni del XVII secolo.\nSale 3 e 4.\nQueste sale sono dedicate ai paramenti sacri: piviali e pianete in broccato e fili d'oro di fattura napoletana, spesso ricamati su orditi delle telerie borboniche di San Leucio, appartenuti a vescovi della diocesi nocerina.\nSono qui conservati una cospicua raccolta di ex voto, in oro e argento, provenienti Duomo, tra questi spiccano:\nContengono il repertorio argenteo del museo, calici e croci astili provenienti dalle diverse parrocchie della diocesi. L'esemplare pi\u00f9 interessante \u00e8 un \"calice tardo gotico\", databile alla fine del XIV secolo, della Collegiata di San Giovanni Battista di Angri. Notevoli anche una \"croce astile\" in argento della met\u00e0 del XV secolo (proveniente dalla Chiesa Parrocchiale Patronale di San Giovanni Battista in Striano), e una pergamena di Alfano I, arcivescovo di Salerno, del 1066, con li definizione dei confini della diocesi di Sarno."}
{"id": "1608171", "revid": "110157", "url": "https://it.wikipedia.org/wiki?curid=1608171", "title": "Santa Rosa de Lima (Sergipe)", "text": "Santa Rosa de Lima \u00e8 un comune del Brasile nello Stato del Sergipe, parte della mesoregione del Leste Sergipano e della microregione di Cotinguiba."}
{"id": "1608173", "revid": "110157", "url": "https://it.wikipedia.org/wiki?curid=1608173", "title": "Siriri", "text": "Siriri \u00e8 un comune del Brasile nello Stato del Sergipe, parte della mesoregione del Leste Sergipano e della microregione di Cotinguiba."}
{"id": "1608174", "revid": "410660", "url": "https://it.wikipedia.org/wiki?curid=1608174", "title": "007 - La spia che mi amava", "text": ""}
{"id": "1608176", "revid": "17654", "url": "https://it.wikipedia.org/wiki?curid=1608176", "title": "Guarneri del Ges\u00f9", "text": ""}
{"id": "1608178", "revid": "767487", "url": "https://it.wikipedia.org/wiki?curid=1608178", "title": "Zoran Vujovi\u0107", "text": "Carriera.\nGiocatore.\nClub.\nInizia la carriera nell'Hajduk Spalato, dove milita per dieci stagioni insieme al fratello gemello Zlatko, vincendo due campionati della RSF di Jugoslavia e altrettante Coppe di Jugoslavia (1977, 1984).\nNell'estate del 1986 si trasferisce in Francia, al Bordeaux, dove vince nel 197 il campionato francese e la Coppa di Francia 1987, e dove rimane fino al gennaio del 1989 quando si trasferisce per sei mesi al .\nRientra in Jugoslavia per la stagione 1989-1990, giocando con la con cui vince il suo terzo campionato jugoslavo e la sua terza coppa nazionale.\nRitornato in Ligue 1, milita dapprima nello Stade Vallauris e nuovamente nel Cannes, prima di chiudere la carriera nel Nizza.\nNazionale.\nCon la nazionale jugoslava ha disputato 34 incontri, mettendo a segno anche 2 gol, partecipando ai Mondiali di Spagna 1982."}
{"id": "1608180", "revid": "287204", "url": "https://it.wikipedia.org/wiki?curid=1608180", "title": "Zoran Vujovic", "text": ""}
{"id": "1608182", "revid": "767487", "url": "https://it.wikipedia.org/wiki?curid=1608182", "title": "Sadu", "text": "Sadu (in passato \"Sad\", in ungherese \"C\u00f3d\", in tedesco \"Zoodt\") \u00e8 un comune della Romania di 2.431 abitanti, ubicato nel distretto di Sibiu, nella regione storica della Transilvania. \nNei pressi di Sadu venne costruita nel 1896 la prima centrale elettrica \"mista\", ossia con generatori attivati con energia idraulica accanto ad altri ad energia termica, del territorio della Romania attuale."}
{"id": "1608185", "revid": "834", "url": "https://it.wikipedia.org/wiki?curid=1608185", "title": "Puerto Lim\u00f3n", "text": ""}
{"id": "1608187", "revid": "767487", "url": "https://it.wikipedia.org/wiki?curid=1608187", "title": "Himalaya - L'infanzia di un capo", "text": "Himalaya - L'infanzia di un capo (\"Himalaya - L'Enfance d'un chef\") \u00e8 un film del 1999 diretto da \u00c9ric Valli.\n\u00c8 stato candidato all'Oscar al miglior film straniero rappresentando il Nepal.\nTrama.\nI dolpo-pa sono una popolazione tibetana di nazionalit\u00e0 nepalese a carattere seminomade: da secoli, d'estate vivono nei loro villaggi, a 4-5\u00a0000 metri d'altitudine, coltivando la terra (grano e orzo) che produce cibo per cinque mesi al pi\u00f9, mentre d'autunno migrano a fondo valle a vendere il sale che hanno raccolto sulle montagne, cos\u00ec da comprare grano o riso per sopravvivere nei mesi invernali. Lhakpa \u00e8 il capo del villaggio, figlio del precedente capo, Tinl\u00e9, e Karma \u00e8 il suo migliore amico. Purtroppo, di ritorno con la mandria di yak carica di sale, Lhakpa muore. Karma racconter\u00e0 che, nel tentare di percorrere un passaggio pericoloso per gli animali, Lhakpa non ascolt\u00f2 i consigli dell'amico, facendo di testa sua, e cadde da un precipizio, morendo. A causa di un ancestrale astio tra le loro due famiglie, Tinl\u00e9, nonostante la nota e forte amicizia tra Karma e Lhakpa, ritiene che il suo adorato figlio sia stato ucciso da Karma stesso, che avrebbe voluto prenderne il posto di capo. Ma l'intero villaggio non accetta questa lettura dei fatti, dando fiducia certa a Karma, che \u00e8 unanimemente considerato l'unico capace successore di Lhakpa.\nMa Tinl\u00e9 \u00e8 testardo e accecato dal dolore. Decide, quindi, di guidare la mandria di yak verso la valle, per vendere il sale. Cerca un uomo giovane e volenteroso che lo aiuti, ma tutti stanno dalla parte di Karma. Decide quindi di portarsi dietro suo nipote ancora bambino, Tensing, il figlio di Lahkpa, e Norb\u00f9, il suo figlio monaco. Karma, da parte sua, decide di partire con le sue mandrie quattro giorni prima della data prefissata dai lama, andando contro il volere degli dei. Il villaggio quindi si divide in due: i giovani partono tutti con Karma, mentre quattro giorni dopo, alla data scelta dagli dei, parte una seconda carovana un po' particolare, composta di vecchi, con un bambino, una donna (sua madre) e un monaco. Le vicende che seguono son caratterizzate da fatti tragicomici. Finch\u00e9 non arriva la tempesta di neve, che si abbatte su tutti. I due capi, il vecchio Tinl\u00e9 e il giovane Karma, avranno, proprio in questa occasione difficile, il modo di riavvicinarsi e di ritrovare il rispetto l'un per l'altro, rispetto che mai avevano perduto, riconoscendo cos\u00ec la loro comune testardaggine.\nProduzione.\nValli ha vissuto a lungo tra i tibetani, coi quali ha maturato l'idea di scrivere un affresco della loro cultura, affinch\u00e9 non venga dimenticata. Dagli abitanti del \u1e0colp\u0101, tale film \u00e8 considerato il loro \"namdar\", che in tibetano significa \"libro delle memorie\"."}
{"id": "1608188", "revid": "164044", "url": "https://it.wikipedia.org/wiki?curid=1608188", "title": "Iv\u00e1n Ren\u00e9 Valenciano", "text": ""}
{"id": "1608190", "revid": "439868", "url": "https://it.wikipedia.org/wiki?curid=1608190", "title": "Robert William Holley", "text": "Biografia.\nDiplomato nel 1938 alla Urbana High School, Holley intraprese gli studi in chimica all'universit\u00e0 dell'Illinois presso Urbana-Champaign, dove si laure\u00f2 nel 1942, prima di iniziare il programma di PhD in chimica organica presso la Cornell University.\nDurante la seconda guerra mondiale, Holley pass\u00f2 due anni presso i laboratori di Vincent du Vigneaud al Cornell University Medical College, dove fu coinvolto nella prima sintesi chimica della penicillina. Holley complet\u00f2 il PhD nel 1947.\nTerminati gli studi, Holley rest\u00f2 presso la Cornell University come professore associato in chimica organica (a partire dal 1948) e, a partire dal 1962, come professore di biochimica. Inizi\u00f2 ad interessarsi alle ricerche sull'RNA dopo due anni sabbatici (1955 - 1956) passati al California Institute of Technology con James Bonner.\nNel 1968 si un\u00ec al Salk Institute for Biological Studies di La Jolla.\nLe ricerche sull'RNA.\nHolley focalizz\u00f2 dapprima le sue ricerche sull'isolamento dell'RNA transfer (tRNA), per poi dedicarsi specificamente alla determinazione di sequenza e struttura dell'alanil-tRNA, la macromolecola che permette l'inserimento dell'amminoacido alanina all'interno delle proteine. Il gruppo di ricerca di Holley determin\u00f2 la struttura del tRNA utilizzando due RNAsi in grado di spezzare il tRNA in pezzetti. Poich\u00e9 tali RNAsi sono in grado di tagliare la molecola solo presso specifiche sequenze nucleotidiche, il gruppo fu in grado di ricostruire, come per un puzzle, la struttura dell'intera molecola.\nCompletata nel 1964, tale struttura costitu\u00ec una scoperta chiave nella spiegazione della traduzione da mRNA a proteine. Quella dell'alanil-tRNA fu anche la prima sequenza di RNA ad essere determinata. Utilizzando il metodo di Holley, inoltre, altri scienziati furono in grado in seguito di determinare le strutture degli altri tRNA. Pochi anni pi\u00f9 tardi, il metodo di Holley fu modificato per poter analizzare le sequenze nucleotidiche di batteri o virus. "}
{"id": "1608192", "revid": "767487", "url": "https://it.wikipedia.org/wiki?curid=1608192", "title": "Sotto il sole", "text": "Sotto il sole \u00e8 un film di Colin Nutley del 1998."}
{"id": "1608193", "revid": "5456", "url": "https://it.wikipedia.org/wiki?curid=1608193", "title": "Campionati mondiali di atletica leggera indoor", "text": ""}
{"id": "1608194", "revid": "26395103", "url": "https://it.wikipedia.org/wiki?curid=1608194", "title": "Ernia al disco", "text": ""}
{"id": "1608195", "revid": "14325325", "url": "https://it.wikipedia.org/wiki?curid=1608195", "title": "Stocalper", "text": ""}
{"id": "1608196", "revid": "14325311", "url": "https://it.wikipedia.org/wiki?curid=1608196", "title": "Stokalper", "text": ""}
{"id": "1608197", "revid": "838137", "url": "https://it.wikipedia.org/wiki?curid=1608197", "title": "Alfabeto concorrente", "text": "Nella teoria dei linguaggi formali, e in particolare nell'ambito dei linguaggi traccia, un alfabeto concorrente \u00e8 costituito da una coppia formula_1 in cui formula_2 rappresenta un generico alfabeto e formula_3 rappresenta una relazione binaria su formula_2 detta \"relazione di indipendenza\". Dati due simboli formula_5, se formula_6 si dice che formula_7 e formula_8 sono \"indipendenti.\"\nLa relazione di indipendenza formula_3 \u00e8 definita come una relazione binaria su formula_2 antiriflessiva e simmetrica. Il fatto che, dal punto di vista della concorrenza, due simboli formula_7 e formula_8 indipendenti possano essere elaborati in un ordine qualunque oppure in parallelo spiega perch\u00e9 formula_3 sia definita in questo modo, infatti:\nIl concetto di alfabeto concorrente costituisce una generalizzazione del concetto di \"alfabeto\", il quale pu\u00f2 essere visto come un alfabeto concorrente con la relazione di indipendenza vuota."}
{"id": "1608199", "revid": "767487", "url": "https://it.wikipedia.org/wiki?curid=1608199", "title": "Slimnic", "text": "Slimnic (in ungherese \"Szelindek\", in tedesco \"Stolzenburg\") \u00e8 un comune della Romania di 3.656 abitanti, ubicato nel distretto di Sibiu, nella regione storica della Transilvania. \nIl comune \u00e8 formato dall'unione di 5 villaggi: Albi, P\u0103dureni, Ru\u0219i, Slimnic, Veseud.\nDi particolare interesse \u00e8 la cittadella sassone, costruita nel XIII secolo e documentata nel 1342, pi\u00f9 volte assediata, assalita, distrutta e ricostruita nel corso dei secoli. Nel XIV secolo venne iniziata la costruzione di una chiesa in stile gotico, la cui edificazione venne per\u00f2 pi\u00f9 volte interrotta e completata soltanto nel secolo successivo. Il complesso \u00e8 stato oggetto di un completo restauro conservativo nel 1959."}
{"id": "1608205", "revid": "1784492", "url": "https://it.wikipedia.org/wiki?curid=1608205", "title": "\u0110ur\u0111ica Bjedov", "text": "Specializzata nella rana, ha vinto la medaglia d'oro nei 100\u00a0m rana e l'argento nei 200\u00a0m ai Giochi olimpici di Citt\u00e0 del Messico 1968 in rappresentanza della ex Jugoslavia.\nLa sua vittoria nei 100 m. rana \u00e8 stata l'unica per un atleta della ex Jugoslavia nella storia del nuoto alle Olimpiadi.\nNel 1987 \u00e8 stata inserita nella \"International Swimming Hall of Fame.\""}
{"id": "1608209", "revid": "767487", "url": "https://it.wikipedia.org/wiki?curid=1608209", "title": "Mangiare bere uomo donna", "text": "Mangiare bere uomo donna (\u98f2\u98df\u7537\u5973 \"Y\u01d0n sh\u00ed n\u00e1n n\u01da\") \u00e8 un film che \u00e8 stato girato in Taiwan diretto da Ang Lee e interpretato da Sihung Lung, Yu-wen Wang, Chien-lien Wu e Kuei-mei Yang. Il film, che venne presentato nella Quinzaine des R\u00e9alisateurs al 47\u00ba Festival di Cannes, fu molto apprezzato dalla critica al punto di essere nominato all'Oscar al miglior film straniero.\nNel 2001 \u00e8 stato pubblicato un remake statunitense dal titolo \"Tortilla Soup\".\nTrama.\nIl signor Chu, vedovo e chef di indubbia fama, vive in una grande casa a Taipei con le sue tre figlie non ancora sposate: Jia-Jen, un'insegnante di chimica convertita al Cristianesimo; Jia-Chien, una dirigente per una compagnia aerea; e Jia-Ning, una studentessa che lavora anche in un fast food. La vita nella casa ruota intorno all'abitudine di una cena raffinata ogni domenica e le vite sentimentali dei membri della famiglia."}
{"id": "1608210", "revid": "767487", "url": "https://it.wikipedia.org/wiki?curid=1608210", "title": "\u0218eica Mare", "text": "\u0218eica Mare (in dialetto sassone \"Markt\u0161ielken\", in latino \"Selk maior\", in ungherese \"Nagyselyk\", in tedesco \"Marktschelken\" o \"Grosschelken\") \u00e8 un comune della Romania di 4.914 abitanti, ubicato nel distretto di Sibiu, nella regione storica della Transilvania. \nIl comune \u00e8 formato dall'unione di 6 villaggi: Boarta, Buia, Mighindoala, Peti\u0219, \u0218eica Mare, \u0218tenea.\nDi un certo interesse \u00e8 il Tempio evangelico, risalente al XIII secolo."}
{"id": "1608213", "revid": "287204", "url": "https://it.wikipedia.org/wiki?curid=1608213", "title": "Seica Mare", "text": ""}
{"id": "1608214", "revid": "729019", "url": "https://it.wikipedia.org/wiki?curid=1608214", "title": "Casse di colmata", "text": "Le casse di colmata sono tre isole artificiali della Laguna di Venezia realizzate con il materiale di scavo proveniente dalla costruzione del canale dei Petroli. Localizzate subito a sud di Fusina, sono lambite a est dal canale dei Petroli e a sud dal canale Tagliata Nuova. Appartengono ai comuni di Mira e, in misura minore, Venezia.\nStoria.\nDal 1963 il materiale risultante dallo scavo del canale dei Petroli fu utilizzato per realizzare delle isole artificiali dove avrebbe trovato posto la terza area industriale di Porto Marghera. Secondo il progetto originario, avrebbe dovuto essere interrata tutta l'area barenicola compresa tra Marghera e Chioggia.\nNel 1969 i lavori vennero sospesi e definitivamente bloccati con la Legge Speciale per Venezia del 1973, ma a quel punto erano gi\u00e0 stati sversati circa venti milioni di metri cubi di materiale.\nGeografia.\nLe casse sono denominate, da nord a sud, \"A\", \"B\" e \"D-E\". Si estendono su una quota media di 2 m s.l.m. e su 11,36\u00a0km\u00b2 di superficie.\nLa realizzazione delle casse ha sottratto spazio all'espansione dell'onda di marea, influendo sia sull'altezza dell'acqua alta, sia sul ricambio idrico. Per poter ovviare a questo problema, il Consorzio Venezia Nuova ha realizzato lo scavo dei canali Taglio Vecchio e Mattoni nella cassa \"D-E\" e i canali Volpego e Fiumesino nella cassa \"B\". La cassa \"A\" \u00e8 attraversata dal canale dell'Avesa, che \u00e8 tuttavia isolato dall'ambiente circostante perch\u00e9 completamente arginato.\nOggi le casse di colmata rappresentano dei biotopi di grande importanza soprattutto per la presenza di rare specie di uccelli."}
{"id": "1608216", "revid": "1573940", "url": "https://it.wikipedia.org/wiki?curid=1608216", "title": "Lyn McClements", "text": "Specializzata nella farfalla, ha vinto la medaglia d'oro nei 100\u00a0m farfalla e l'argento nella staffetta 4x100\u00a0m misti ai Giochi olimpici di Citt\u00e0 del Messico 1968."}
{"id": "1608218", "revid": "767487", "url": "https://it.wikipedia.org/wiki?curid=1608218", "title": "River Rouge", "text": "River Rouge \u00e8 una citt\u00e0 degli Stati Uniti d'America nella contea di Wayne nello Stato del Michigan. Si tratta di un sobborgo sudoccidentale di Detroit.\nIl nome deriva dall'omonimo fiume che l'attraversa e che qui sfocia creando l'isola di Zug; \"River\" in inglese significa appunto \"fiume\" e \"Rouge\" in francese \"rosso\"."}
{"id": "1608219", "revid": "767487", "url": "https://it.wikipedia.org/wiki?curid=1608219", "title": "Ju Dou", "text": "Ju Dou \u00e8 un film del 1990 diretto da Zh\u0101ng Y\u00ecm\u00f3u e Fengliang Yang. Fu nominato all'Oscar al miglior film straniero.\n\u00c8 stato presentato in concorso al 43\u00ba Festival di Cannes.\nTrama.\nIn un villaggio rurale della Cina di inizi XX secolo, Yang Tianquing, tornato dal servizio militare, riprende l'impiego nella tintoria dello zio Yang Jinshan. Questi, nel frattempo, si \u00e8 sposato con la giovane Ju Dou, dalla quale pretende l'erede che, causa la sua sterilit\u00e0, non ha potuto avere dalle due mogli precedenti. Tra Yang Tianquing, costretto a condizioni inumane di lavoro, e Ju Dou, maltrattata e percossa dal marito affinch\u00e9 accondiscenda alle sue voglie, si stabilisce un'intesa. Quando il dottore annuncia la gravidanza della donna, i due sanno bene che il figlio \u00e8 frutto della loro unione, durante un viaggio per lavoro dello zio.\nPoco dopo la nascita di Yang Tianbai, una caduta dal mulo provoca la paralisi degli arti inferiori di Yang Jinshan. Pieni di premure con l'infermo all'esterno, tra le pareti della tintoria i due possono, ora, liberare la reciproca passione senza freni o accorgimenti. Quando, nella sua impotente rabbia, Yang Jinshan cerca di dar fuoco all'edificio, Ju Dou gli rivela la verit\u00e0 sulla paternit\u00e0 di Yang Tianbai. Tuttavia, le ferree convenzioni sociali della comunit\u00e0 e l'impossibilit\u00e0 di sottrarsi ad esse con la fuga, impongono loro di mantenere segreto il loro amore. Rimasta ancora incinta, Ju Dou ricorre a trattamenti empirici - pozioni a base di peperoncini e aceto - che ne provocano la sterilit\u00e0. Attesa come una liberazione, a volte progettata, la morte di Yang Jinshan, spinto per gioco dal piccolo Yang Tianbai in una vasca per la tintura, peggiora la loro situazione. Il consiglio di famiglia, in risposta ai mormorii e sospetti che circondano il rapporto tra i due, e persino la morte del vecchio, impone a Yang Tianquing di lasciare tintoria e abitazione ed ora i loro incontri sono sempre pi\u00f9 rari e rischiosi.\nOtto anni dopo, il tempo e la distanza non hanno indebolito l'affetto reciproco, n\u00e9 la tenerezza di Yang Tianquing per il figlio, ormai cresciuto che, in cambio, gli manifesta diffidenza e ostilit\u00e0. Un giorno, Yang Tianbai si trova ad ascoltare una conversazione tra paesani, in cui un uomo racconta di aver trovato Yang Tianquing e Ju Dou in una grotta, in evidente intimit\u00e0. Dopo averlo inseguito con propositi minacciosi, il ragazzo torna a casa dove maltratta e colpisce Yang Tianquing. Finalmente, Ju Dou gli rivela che la persona appena offesa \u00e8 suo padre.\nRassegnati al loro infelice amore, senza la volont\u00e0 e i mezzi per costruirsi insieme una nuova vita, Ju Dou e Yang Tianquing si amano per l'ultima volta in un angusto recesso sotterraneo della tintoria. Il figlio li trova quasi soffocati. Trasportata la madre in salvo, vendica la propria dignit\u00e0 offesa, affogando il padre, ancora quasi incosciente, in una vasca. Ju Dou si fa morire tra le fiamme del laboratorio cui ha dato fuoco.\nProduzione.\n\"Ju Dou\" \u00e8 il primo film della Repubblica Popolare Cinese ad essere stato prodotto con capitale straniero: giapponese. Cinesi furono invece organizzazione, attori, personale tecnico. Controverso \u00e8 il ruolo dell'aiuto regista Yang-Fengliang. Per qualcuno era un funzionario del Ministero della Cultura, con funzioni di controllo sui contenuti del film. Lo stesso Zhang Yimou, invece, ebbe a dire a Cannes essere prassi collaudata nel suo paese quella di affiancare, in apprendistato, giovani neo-laureati a registi pi\u00f9 esperti. Il film non pot\u00e9, comunque, circolare in Cina e le autorit\u00e0 del paese cercarono anche di ritirare la sua nomination all'Oscar, suscitando le proteste di alcune personalit\u00e0 del mondo del cinema, in un appello firmato, tra gli altri da Woody Allen, Martin Scorsese, David Lynch.\nCritica.\nIl regista si discost\u00f2 su alcuni punti da Fuxi Fuxi, il popolare romanzo di Lui Heng, autore della sceneggiatura. Desiderando sottolineare la psicologia dei personaggi, pi\u00f9 che nel precedente lungometraggio \"Sorgo rosso\", pensava che tale obiettivo fosse possibile concentrando il dramma in un lasso di tempo pi\u00f9 ristretto, evitando di diluire la narrazione con elementi storici o sociali . Cos\u00ec, la vicenda, che nel romanzo si estendeva sino alla vecchiaia dei protagonisti, a ridosso degli anni Ottanta, nel film occupa solo un decennio.\nAll'ex fotografo Zhang Yimou si deve anche l'ambientazione del racconto in una tintoria. Nel loro sovrapporsi alle strutture in legno del laboratorio (ingranaggi a ruote dentate, infissi, vasche), le stoffe variopinte delimitano un ideale palcoscenico in cui si sviluppa una tragedia classica \"con quel senso di continua, imminente minaccia che sembra sempre sul punto di esplodere e rimane invece coscientemente inespressa\". D'altro canto la splendida fotografia di Go Changwei, gi\u00e0 collaboratore di Zhang in \"Sorgo rosso\", oltre a produrre risultati cromatici di \"straordinaria bellezza visiva\" nel gioco della luce coi tessuti appesi ad asciugare, descrive, in particolare nel prevalere dei rossi e dei gialli, \" il percorso dei colori dei sentimenti e delle passioni \".\nDel film \u00e8 anche stata resa un'interpretazione politica che, insieme all'eloquenza del materiale erotico, permette di meglio comprendere la diffidenza delle autorit\u00e0 cinesi. Nella lenta deriva dell'amore dei protagonisti sino alla rassegnazione finale, in un ambiente bigotto e conservatore, si \u00e8 colta una metafora del processo di restaurazione che pose fine agli entusiasmi e ai sogni, che si erano accompagnati alla Rivoluzione Culturale."}
{"id": "1608220", "revid": "8596", "url": "https://it.wikipedia.org/wiki?curid=1608220", "title": "Li Gong", "text": ""}
{"id": "1608224", "revid": "767487", "url": "https://it.wikipedia.org/wiki?curid=1608224", "title": "\u0218eica Mic\u0103", "text": "\u0218eica Mic\u0103 (in dialetto sassone \"Kl\u00ee\u0161ielken\", in latino \"Selk minor\", in ungherese \"Kisselyk\", in tedesco \"Kleinschelken\") \u00e8 un comune della Romania di 1.726 abitanti, ubicato nel distretto di Sibiu, nella regione storica della Transilvania. \nIl comune \u00e8 formato dall'unione di 2 villaggi: Soro\u0219tin e \u0218eica Mic\u0103.\nDi un certo interesse \u00e8 il Tempio evangelico fortificato, costruito ai primi del XV secolo; si tratta di un edificio in stile tardo-gotico, con tre navate e abside poligonale."}
{"id": "1608226", "revid": "1566286", "url": "https://it.wikipedia.org/wiki?curid=1608226", "title": "James Vanderbilt", "text": "Biografia.\nJames Vanderbilt \u00e8 figlio di Alfred Gwynne Vanderbilt III, discendente dalla facoltosa e longeva famiglia Vanderbilt di origine olandese originata dal patriarca Cornelius Vanderbilt.\nDopo aver studiato cinema e televisione alla University of Southern California, James Vanderbilt debutta alla sceneggiatura nel 2003 con \"Al calare delle tenebre\". Nel 2007 per \"Zodiac\" riceve diverse nomination a svariati premi."}
{"id": "1608227", "revid": "287204", "url": "https://it.wikipedia.org/wiki?curid=1608227", "title": "Seica Mica", "text": ""}
{"id": "1608231", "revid": "123324888", "url": "https://it.wikipedia.org/wiki?curid=1608231", "title": "Marida Lombardo Pijola", "text": "Biografia.\nNasce a Bari, figlia di un penalista e di un'insegnante, inizia a lavorare negli anni settanta a Telebari, la prima televisione via etere italiana tra quelle che romperanno il monopolio Rai, alla cui fondazione partecipa.\nPer l'emittente, tra l'altro, s'incarica di ideare e condurre un telequiz per ragazzi, \u201cPunto interrogativo\u201d, nel quale vengono coinvolte le scuole medie di tutta la Regione. \nInizia la sua attivit\u00e0 sulla carta stampata nel 1979 al Quotidiano Puglia. Dopo sette anni alla redazione di Bari della Gazzetta del Mezzogiorno, viene trasferita presso la redazione romana del quotidiano.\nViene assunta in seguito da Il Messaggero, presso il quale ha lavorato per circa 30 anni, 25 come inviato speciale, diventando una delle firme del quotidiano. Dal quotidiano \u00e8 stata incaricata del racconto di moltissimi tra i principali eventi di politica, di lotta alla mafia e di cronaca che hanno segnato il passaggio tra un secolo e l'altro.\nSi \u00e8 in seguito specializzata nei temi riguardanti la famiglia, il femminicidio, la condizione femminile, la vita delle donne, dei bambini e degli adolescenti.\nNel 2010 \u00e8 stata convocata dalla commissione Bicamerale per L'infanzia del Parlamento italiano perch\u00e9 riferisse le sue conoscenze riguardo alla condizione dei minori e al lavoro dei media su questo tema.\nSul sito del Messaggero ha tenuto un blog dal titolo \"Societ\u00e0 incivile\".\nNel 2014 ha condotto il programma \u201cQuestioni di famiglia\u201d su Rai3.\nPer molti anni \u00e8 stata opinionista di costume sui principali network nazionali. \nHa tenuto un blog sull'Huffington Post.\nCollabor\u00f2 con il Corriere della Sera come editorialista per l'edizione romana. \n\u00c8 autrice del libro \"Ho dodici anni, faccio la cubista, mi chiamano Principessa\" (Bompiani, 2007), un caso editoriale (17 edizioni) che per primo ha rivelato una deriva di bullismo e promiscuit\u00e0 sessuale nel mondo dei preadolescenti. \nHa scritto nel 2009, sempre per Bompiani, il romanzo \"L'et\u00e0 indecente\", che approfondisce il tema della deriva generazionale e dell'incomunicabilit\u00e0 familiare attraverso il racconto alternato di una madre e di un figlio tredicenne.\nNel 2011 esce, sempre per Bompiani, \"Facciamolo a skuola\", che documenta, attraverso la narrazione di una storia vera e materiali giornalistici, il fenomeno del sesso occasionale, talvolta mercificato, nel mondo dei ragazzini, anche all'interno delle scuole.\nNel 2020 esce per La nave di Teseo il romanzo \u201cL'imperfezione delle madri\u201d, candidato al premio Estense, che ricostruisce una saga familiare attraverso le voci e lo sguardo delle donne di tre differenti generazioni.\nHa fatto parte della commissione disciplinare dell'Ordine dei giornalisti del Lazio, per il quale tiene lezioni di preparazione dei praticanti agli esami di idoneit\u00e0 professionale. \nFu sposata con il chirurgo Carlo Eugenio Vitelli, padre dei suoi figli Alessandro, Andrea e Luca.\nMuore a 65 anni a Roma dopo una lunga malattia."}
{"id": "1608232", "revid": "599013", "url": "https://it.wikipedia.org/wiki?curid=1608232", "title": "Filippo Dal Moro", "text": "Carriera.\nPass\u00f2 alla Roma per 3 miliardi di lire.\nVinse una Coppa di Grecia con l'AEK Atene."}
{"id": "1608233", "revid": "15756", "url": "https://it.wikipedia.org/wiki?curid=1608233", "title": "Neutrofilia", "text": "La neutrofilia, nota anche come leucocitosi neutrofila, \u00e8 l'aumento del numero dei granulociti neutrofili, o neutrofili, uno dei 5 tipi di globuli bianchi che circolano nel sangue periferico.\nIl numero di neutrofili in circolo varia notevolmente da individuo ad individuo. Per tale motivo si considera \"normale\" un numero pari a circa 4000 cellule/mm3 di sangue (tenendo conto di un ampio range di normalit\u00e0, con valori variabili tra 1.500 e 7.000/mm3). Quando il numero di granulociti neutrofili presenti in circolo oltrepassa i 7700 per millimetro cubo (o microlitro) \u00e8 possibile parlare di neutrofilia. La neutrofilia \u00e8 certamente la forma pi\u00f9 comune di leucocitosi.\nI neutrofili si caratterizzano per la forma segmentata del nucleo, il quale, tipicamente, risulta costituito da 3-5 lobi uniti fra loro da ponti di materiale nucleico (vedi immagini). I neutrofili pi\u00f9 giovani possiedeno solo un numero limitato di lobi mentre con il progredire dell'et\u00e0 della cellula anche il numero di lobi aumenta portandosi verso i valori pi\u00f9 elevati (4-5 lobi).\nProprio in virt\u00f9 delle caratteristiche del nucleo i neutrofili sono anche chiamati leucociti polimorfonucleati.\nEziologia.\nI neutrofili sono fra le prime cellule bianche del sangue a rispondere ad una infezione batterica. Ne consegue che la causa pi\u00f9 comune di neutrofil\u00eca \u00e8 un'infezione batterica, specialmente causata da piogeni, ma anche infezioni micotiche e protozoiche .\nI neutrofili risultano aumentati anche in qualsiasi infiammazione acuta, come ad esempio nel caso di una sindrome coronarica acuta oppure un infarto cerebrale o un'ustione, un'appendicite acuta, cos\u00ec come interventi chirurgici (in particolare la splenectomia), collagenopatie, traumi, necrosi tissutali, intossicazioni.\nAnche alcuni stimoli fisiologici come il parto, il dolore, lo stress e lo sforzo fisico possono indurre neutrofilia.\nAlcuni farmaci di tipo corticosteroide, come il prednisone, determinano lo stesso effetto di sostanze di tipo catecolaminico come l'adrenalina e la noradrenalina (vedi neutrofilia fisiologica).\nAnche altri medicinali come il litio, e molto pi\u00f9 raramente la ranitindina, la chinidina, la clorpropamide, la serotonina, la digitale, l'acetilcolina o ormoni sono fra le cause possibili di neutrofilia.\nUna neutrofilia potrebbe anche essere il risultato di una sindrome mieloproliferativa e talvolta anche di una sindrome mielodisplastica, di un tumore maligno o di un'emopatia. Anche alcune forme di anemia, ad esempio l'anemia emorragica, oppure l'anemia megaloblastica o l'anemia emolitica) si associano a questa condizione.\nLa leucemia mieloide cronica (LMC) si caratterizza per la proliferazione incontrollata di una sola cellula multipotente che determina l'incremento notevole di cellule ematiche: queste cellule in molti casi possono essere neutrofili.\nNei casi pi\u00f9 marcati di neutrofilia si assiste ad un forte aumento del rilascio in circolo di neutrofili immaturi e ad uno \"spostamento a sinistra\" (vedi sotto).\nNeutrofilia fisiologica.\nLa neutrofilia fisiologica \u00e8 causata dal rilascio dell'ormone adrenalina e di glucocorticoidi, pertanto si associa a situazioni di paura, gioia o intensa attivit\u00e0 fisica. I citati ormoni portano ad un temporaneo aumento di neutrofili maturi, stimolando il rilascio degli stessi nel flusso ematico con mobilizzazione dal compartimento di marginato (di stoccaggio). L'incremento pu\u00f2 essere registrato entro 1-2 ore dal rilascio ormonale e tende a mantenersi per 1-3 giorni con successivo ritorno ai valori basali.\nSpostamento a sinistra.\nI medici parlano di uno \"spostamento a sinistra\" della conta leucocitaria quando si riferiscono alla esistenza di un importante aumento nel sangue delle percentuali di neutrofili pi\u00f9 giovani e meno differenziati e di cellule precursori dei neutrofili. Questa evenienza in genere riflette una liberazione anticipata o prematura delle cellule mieloidi dal midollo osseo, il sito in cui fisiologicamente vengono generati i neutrofili.\nUna severa neutrofilia con spostamento a sinistra viene considerata come una reazione leucemoide. Il punteggio della fosfatasi alcalina leucocitaria (LAP), che si riferisce alla quantit\u00e0 di fosfatasi alcalina per neutrofili, tende ad aumentare.\nSegni e sintomi.\nLa condizione di per s\u00e9 \u00e8 asintomatica. Eventuali segni e sintomi, qualora presenti, sono in relazione alla malattia di base che ha comportato la neutrofilia.\nDiagnosi.\nEseguire una valutazione microscopica ottica della morfologia dei granulociti circolanti \u00e8 fondamentale.\nQuesto approccio permette di osservare eventuali alterazioni del nucleo e dei granulociti citoplasmatici che nel caso di alcune specifiche malattie possono avere rilevanza diagnostica.\nIn un numero limitato di casi pu\u00f2 essere opportuno lo studio della funzionalit\u00e0 granulocitaria.\nNel sospetto di una sindrome mieloproliferativa si rende necessario eseguire l'esame del midollo osseo."}
{"id": "1608234", "revid": "599013", "url": "https://it.wikipedia.org/wiki?curid=1608234", "title": "Ada Kok", "text": "Specializzata nella farfalla, ha vinto la medaglia d'oro nei 200\u00a0m farfalla ai Giochi olimpici di Citt\u00e0 del Messico 1968, in aggiunta alle medaglie d'argento nei 100\u00a0m farfalla e nella staffetta 4x100\u00a0m misti a Tokyo 1964.\n\u00c8 diventata una dei Membri dell'International Swimming Hall of Fame e ha vinto 3 volte il premio come miglior sportivo olandese dell'anno (nel 1965, 1966 e 1968).\n\u00c8 stata primatista mondiale dei 100\u00a0m e 200\u00a0m farfalla e della staffetta 4x100\u00a0m misti."}
{"id": "1608235", "revid": "767487", "url": "https://it.wikipedia.org/wiki?curid=1608235", "title": "Pushing Hands", "text": "Pushing Hands (cinese: \u63a8\u624b; pinyin: tu\u012b sh\u01d2u) \u00e8 il primo lungometraggio diretto da Ang Lee, \u00e8 stato girato nel 1992."}
{"id": "1608240", "revid": "3115", "url": "https://it.wikipedia.org/wiki?curid=1608240", "title": "La Destra - Fiamma Tricolore", "text": "La Destra-Fiamma Tricolore \u00e8 stata una lista elettorale di orientamento neofascista e della destra sociale formatasi per le elezioni politiche italiane del 2008 dall'accordo dei due partiti italiani, La Destra di Francesco Storace e il Movimento Sociale Fiamma Tricolore di Luca Romagnoli, con a capo Daniela Santanch\u00e8, indicata come capo della lista.\nStoria.\nDopo la caduta del Governo Prodi e l'indizione di elezioni anticipate, entrambi i partiti non erano riusciti ad accordarsi con Silvio Berlusconi per stipulare un'alleanza con il nuovo movimento del Popolo della Libert\u00e0 senza dovervi confluire; in realt\u00e0 la decisione era stata presa immediatamente dopo un'assemblea tenutasi a Trieste, dove erano presenti i pi\u00f9 importanti quadri nazionali, e la base si era schierata contro la fusione elettorale nel PdL. Il promotore dell'alleanza \u00e8 stato Luca Romagnoli che, in risposta ad un precedente appello del presidente de La Destra Teodoro Buontempo, ha lanciato un ulteriore invito a Francesco Storace per presentarsi sotto un solo simbolo che rappresentasse la tradizione della destra in Italia.\nL'accordo tra i due partiti venne annunciato il 15 febbraio, durante una conferenza stampa tenuta da Luca Romagnoli, Teodoro Buontempo e Daniela Santanch\u00e8, che fu la candidata premier. Nella stessa occasione venne anche presentato il simbolo del cartello, che ricordava molto quello che Alleanza Nazionale aveva appena lasciato per confluire nel Popolo della Libert\u00e0. Il 4 marzo il Viminale bocci\u00f2 il simbolo de \"La Destra\", in quanto troppo simile a quello di Alleanza Nazionale, partito ancora esistente, e concesse 48 ore per la presentazione di un altro simbolo. Il 6 marzo 2008 arriv\u00f2 l'approvazione del Viminale sul simbolo modificato, con il logo della Fiamma Tricolore posizionato pi\u00f9 in alto su sfondo uniformemente azzurro chiaro, con la scritta \"Santanch\u00e8 Presidente\".\nAlla lista hanno aderito anche i partiti regionali Unitalia e Trentino Libero, \nNelle elezioni di aprile 2008, La Destra-Fiamma Tricolore non \u00e8 riuscita a superare le soglie di sbarramento n\u00e9 alla Camera n\u00e9 al Senato, rimanendo cos\u00ec esclusa dal Parlamento Italiano, avendo ottenuto rispettivamente il 2,4% dei voti alla Camera e il 2,1% al Senato)."}
{"id": "1608244", "revid": "123404062", "url": "https://it.wikipedia.org/wiki?curid=1608244", "title": "Alanis (album)", "text": "Alanis \u00e8 l'album di debutto della cantante canadese Alanis Morissette, pubblicato dall'etichetta discografica MCA Records solo in Canada nell'aprile 1991.\nLa cantante ha registrato l'album con Leslie Howe, che in seguito ha prodotto il suo secondo lavoro \"Now Is the Time\" del 1992.\nDal disco sono stati estratti i singoli \"Too Hot\", \"Walk Away\", \"Feel Your Love\" e \"Plastic\"."}
{"id": "1608247", "revid": "287204", "url": "https://it.wikipedia.org/wiki?curid=1608247", "title": "Claudia Kolb", "text": "Specializzata nella rana e nei misti, ha vinto le medaglie d'oro nei 200\u00a0m e 400\u00a0m misti ai Giochi olimpici di Citt\u00e0 del Messico 1968, in aggiunta alla medaglia d'argento nei 200\u00a0m rana a Tokyo 1964. Si \u00e8 ritirata dalle gare nel 1968 al termine delle Olimpiadi.\n\u00c8 diventata una dei Membri dell'International Swimming Hall of Fame.\n\u00c8 stata primatista mondiale dei 100\u00a0m rana, dei 200\u00a0m e 400\u00a0m misti e della staffetta 4x100\u00a0m misti."}
{"id": "1608248", "revid": "123404073", "url": "https://it.wikipedia.org/wiki?curid=1608248", "title": "Now Is the Time", "text": "Now is the time \u00e8 il secondo album della cantante canadese Alanis Morissette, pubblicato dalla MCA Records solo in Canada nell'agosto 1992. Morissette registr\u00f2 l'album con Leslie Howe, che aveva gi\u00e0 prodotto il suo primo album \"Alanis\" del 1991. Tuttavia lo scarso successo di questo lavoro indusse la MCA records a sciogliere il contratto con l'artista canadese, che torner\u00e0 sulle scene solo tre anni dopo."}
{"id": "1608250", "revid": "88087584", "url": "https://it.wikipedia.org/wiki?curid=1608250", "title": "Monoico", "text": ""}
{"id": "1608254", "revid": "123815339", "url": "https://it.wikipedia.org/wiki?curid=1608254", "title": "I ragazzi terribili", "text": "I ragazzi terribili \u00e8 un romanzo di Jean Cocteau scritto nel 1929.\nTrama.\nPaul e Elisabeth sono due fratelli rimasti orfani di padre. Vivono a casa con la madre gravemente malata, ma il loro mondo \u00e8 unicamente la \"\"camera\", regno di giochi e di esperienze visionarie. \nPaul, quattordicenne all'inizio del romanzo, frequenta il liceo del quartiere, vero punto d'incontro della giovent\u00f9 locale. Il libro si apre con una giornata nevosa: i ragazzi che escono da scuola si sfidano in una battaglia a palle di neve; Dargelos, il bullo della situazione, nonch\u00e9 mito di Paul, colpisce Paul in pieno petto con una palla di neve, in realt\u00e0, forse, un sasso ricoperto. Il ragazzo si sente male; viene invitato a non riprendere pi\u00f9 la scuola e cos\u00ec si barrica nella profondit\u00e0 della sua camera, limitandosi a sognare Dargelos. \nLa sorella, ormai diventata infermiera di due malati, e G\u00e9rard, compagno di scuola ed orfano anch'egli, si occupano di lui. La madre muore. G\u00e9rard invita allora gli amici a trascorrere una vacanza al mare con suo zio. Con il passare del tempo, Elisabeth decide di cercare un lavoro: trova un posto come modella e fa amicizia con la collega Agathe, anch'ella orfana. Ben presto la \"camera\"\" si apre anche a lei e si crea un incrocio di simpatie: G\u00e9rard ama Elisabeth e Agathe ama Paul. \nElisabeth, tuttavia, sposa Michael, un ricco magnate che, alla sua prematura morte in seguito ad un incidente automobilistico (muore strangolato da una sciarpa), le lascia un'enorme casa. I quattro orfani si trasferiscono allora nella nuova residenza. Finalmente Paul, sempre pi\u00f9 malato, si rende conto di amare Agathe, la cui somiglianza con Dargelos \u00e8 stupefacente. Agathe, dal canto suo, si dispera convinta di non essere apprezzata da Paul. \nElisabeth interviene allora a rovinare tutti i piani: dice ad Agathe che Paul non l'ama, ma che invece G\u00e9rard la vuole sposare; dice a Paul che Agathe lo ha rifiutato perch\u00e9 ama G\u00e9rard e lo vuole sposare; convince G\u00e9rard a sposare Agathe. Tempo dopo il matrimonio, G\u00e9rard rivela a Paul di aver incontrato Dargelos, il quale gli aveva chiesto di portargli un veleno; infatti, al tempo del liceo Paul collezionava veleni perch\u00e9 anche Dargelos lo faceva. G\u00e9rard raccomanda a Paul di non toccare il veleno perch\u00e9 \u00e8 mortale. In un momento di sconforto Paul lo beve e viene soccorso da Elisabeth e Agathe. Le due donne non possono pi\u00f9 salvarlo, ma in quel momento viene a galla la verit\u00e0: Elisabeth confessa di essere sempre stata gelosa del fratello e di averlo voluto allontanare da Agathe con ogni mezzo, perch\u00e9 la considerava una mediocre borghese.\nElisabeth dice che finalmente con la morte i due fratelli potranno unirsi. Nel momento in cui Paul sta per morire, Elisabeth si spara un colpo di pistola. Agathe resta da sola e spaventata.\nMusica.\nI ragazzi terribili \u00e8 stato di ispirazione per il balletto \"La Boule de neige\" di Fabrizio Monteverde con musiche di Pierluigi Castellano. Nel 1996 Philip Glass scrive la musica per una dance opera for ensemble, soloist &amp; dancers per 3 pianoforti a coda (o digitali) intitolata Les Enfants Terribles. Nei credits compare anche il nome di Susan Marshall. La prima rappresentazione ha avuto luogo a Zug (Confederazione elvetica) il 18 maggio 1996 Theatre Casino. il 21 gennaio 2017 il coreografo Javier de Frutos ha riproposto lo stesso lavoro in una interpretazione fortemente personale."}
{"id": "1608255", "revid": "1305772", "url": "https://it.wikipedia.org/wiki?curid=1608255", "title": "Philip Warren Anderson", "text": "Biografia.\nOltre a ricoprire la cattedra di fisica presso la Princeton University, era socio straniero dell'Accademia Nazionale dei Lincei."}
{"id": "1608258", "revid": "110157", "url": "https://it.wikipedia.org/wiki?curid=1608258", "title": "Space Cakes", "text": "Space Cakes \u00e8 un EP di Alanis Morissette, pubblicato solo in Giappone nel 1995. Comprende alcune registrazioni acustiche dei brani presenti nel precedente album \"Jagged Little Pill\"."}
{"id": "1608259", "revid": "71420", "url": "https://it.wikipedia.org/wiki?curid=1608259", "title": "Federico di Luna", "text": ""}
{"id": "1608262", "revid": "348618", "url": "https://it.wikipedia.org/wiki?curid=1608262", "title": "COMINT", "text": "COMINT, acronimo in lingua inglese per Communications Intelligence, \u00e8 una sottocategoria del SIGINT che tratta le intercettazioni di comunicazioni vocali o testuali estranee. I Joint Chiefs of Staff degli Stati Uniti d'America definiscono il COMINT come \"Le informazioni tecniche e di intelligence ottenute da comunicazioni straniere [ricevute] da altri che non siano i destinatari principali.\"\nIl COMINT, che in sostanza \u00e8 comunicazione fra persone, permette di rivelare le seguenti informazioni:\nIntercettazione di messaggi vocali.\nUna tecnica basilare di COMINT \u00e8 quella di ascoltare comunicazioni vocali, spesso tramite la radio ma talvolta anche tramite ascolto di telefonate effettuate su telefoni controllati. Se la comunicazione \u00e8 cifrata questa deve essere prima decifrata, anche se la semplice analisi del traffico pu\u00f2 fornire informazioni sulla stazione emittente.\nNaturalmente l'addetto all'intercettazione deve conoscere la lingua nella quale il messaggio viene trasmesso. Nella Seconda guerra mondiale gli Stati Uniti utilizzarono dei volontari che parlavano le lingue autoctone dei pellerossa come il Navajo, Comanche ed il Choctaw che erano comprensibili solo a poche persone. Anche usando queste lingue poco diffuse i comunicatori utilizzavano comunque parole in codice, ad esempio \"farfalla\" per indicare un particolare aereo giapponese. Anche il Regno Unito utilizz\u00f2 questa tecnica, seppure in misura minore, utilizzando la lingua gallese.\nAnche se i moderni metodi di criptazione rendono questi metodi non pi\u00f9 necessari \u00e8 possibile che gruppi di guerriglia, che non hanno accesso alle strumentazioni di criptazione, ricorrano a particolari dialetti che solo un determinato gruppo etnico pu\u00f2 conoscere.\nIntercettazione di messaggi non vocali.\nNon tutte le trasmissioni sono effettuate mediante la voce. L'intercettazione delle trasmissioni effettuate in codice Morse erano importanti un tempo ma ora hanno perso importanza con lo sviluppo di altri sistemi di trasmissione. Il codice Morse viene utilizzato tuttora nelle forze armate delle nazioni dell'ex Unione Sovietica.\nMonitoraggio di comunicazioni amiche.\nOltre alla raccolta di informazioni di intelligence il COMINT si occupa anche di monitorare le trasmissioni amiche per evitare che vengano trasmesse informazioni riservate in maniera non sicura. Ad esempio potrebbe essere una trasmissione effettuata da dispositivi non criptati o effettuata verso individui che non dispongono della autorizzazione di sicurezza necessaria. Se ci\u00f2 non causa un rischio pi\u00f9 grande il controllore richiama immediatamente il trasmettitore dichiarando uno o pi\u00f9 dei codici \"BEADWINDOW\" che riassumono brevemente la violazione. \nAd esempio nella Seconda Guerra Mondiale la Marina imperiale giapponese rese possibile l'intercettazione e uccisione dell'ammiraglio Isoroku Yamamoto violando i punti 5 e 7 del protocollo BEADWINDOW trasmettendo informazioni riguardo all'identit\u00e0 di un alto ufficiale su una rete a bassa sicurezza."}
{"id": "1608266", "revid": "44939", "url": "https://it.wikipedia.org/wiki?curid=1608266", "title": "Robert Holley", "text": ""}
{"id": "1608271", "revid": "287204", "url": "https://it.wikipedia.org/wiki?curid=1608271", "title": "Galassia Leo I", "text": "Leo I \u00e8 una galassia nana sferoidale nella costellazione del Leone, a circa 820\u00a0000 anni luce da noi. Fa parte del Gruppo locale e si pensa che sia una delle galassie satelliti della Via Lattea pi\u00f9 lontane.\n\u00c8 stata scoperta nel 1950 da Albert George Wilson su lastre fotografiche prese tramite la camera Schmidt all'Osservatorio Palomar.\nMassa.\nAttraverso la misurazione della velocit\u00e0 radiale di alcune giganti rosse della galassia Leo I, \u00e8 stato possibile stimare la massa della galassia: \u00e8 almeno 2,0 \u00b1 1,0 \u00d7 107 masse solari. I risultati non sono conclusivi e non confermano o smentiscono l'esistenza di un possibile\nalone di materia oscura intorno alla galassia. Pare comunque certo che la galassia non ruoti su se stessa.\nSi \u00e8 ipotizzato che Leo I sia il residuo di un flusso mareale proveniente dalla regione esterna dell'alone galattico della Via Lattea. Tuttavia questa ipotesi non \u00e8 ancora confermata.\nFormazione stellare.\nCome per le altre galassie nane la metallicit\u00e0 di Leo I \u00e8 molto bassa, solo l'1% di quella del Sole. Gallart et al. (1999), tramite osservazioni del Telescopio spaziale Hubble, hanno dedotto che la galassia ha sperimentato un aumento della sua formazione stellare (tra il 70% e l'80% della sua popolazione) in un periodo che va tra i 6 e i 2 miliardi di anni fa. Non ci sono significative evidenze di stelle con et\u00e0 superiore ai 10 miliardi di anni. Circa 1 miliardo di anni fa il tasso di formazione stellare di Leo I sembra essere rapidamente precipitato ai livelli attuali, quasi insignificante. Per questi motivi Leo I potrebbe essere la pi\u00f9 giovane galassia nana sferoidale satellite della Via Lattea.\nIn aggiunta la galassia potrebbe trovarsi in una nube di gas ionizzato che avrebbe massa simile a quella dell'intera galassia.\nAmmassi globulari.\nFinora non sono stati trovati ammassi globulari nella galassia Leo I.\nRegolo.\nLeo I si trova a soli 12 minuti d'arco da Regolo, la stella pi\u00f9 brillante della costellazione. Per questa ragione la galassia \u00e8 a volte chiamata \"nana di Regolo\". La luce della stella rende lo studio della galassia difficoltoso ed \u00e8 stata notata visualmente solo negli anni novanta."}
{"id": "1608273", "revid": "767487", "url": "https://it.wikipedia.org/wiki?curid=1608273", "title": "Iesse", "text": "Iesse (scritto anche Jesse o Yishai; in ebraico: \u05d9\u05b4\u05e9\u05b7\u05c1\u05d9) \u00e8 il padre del re Davide. Davide, talvolta semplicemente chiamato \"figlio di Iesse\", era il pi\u00f9 giovane dei suoi figli.\nSi parla del personaggio nel Primo libro di Samuele e nel Primo libro delle Cronache.\nEsistono due diverse tradizioni sul numero di figli di Iesse, presentate in tre passi biblici: \nEbraismo.\nIesse, figlio di Obed, fu capo del sinedrio. Inizialmente egli pens\u00f2 erroneamente che Davide fosse figlio illegittimo della moglie. Pensava infatti l'avesse tradito, poich\u00e9 non giaceva con lei da tre anni. In realt\u00e0, quando Iesse pens\u00f2 di potersi unire con la sua serva una volta riscattata, la moglie entr\u00f2 nella stanza dove era Iesse (al posto della serva con cui si era accordata) senza che l'uomo se ne accorgesse, e concep\u00ec Davide.\nSecondo Berakhot 58a, Iesse predicava la Torah alle folle. Fu un uomo particolarmente virtuoso, uno dei quattro che, insieme a Beniamino, Amram e Kilav, non morirono a causa delle loro colpe, ma su istigazione di Naha\u0161, il serpente che tent\u00f2 Eva nell'Eden. \nIn , N\u0101\u00b7\u1e25\u0101\u0161 (in Ebraico: \u05e0\u05b8\u05d7\u05b8\u0594\u05e9\u05c1) \u00e8 anche la sorella di Zeruia e la madre di Abig\u00e0l, figlia di Iesse. In modo analogo, secondo , Abig\u00e0l gener\u00f2 Amas\u00e0 con Itr\u00e0 l'Ismaelita, mentre Zeruia ebbe tre figli, fra i quali Ioab. \nZerui\u00e0 e Abig\u00e0il sono menzionate come sorelle, senza citare N\u0101\u00b7\u1e25\u0101\u0161.\nCristianesimo.\nRiveste una notevole importanza perch\u00e9 il suo nome compare nella genealogia di Ges\u00f9.\nIn particolare si parla del \"germoglio di Iesse\" (o \"virgulto di Davide\") per indicare la sua discendenza, che arriva fino a Ges\u00f9.\nCome Iesse (sommo sacerdote) e suo figlio Davide (re d'Israele), Ges\u00f9 Cristo viene chiamato nella Bibbia come Re dei Giudei e sommo sacerdote secondo Melchisedec. \nLe espressioni \"leone di Giuda\" e \"virgulto di Davide\" compaiono anche nell'Esorcismo di San Michele contro Satana e gli Angeli Apostati."}
{"id": "1608274", "revid": "628767", "url": "https://it.wikipedia.org/wiki?curid=1608274", "title": "Vilcas Huam\u00e1n", "text": "Vilcas Huam\u00e1n, nota anche come Vilcashuam\u00e1n, (\"Willkawaman\" in quechua, cio\u00e8 \"falco sacro\") \u00e8 una citt\u00e0 di 3490 abitanti del Per\u00f9, capoluogo della provincia omonima. Ospita un sito archeologico inca.\nStoria.\nEra un centro amministrativo inca, fondato in seguito alla sottomissione di chancas e pocras. Secondo i cronisti, Vilcashuam\u00e1n arriv\u00f2 a contare 40.000 abitanti. La citt\u00e0 sorgeva attorno ad una grande piazza dove si realizzavano cerimonie religiose che comprendevano sacrifici; attorno ad essa, si trovavano gli edifici pi\u00f9 importanti: il \"Templo del Sol\" e l\"'Ushnu\", ancora presenti.\nSi crede che la citt\u00e0 avesse la forma di un falco e l'\"Ushnu\" occupasse il posto della testa. Si tratta di una piramide tronca nella quale si entra attraverso una porta a due stipiti, caratteristica degli edifici pi\u00f9 importanti. Sulla piattaforma superiore \u00e8 presente una grande pietra intagliata in modo singolare e conosciuta come l\"'Asiento del Inca\". Si dice che fosse coperta da lamine d'oro."}
{"id": "1608276", "revid": "1305772", "url": "https://it.wikipedia.org/wiki?curid=1608276", "title": "Supposed Former Infatuation Junkie", "text": "Supposed Former Infatuation Junkie \u00e8 il quarto album in studio e la seconda uscita internazionale della cantante canadese Alanis Morissette, pubblicato dalla Maverick Records negli Stati Uniti il 3 novembre 1998.\nDescrizione.\nL'album venne inciso a tre anni di distanza dal grande successo di \"Jagged Little Pill\" (1995) e dopo un propedeutico viaggio della cantante in India, durante il quale furono scritti alcuni brani come \"Baba\" e il singolo di lancio \"Thank U\". La casa discografica si aspettava di vendere un milione di copie in pochi giorni, ma alla fine si dovette accontentare di poco meno di mezzo milione, stabilendo comunque il nuovo record di unit\u00e0 vendute in una sola settimana per un album di una cantante donna, battuto in seguito dai 1,3 milioni di copie di Britney Spears con \"Oops!... I Did It Again\" (2000). Il successo inferiore alle aspettative, specie se confrontato con le cifre record del predecessore, venne attribuito alle sonorit\u00e0 sperimentali ed ai testi verbosi e introspettivi che finirono per alienare parecchi fan, anche se la critica apprezz\u00f2 il coraggio della cantante.\n\"Thank U\", l'unico singolo di grande successo del disco, venne nominato ai Grammy Awards del 2000 per la \"Best Female Pop Vocal Performance\". Il video musicale, dove la cantante appare completamente nuda, tranne che per i lunghi capelli che le coprono il seno, gener\u00f2 lievi polemiche. Un altro singolo, \"So Pure\", venne nominato ai Grammy Awards del 2001 per la \"Best Female Rock Vocal Performance\".\nCanzoni inedite e B-sides.\nDurante il tour di Jagged Little Pill Alanis suon\u00f2 dal vivo molte nuove canzoni e si pensava sarebbero state incluse nell'album seguente, cio\u00e8 in Supposed Former Infatuation Junkie e invece rimasero inedite. Alcune sono: \"King of Intimidation\", \"No Pressure Over Cappuccino\", \"Death of Cinderella\", \"Gorgeous\", \"London\", \"Pray for Peace\" (conosciuta anche come \"She Gave Me a Wink\") e due canzoni senza titolo che i fan chiamano \"The Weekend Song\" (oppure: \"I Don't Know\") e \"A Year Like This One\".\nA parte queste canzoni eseguite nel tour, ce ne sono altre che vennero registrate per l'album Supposed Former Infatuation Junkie, ma che non vennero incluse, se non come B-sides: \"Pollyanna Flower\" venne pubblicato come B-side di \"Thank U\", mentre \"These Are The Thoughts\" appare nel singolo \"Joining You\".\nUn'altra canzone registrata durante Supposed Former Infatuation Junkie, ma mai pubblicata, se non dal vivo, \u00e8: \"Princes Familiar\".\nIn Giappone e in Australia, l'album usc\u00ec in una versione a 18 tracce, contenente la demo del brano \"Uninvited\" (pubblicata anche come b-side del singolo \"Thank U\"). La versione giapponese e australiana dell'album \u00e8 presentata con una doppia copertina mentre il booklet \u00e8 identico alla versione pubblicata nel resto del mondo. Un particolare packaging dell'album caratterizza la versione pubblicata in Taiwan."}
{"id": "1608279", "revid": "104485", "url": "https://it.wikipedia.org/wiki?curid=1608279", "title": "Radar meteorologico", "text": "Un radar meteorologico \u00e8 un particolare tipo di radar utilizzato in meteorologia per la rilevazione delle idrometeore (pioggia, neve, grandine o pioggia ghiacciata) permettendo di calcolarne il moto, valutarne il tipo, l'intensit\u00e0 e predirne posizione futura e relativa intensit\u00e0, specie nelle previsioni meteorologiche a brevissima scadenza (nowcasting). \nDescrizione.\nTipologie.\nI radar meteorologici moderni sono soprattutto del tipo radar doppler, in grado di rilevare il moto delle goccioline di pioggia o cristalli di neve e determinare l'intensit\u00e0 della precipitazione. Entrambi i tipi di dati possono essere analizzati per determinare la struttura dei temporali e la loro capacit\u00e0 di creare tempo fortemente perturbato o addirittura pericolo per la navigazione aerea. La diffusione dei dati sul tempo in atto tramite il radar e la previsione meteorologica a brevissima scadenza (meno di 3 ore) sono dette \"nowcasting\".\nPrincipio di funzionamento.\nI radar meteo inviano impulsi direzionali di radiazione a microonde, per la durata di un microsecondo, utilizzando un klystron, tubo collegato da una guida d'onda a una antenna parabolica. Le lunghezze d'onda da 1 a 10 cm sono circa dieci volte il diametro delle particelle di ghiaccio o goccioline di interesse, perch\u00e9 lo scattering di Rayleigh si verifica a queste frequenze. Ci\u00f2 significa che la parte di energia di ogni impulso di rimbalzo fuori queste piccole particelle, torna in direzione della stazione radar. Dopo aver inviato un impulso, lo strumento rimane ad ascoltare eventuali segnali di ritorno per circa un millisecondo: quest'attesa \u00e8 necessaria per assicurarsi di evitare qualsiasi tipo di interferenza. La distanza di eventuali precipitazioni pu\u00f2 essere quindi calcolata tenendo conto che le onde mandate dal radar viaggiano alla velocit\u00e0 della luce.\nRisoluzione.\nLa risoluzione del radar \u00e8 limitata dalla distanza; infatti, ogni onda mandata in una direzione occupa un volume d'aria maggiore man mano che si allontana dalla sorgente, e quindi lo strumento pu\u00f2 essere molto preciso a corto raggio ma perde rapidamente dettaglio. Ostacoli orografici quali montagne ma anche costruzioni possono inoltre rendere impossibile il rilevamento di precipitazioni in certe aree, o fornire dati errati.\nUtilizzo.\nL'uso pi\u00f9 frequente del radar si trova negli aeroporti come supporto al controllo e sicurezza del traffico aereo cos\u00ec come in ambito di ricerca meteorologica per lo studio dei fenomeni atmosferici violenti o nella gestione del territorio per la prevenzione da eventi meteorologici estremi come alluvioni, o per seguire l'andamento di eventi quali tornado o uragani. Si tratta dunque di uno strumento meteorologico principalmente diagnostico di rilevazione al pari di satelliti meteorologici e stazioni meteorologiche con ulteriore uso prognostico.\nAttraverso l'analisi dei dati a seguito di un evento precipitativo, il radar pu\u00f2 anche fungere da pluviometro e fornire la stima della quantit\u00e0 di precipitazioni cadute in una determinata area, trovando quindi applicazioni nell'idrologia e monitoraggio dei bacini."}
{"id": "1608281", "revid": "2014155", "url": "https://it.wikipedia.org/wiki?curid=1608281", "title": "Maria Antonia di Braganza", "text": "Biografia.\nInfanzia.\nMaria Antonia, settimogenita del re Michele I del Portogallo e di Adelaide di L\u00f6wenstein-Wertheim-Rosenberg, nacque in Germania durante l'esilio del padre, bandito dal Portogallo da suo fratello Pietro IV del Portogallo dopo avere perso il trono nelle guerre liberali.\nMatrimonio.\nIl 15 ottobre 1884 a Schloss Fischorn spos\u00f2 il duca Roberto I di Parma, divenendone la seconda moglie. Mise al mondo dodici figli. Il duca aveva avuto dalla prima moglie Maria Pia di Borbone-Due Sicilie altri dodici figli.\nMorte.\nMaria Antonia rimase vedova alla morte di Roberto, avvenuta a Villa Pianore il 16 novembre 1907. In seguito visse con la figlia Zita in esilio e nel 1940 insieme all'altra figlia Isabella si trasferirono, conducendo una vita modesta, in Qu\u00e9bec. Finita la seconda guerra mondiale, Maria Antonia si trasfer\u00ec nel castello di Berg, in Lussemburgo, dove celebr\u00f2 il suo novantesimo compleanno; vi mor\u00ec sei anni dopo, nel 1959. Come lei gran parte dei suoi figli e nipoti sono stati molto longevi.\nDiscendenza.\nMaria e Roberto I di Parma ebbero dodici figli:"}
{"id": "1608284", "revid": "327773", "url": "https://it.wikipedia.org/wiki?curid=1608284", "title": "Toro meteorico", "text": "Un toro meteorico \u00e8 lo spazio a forma di ciambella ellittica riempito di meteoroidi staccatisi da una cometa o da un asteroide a seguito di impatti, dell'azione del Sole o di perturbazioni gravitazionali da parte dei pianeti.\nNon possono esistere tori parabolici o iperbolici in quanto se si dovesse formare una nube di polveri con orbita parabolica o iperbolica questa darebbe vita solo a un toro incompleto e temporaneo che si allontanerebbe indefinitamente nello spazio.\nIl toro pu\u00f2 essere completo, in tal caso lo sciame meteorico ad esso collegato d\u00e0 origine a una pioggia di meteore annuale, o incompleto, in tal caso si ha una pioggia meteorica attiva solo saltuariamente, in genere con una periodicit\u00e0 simile a quella del periodo di rivoluzione attorno al Sole del corpo progenitore.\nI tori incompleti sono i pi\u00f9 giovani in quanto ancora in formazione: in generale hanno un bulbo sferico centrato attorno al corpo progenitore dello sciame e una coda che col passare del tempo si espande fino a completare tutta l'orbita ellittica del corpo progenitore che nel frattempo potrebbe essersi totalmente disgregato cessando di esistere.\nUn esempio di toro meteorico completo \u00e8 quello dello sciame delle Perseidi; un toro incompleto ancora in formazione \u00e8 quello delle Draconidi di ottobre."}
{"id": "1608285", "revid": "767487", "url": "https://it.wikipedia.org/wiki?curid=1608285", "title": "Sequenza ripetuta di DNA", "text": "Con il termine di sequenza ripetuta (o ripetitiva) di DNA ci si pu\u00f2 riferire a due grandi classi di sequenze ripetitive di DNA non codificante:\nLa maggior parte dei LINEs sono LINE-1, mentre la maggior parte dei SINEs sono sequenze ALU."}
{"id": "1608286", "revid": "44939", "url": "https://it.wikipedia.org/wiki?curid=1608286", "title": "Ripetizioni in tandem", "text": ""}
{"id": "1608288", "revid": "217830", "url": "https://it.wikipedia.org/wiki?curid=1608288", "title": "Roswitha Krause", "text": "Ha iniziato la sua carriera nel nuoto, in particolare nelle gare di stile libero, vincendo la medaglia d'argento alle Olimpiadi di Citt\u00e0 del Messico 1968 e la medaglia d'oro nella staffetta 4x100m misti agli Europei di nuoto del 1977.\nIn seguito ha praticato anche la pallamano, ottenendo ottimi risultati anche in questa disciplina; con la sua nazionale ha infatti vinto altre 2 medaglie olimpiche, l'argento nel 1976 e il bronzo nel 1980."}
{"id": "1608292", "revid": "1305772", "url": "https://it.wikipedia.org/wiki?curid=1608292", "title": "MTV Unplugged (Alanis Morissette)", "text": "MTV Unplugged \u00e8 il quinto album ed il primo dal vivo della cantante canadese Alanis Morissette, pubblicato dalla Maverick Records nel 1999.\nDescrizione.\nL'album comprende canzoni cantate dalla Morissette durante il programma televisivo \"MTV Unplugged\". Nel disco sono state inserite dodici tracce, ma la cantante durante lo show ne aveva eseguite diverse altre, fra cui \"Baba\", \"Thank U\" (entrambe da \"Supposed Former Infatuation Junkie\") e \"Your House\" (la ghost track di \"Jagged Little Pill\")."}
{"id": "1608293", "revid": "287204", "url": "https://it.wikipedia.org/wiki?curid=1608293", "title": "Prealpi di Provenza", "text": "Le Prealpi di Provenza sono una parte della catena delle Alpi nella sua parte prealpina. La cima pi\u00f9 alta \u00e8 il monte Cheval Blanc, nel gruppo delle Prealpi di Digne.\nPrendono il nome dalla Provenza, antica provincia francese.\nClassificazione.\nSecondo la Partizione delle Alpi, le Prealpi di Provenza erano una sezione alpina autonoma suddivisa nei seguenti \"gruppi\":\nSecondo la SOIUSA, le Prealpi di Provenza formano un'unica sezione con le Alpi di Provenza: Alpi e Prealpi di Provenza. Inoltre non considera appartenente al sistema alpino la parte pi\u00f9 meridionale detta Massicci di Bassa Provenza. Per contro le Prealpi di Vaucluse, secondo altri criteri appartenenti alle Prealpi del Delfinato, sono inserite nelle Prealpi di Provenza.\nSuddivisione.\nSecondo la SOIUSA le Prealpi di Provenza, pur non essendo una sottosezione alpina, possono comunque essere viste come la somma delle seguenti sottosezioni:"}
{"id": "1608294", "revid": "1543377", "url": "https://it.wikipedia.org/wiki?curid=1608294", "title": "Nelle terre estreme", "text": "Nelle terre estreme \u00e8 un libro di Jon Krakauer, pubblicato nel 1996, che racconta la vita del nomade statunitense Christopher McCandless, ricostruita tramite gli scritti del suo diario e i racconti delle persone che lo incontrarono durante il suo viaggio verso l'Alaska. Il libro - bestseller negli USA e tradotto in 14 lingue - \u00e8 l'espansione di un articolo di 9000 parole, titolato \"Morte di un innocente\", apparso nel gennaio 1993 sul magazine \"Outside\".\nTrama.\nIl libro racconta la storia del ventiduenne americano Christopher Johnson McCandless, un promettente neolaureato di famiglia borghese. Dopo aver ottenuto nel maggio 1990, con alti voti, la laurea all'Emory University in Georgia, egli intraprende un lungo viaggio attraverso gli Stati Occidentali degli USA. La sua inquietudine, dovuta sia al complicato rapporto con la famiglia sia all'influenza delle letture di autori trascendentalisti, come Thoreau e London, ma anche la sua volont\u00e0 di separarsi da una societ\u00e0 capitalista della quale non vuole fare parte, lo portano a transitare per due anni nel West americano e nel Messico del nord, dopo aver donato tutti gli averi e risparmi in beneficenza e con uno scarso equipaggiamento e preparazione fisica. Al momento della partenza, il ragazzo cela la propria identit\u00e0, presentandosi con lo pseudonimo di Alexander Supertramp. Krakauer presenta il giovane come una figura ascetica che intraprende una vita da nomade alla ricerca di s\u00e9 stesso: la meta da raggiungere \u00e8 l'Alaska, a piedi o con mezzi di fortuna. Durante il suo lungo viaggio verso il Grande Nord, sulla sua strada far\u00e0 incontri con personaggi disparati: una coppia hippie dai sani principi, un giovane trebbiatore del South Dakota che gli permetter\u00e0 di lavorare per un periodo nei suoi campi, una giovane cantautrice hippie ed infine, personaggio forse pi\u00f9 rilevante, un anziano veterano chiuso nei suoi ricordi, a cui cambier\u00e0 la vita con il suo messaggio di libert\u00e0 e amore fraterno e dai quali ricever\u00e0 la formazione necessaria per affrontare le immense terre dell'Alaska. Chris raggiunge il suo traguardo, dopo due anni di vita libera ed indipendente senza contatti con la famiglia. Qui trova la natura selvaggia ed incontaminata gli fa comprendere che la felicit\u00e0 non riposa nelle cose materiali che circondano l'uomo, o nelle esperienze intese come eventi indipendenti, ma nella piena condivisione e nell'incontro incondizionato con l'altro. Nell'aprile del 1992, dopo cinque mesi di vita estrema in quelle terre selvagge ed abbandonate, senza civilizzazione, nutrendosi di carne di animali e bacche alloggiando in un vecchio autobus abbandonato, Chris decide di ritornare verso casa, avendo maturato pensieri di riconciliazione non solo con se stesso e con la famiglia ma anche con l'umanit\u00e0 intera. Ma proprio quando Chris sembra convinto di porre fine al suo viaggio, mangia per errore delle bacche velenose, andando incontro ad una lenta, dolorosa ma inevitabile morte. Il ragazzo verr\u00e0 trovato morto in quei territori solitari a settembre dello stesso anno. Chris non \u00e8 impaurito e spaventato dalla morte ma ne \u00e8 invece contento, sia per il fatto di morire in mezzo alla sua natura, sia perch\u00e9 solo nel luogo della sua morte lui si \u00e8 sentito veramente realizzato. Accanto al cadavere fu ritrovato un diario che Chris aveva inaugurato al suo arrivo in Alaska e che ha permesso di ricostruire le sue ultime settimane.\nL'autore.\nJon Krakauer (Brooklyn, 12 aprile 1954) \u00e8 un saggista e alpinista statunitense, noto per i suoi libri riguardanti la vita all'aria aperta e l'alpinismo. Nel 1996 venne pubblicato negli Stati Uniti il bestseller Nelle Terre Estreme (in Italia nel 1997), grande successo che assicura una notevole reputazione come scrittore di avventure. Krakauer decise di scrivere il libro dopo essersi imbattuto per caso nella vicenda di McCandless, rimanendone ossessionato. Inizialmente, scrisse un lungo articolo sulla rivista \"Outside\", il quale suscit\u00f2 enorme interesse. Grazie all'aiuto della famiglia di Chris, si \u00e8 dedicato alla ricostruzione del viaggio del ragazzo. Dal diario rinvenuto accanto al corpo di Chris, l'autore \u00e8 riuscito a ricostruire le ultime settimane di vita del giovane. L'autore \u00e8 riuscito pure a tracciare anche il periodo precedente, basandosi sui colloqui avuti con le persone che avevano conosciuto e frequentato nei due anni del suo avventuroso viaggio attraverso gli States, rendendo possibile la ricostruzione dettagliata dell'intero itinerario.\nKrakauer \u00e8 amante dell'alpinismo, di viaggi avventurosi, di immersioni nella natura: racconta la storia di Christopher, la sua psicologia, la voglia ed il bisogno di libert\u00e0 e di rottura di tutti i vincoli affettivi e sociali. \"Nelle terre estreme\" non \u00e8 la mera ricostruzione degli eventi che portarono Chris MacCandless alla morte, in senso pi\u00f9 ampio \u00e8 una metafora sul rapporto tra la nostra civilt\u00e0 e la natura. L'autore guida i propri lettori a rigettare giudizi e pregiudizi per cercare di vivere con empatia la storia di un ragazzo che sembra rappresentare un'elevata figura di essere umano alle prese coi desideri che attraversano tutte le giovinezze ed un uomo alla ricerca di s\u00e9 stesso.\nAdattamento cinematografico.\nNel 2007 l'attore e regista Sean Penn adatt\u00f2 per il grande schermo il romanzo, dirigendo \"Into the Wild - Nelle terre selvagge\". Il regista si appassion\u00f2 alla storia di Chris dopo aver letto il libro di Krakauer e si mobilit\u00f2 per i diritti cinematografici, non riuscendo ad ottenerli immediatamente in quanto la famiglia di McCandless non si dimostr\u00f2 entusiasta nel portare la storia del figlio sul grande schermo. Nonostante ci\u00f2 il regista non si arrese, ma dovette aspettare dieci anni prima di iniziare le riprese del film. \"Into the Wild\" \u00e8 uscito il 21 settembre 2007 negli Stati Uniti, mentre in Italia \u00e8 uscito il 25 gennaio 2008 dopo essere stato presentato alla Festa Internazionale di Roma il 20 ottobre 2007. Il ruolo di Chris viene interpretato da Emile Hirsch, attore californiano che si dichiar\u00f2 onorato di rendere memoria a Chris. Il giovane attore si aggiudic\u00f2 il premio come migliore attore dal National Board of Review per la sua drammatica interpretazione.\nIl regista \u00e8 stato in grado di raccontare con semplicit\u00e0 e sensibilit\u00e0 la storia del ragazzo senza farlo apparire come un eroe moderno. Penn non riporta la storia seguendo un ordine cronologico bens\u00ec facendo uso di flashback tra presente e passato. Il film non ripercorre solo le avventure on the road e gli incontri di Chris ma si impegna ad analizzare nel profondo le sensazioni ed i sentimenti del protagonista ed i suoi rapporti con la famiglia e la societ\u00e0. La troupe, per realizzare il film, dovette affrontare otto mesi di lavoro, mettendosi a confronto con le diverse condizioni climatiche del deserto del Nevada, le nevi del Monte McKinley e le rapide del fiume Colorado. Durante questo lavoro on the road sono state toccate 36 location e 4 sessioni di riprese in Alaska, nel Parco Nazionale del Denali, ma anche Oregon, Nevada, Arizona, Dakota del Sud e California.\nGrazie ad un gioco di contrasti tra natura e civilt\u00e0, il film sottolinea ed esalta la bellezza di molti paesaggi naturali ed incontaminati. Il film si suddivide in 5 capitoli (La mia nascita; L'adolescenza; La maturit\u00e0; La famiglia; La conquista della saggezza), come se il viaggio rappresentasse l'inizio di una nuova vita. La storia viene raccontata dalla voce narrante di Carine McCandless, sorella di Chris, che ripercorre la vita del fratello sia nei momenti prima della laurea sia durante il suo viaggio, citando anche alcune frasi tratte dai libri preferiti di Chris. Il film si conclude con un'originale foto del ragazzo davanti al \"Magic Bus\", il vecchio autobus abbandonato in cui ha vissuto durante la sua esperienza in Alaska. \nDopo l'uscita del film nelle sale molti avventurieri amanti della natura hanno ripercorso le tappe del viaggio di Chris, per raggiungere il luogo dove egli \u00e8 deceduto, quasi come fosse un pellegrinaggio.\nLa colonna sonora del film \u00e8 stata composta da Michael Brook con le canzoni di Eddie Vedder, cantante dei Pearl Jam. Il brano \"Guaranteed\" ha vinto il Golden Globe per la miglior canzone originale."}
{"id": "1608300", "revid": "44939", "url": "https://it.wikipedia.org/wiki?curid=1608300", "title": "Short tandem repeat", "text": ""}
{"id": "1608302", "revid": "125815377", "url": "https://it.wikipedia.org/wiki?curid=1608302", "title": "Mira Lanza", "text": "La Mira Lanza (nota in alcuni casi anche come Miralanza) \u00e8 stata una storica azienda italiana che produceva candele steariche, saponi e detersivi.\nStoria.\nLa \"Mira Lanza S.A.\" (o Miralanza) nacque, il 9 maggio 1924, dalla fusione di due antiche aziende italiane: la veneziana \"Fabbrica di candele di Mira\" e la torinese \"Premiata Reale Manifattura di saponi e candele steariche fratelli Lanza\", gi\u00e0 compresa nelle pi\u00f9 note fabbriche della capitale piemontese nei primi anni Trenta del XIX secolo.\nFabbrica di candele di Mira.\nLe origini pi\u00f9 remote risalgono al 1831, quando a Mira venne impiantata una fabbrica di candele steariche, che in seguito rivolse la sua produzione anche a quella di acido solforico. La fabbrica venne installata dal visconte De Blangj con i capitali che furono forniti dal commerciante triestino Pietro Macchi e dalla Fabbrica Cere di Trieste. Nel 1880 la fabbrica, oltre alle candele, produceva gi\u00e0 1200 tonnellate annue di sapone e dava occupazione a 120 persone. Nel 1905 la \"Fabbrica di candele di Mira\" venne trasformata in societ\u00e0 anonima e quotata alla borsa di Milano. Nel 1917 la societ\u00e0 avvia le trattative per l'acquisizione dello stabilimento \"Colla e Concimi\" di Roma, una fabbrica di prodotti chimici situata sul Tevere nei pressi di Lungotevere dei Papareschi, non lontano dal Ponte dell'Industria, che era stata attiva dal 1899 al 1912. Le trattative per l'acquisizione vennero completate nel 1918, avviando nella capitale un'attivit\u00e0 industriale riutilizzando in parte le strutture gi\u00e0 esistenti. Inizialmente l'acquisto avvenne per la vicinanza dello stabilimento di Mira alla linea del fronte ma in seguito la scelta di uno stabilimento a Roma si rivel\u00f2 strategica per meglio misurarsi con la concorrenza, con un ampliamento delle strutture, con la costruzione a pi\u00f9 riprese negli anni successivi di nuovi edifici fino ad occupare un'area di circa 9 ettari a ridosso del Tevere.\nPremiata Reale Manifattura di saponi e candele steariche fratelli Lanza.\nQuasi contemporaneamente alla Fabbrica di candele di Mira a Torino nel 1832 veniva impiantata ad opera dei Fratelli Giovanni e Vittorio Lanza la \"Reale Manifattura di saponi e candele steariche fratelli Lanza\" dove ha ora sede l'Ospedale Molinette. La fabbrica venne definita da Cavour industria prioritaria del Regno di Sardegna. Nel 1905 in seguito alla fusione con l'\"Oleificio Lombardo-Piemontese T. Ovazza\" la fabbrica cambia la propria denominazione in \"S.A. Stearinerie e Oleifici Lanza\".\nNel 1873 a Rivarolo, non lontano da Genova l'industriale Erasmo Piaggio, con Luigi Bottaro e Pasquale Pastorino, fondava la \"Fabbrica Candele Steariche, Sapone e Acido Solforico L. Bottaro e C.\" i cui destini si sarebbero in futuro incrociati con la \"Fabbrica di candele di Mira\" e la fabbrica dei Fratelli Lanza. La societ\u00e0, nel 1888, quando contava un centinaio di addetti, venne acquistata dalla Stearineria italiana di Milano cambiando la sua denominazione nel 1889 in \"Societ\u00e0 Anonima Stearineria Italiana\" con Erasmo Piaggio presidente. In seguito ad un incendio che nel 1903 colpisce l'azienda, la stearineria viene posta in liquidazione e nel 1904 viene rilevata da una nuova societ\u00e0 sempre controllata dai Piaggio, la \"Stearinerie Italiane\", di cui sono amministratori delegati Giuseppe Piaggio e Giuseppe Bafico. La nuova societ\u00e0 avvia un processo di ricostruzione con ampliamento degli impianti e dotazione di macchinari moderni. Nel 1907 avviene la fusione tra la fabbrica di Piaggio e la fabbrica dei Fratelli Lanza. La nuova societ\u00e0 assume la denominazione di \"Unione Stearinerie Lanza\" con stabilimenti a Torino, Rivarolo e Roma, con lo stabilimento di Rivarolo che viene ulteriormente ampliato con l'acquisizione di un'area confinante di circa 3500 metri quadrati. Nel 1912 un altro incendio colpisce l'azienda, ma anche in questo caso la ricostruzione \u00e8 rapida e fornisce l'occasione di un ammodernamento permettendo gi\u00e0 nel 1913 allo stabilimento di Rivarolo di superare i livelli di efficienza precedenti.\nMira Lanza.\nAl termine della Prima Guerra Mondiale dopo un periodo di aspra concorrenza tra l'\"Unione Stearinerie Lanza\" e la \"Fabbrica di Candele di Mira\" viene sancita la fusione delle due societ\u00e0 e la nascita della \"Mira Lanza societ\u00e0 anonima\" nel maggio 1924. La sede della societ\u00e0 venne stabilita a Genova, nei pressi della \"Saponerie Riunite\" di Cornigliano, su decisione dell'industriale Erasmo Piaggio, proprietario di quest'ultima e comproprietario della \"Fratelli Lanza\". La \"Saponerie Riunite\" inizialmente non entr\u00f2 a far parte della Mira Lanza, in cui sarebbe confluita solamente nel 1939. A siglare la fusione delle societ\u00e0 furono l'ingegnere Costantino Moretti per la Mira, il cavaliere Michele Lanza e Giuseppe Piaggio (figlio del senatore Erasmo) per la Lanza. Moretti venne nominato presidente e Piaggio vicepresidente. La Mira Lanza poteva disporre di stabilimenti a Torino, Rivarolo Canavese, Mira, Roma e Napoli. In seguito, alla morte nel 1930 di Giuseppe Piaggio e nel 1932 del padre, il senatore Erasmo, la direzione passa al fratello di Giuseppe, l'ingegnere Rocco Piaggio.\nNel 1926 la societ\u00e0 venne quotata in Borsa a Milano, ma la quotazione in borsa non fu sufficiente per attingere ai capitali necessari per sostenere la continua espansione dell'azienda, cos\u00ec che richiede capitali in continuazione, e nel 1927, nel capitale della Mira Lanza subentra la Banca Commerciale Italiana con l'amministratore delegato della Banca Giuseppe Toeplitz che assume la carica di presidente della Mira Lanza dal 1927 al 1934. In seguito alla legge, che impone la separazione tra banche e societ\u00e0 d'investimento industriale, la partecipazione della Comit passa alla Sofindit, che nel 1933 sarebbe confluita nell'IRI.\nAlla fine anni venti nei suoi cinque stabilimenti la Mira Lanza dava lavoro a 158 impiegati e oltre 1200 operai. L'espansione dell'azienda era favorita dalla stabilizzazione della lira degli anni trenta e dalla fine della conflittualit\u00e0 sindacale che aveva caratterizzato la prima parte degli anni venti. I numerosi depositi sparsi nel territorio nazionale assicuravano una rete vendita capillare in tutta Italia. Nel corso degli anni trenta nello stabilimento di Rivarolo tra le produzioni della Mira Lanza c'era quella del sapone Palmolive.\nNel corso della Seconda Guerra Mondiale vennero chiusi gli stabilimenti di Torino, Napoli e Cornigliano. Gli stabilimenti di Mira e Rivarolo vennero potenziati e la sede centrale, per cause belliche, dopo il bombardamento di Genova del febbraio 1942 venne trasferita temporaneamente da Genova a Mira. La guerra cre\u00f2 anche problemi di coordinamento tra fabbriche e sezioni vendite sul territorio. Alla fine della guerra gli stabilimenti principali di Mira e Rivarolo erano rimasti intatti, e la fabbrica di Roma solo lievemente danneggiata.\nNel Secondo dopoguerra vengono definitivamente chiusi gli stabilimenti di Torino, Napoli e Cornigliano. Nel 1947 muore il cavaliere Lanza e nel 1948 l'ingegnere Rocco Piaggio lascia la presidenza: nel 1949 Andrea Maria Piaggio venne perci\u00f2 nominato vicepresidente e il capitale ripassa interamente agli eredi della famiglia Piaggio. Nel 1955 viene chiuso anche lo stabilimento di Roma Portuense e la produzione viene concentrata negli stabilimenti di Rivarolo e Mira.\nNel 1964 nello stabilimento di Mira venne aperto il \"Centro Ricerche &amp; Sviluppo\" dedicato alle tecnologie di produzione dei detersivi, anche se da decenni le attivit\u00e0 di ricerca venivano effettuati nella sede di Genova o direttamente negli stabilimenti.\nNel 1966 fu inaugurato lo stabilimento di Pontinia, in provincia di Latina, sito sulla Via Appia in localit\u00e0 \"Mesa\", sfruttando le agevolazioni della Cassa del Mezzogiorno.\nLa \"Mira Lanza\" arriv\u00f2 a detenere la leadership della produzione di detersivi in Italia negli anni sessanta e settanta. I personaggi che pubblicizzavano storicamente i prodotti \"Mira Lanza\" su \"Carosello\" erano Calimero e l'olandesina, con il presentatore Corrado come \"testimonial\".\nMolto popolare e diffusa nelle famiglie italiane fu la raccolta dei \"punti\" premio che si trovavano nelle confezioni dei prodotti, sotto forma di figurine di cartoncino; questi punti venivano conservati e sommati per ottenere oggetti regalo casalinghi da scegliere su un apposito catalogo.\nNel 1972 Andrea Maria Piaggio, amministratore delegato della Mira Lanza dal 1959, viene arrestato su ordine dal giudice Giovanni Tamburino nell'ambito dell'inchiesta sulla Rosa dei Venti e detenuto nel carcere di Trento. Andrea Maria Piaggio sarebbe morto a Monte Carlo nel febbraio 1979, dove risiedeva da due anni. In conseguenza di ci\u00f2 e della crisi che l'aveva colpito il Gruppo Piaggio venne smembrato. La cantieristica venne rilevata dall'IRI finendo sotto il controllo di Fincantieri, l'immobiliare Vittoria e la Mira Lanza passarono al gruppo Bonomi, l'Industria Zuccheri al gruppo Montesi, e la Navigazione Alta Italia alla famiglia Lolli Ghetti.\nNel 1981, Anna Bonomi Bolchini, a capo del gruppo, si ritira dalla gestione diretta affidandola al figlio Carlo Bonomi. Durante la gestione di Carlo Bonomi che era innanzitutto un finanziere e non un industriale, la Mira Lanza fin\u00ec per essere progressivamente marginalizzata all'interno del gruppo Bonomi, fino alla cessione alla Montedison, avvenuta nel mese di maggio 1984, quando il gruppo Bonomi decide di concentrarsi sul settore immobiliare e assicurativo. Nel 1985 divenne irreparabile il contraccolpo subito dal Gruppo Bonomi, in seguito alla scalata alla \"Bi-Invest\", holding del Gruppo Bonomi, da parte del presidente di Montedison Mario Schimberni in quella che \u00e8 considerata la prima scalata della borsa milanese. La Bi-Invest era uno dei partner di Gemina, che in quel periodo era il principale azionista proprio di Montedison. Intanto quest'ultima vide l'ingresso di nuovi soci e in particolare del gruppo Ferruzzi che guidato da Raul Gardini, venne ad assumere una posizione via via predominante tramite gli acquisti in Borsa e nel 1987 deteneva pi\u00f9 del 40% del capitale, diventando il socio di comando. Nel giugno di quell'anno Gardini trasferiva tutto il pacchetto di controllo azionario della Mira Lanza al gruppo Ferruzzi e il nuovo consiglio di amministrazione era interessato prioritariamente all'utilizzo della rete distributiva Mira Lanza in Italia per i marchi del gruppo Kaysenberg (prodotti carta uso domestico Lotus), controllato dalla Ferruzzi. Alla fine 1988 la quota di mercato della Mira Lanza nei detersivi per lavatrice crollava a meno del 10% rispetto al 14% del 1985 mentre per i detersivi per capi fini la quota di mercato scendeva a poco pi\u00f9 25% contro 41% sempre del 1985; entrambi i mercati erano in crescita, specialmente quello dei detersivi liquidi, ma la Mira Lanza pagava rispetto alla concorrenza la carenza di investimenti.\nNel novembre 1988 la Ferruzzi cedeva la Mira Lanza all'azienda tedesco-olandese \"Benckiser\" e la Mira Lanza, seppure sia ormai solo una filiale di questa multinazionale, diventa un attore di rilievo nel settore dei detergenti in Europa, con il 14% di quota di mercato. La Benckiser investe in innovazione tecnologica e in comunicazione, con oltre 60 miliardi di lire l'anno nei primi anni novanta e viene modernizzato l'impianto di Mira. Gli organici vengono ridotti a 850 dipendenti contro 1500 del 1985, ma quel che resta della Mira Lanza costituisce il cuore del know-how del settore detergenti della Benckiser e sopravvivono tutti i marchi Mira Lanza, tranne Biol, riconfermato come prodotto per il solo bucato a mano fino al 1996.\nNel frattempo anche lo stabilimento di Pontinia cess\u00f2 la produzione e venne chiuso nel luglio del 1989. Da allora versa in uno stato di abbandono, nonostante la Benckiser, proprietaria della struttura, abbia invano avanzato nel passato diverse proposte di riconversione del sito.\nNel 1990 la Mira Lanza non viene pi\u00f9 quotata alla Borsa valori di Milano.\nNel dicembre 1999 dalla fusione tra la \"Reckitt &amp; Colman\" e la Benckiser nasce la Reckitt Benckiser e nel 2001 la societ\u00e0 Mira Lanza e il suo logo vengono soppressi definitivamente, cos\u00ec come spariscono alcuni altri marchi.\nPresso lo stabilimento di Mira \u00e8 presente anche il \"Centro Ricerche e Sviluppo\" della Reckitt Benckiser. La sede amministrativa in Italia \u00e8 a Milano mentre la sede principale della societ\u00e0 \u00e8 a Londra.\nProdotti.\nTra i prodotti pi\u00f9 famosi ricordiamo Ava (detersivo per il bucato a mano e in lavatrice, \u00e8 disponibile anche come Ava ammorbidente negli anni 80 e 90), Lip (detersivo per il bucato a mano e in lavatrice per la lana e i capi delicati, che sopravvive oggi all'interno del marchio Lip Woolite), Kop (detersivo per il lavaggio dei piatti e prima degli anni 80 disponibile anche per il lavaggio dei pavimenti, dei vetri, per il lavaggio in lavastoviglie e anche come cera. In Italia \u00e8 scomparso nel 2000), Biol (detersivo biologico per il bucato a mano e in lavatrice. Nel 1989 il prodotto per le lavatrici \u00e8 stato soppresso dal commercio), Calinda (detersivo per superfici dure, ancora presente sul mercato), Perla (sapone da bucato che oggi sopravvive nei punti vendita come Ava Perla, a differenza degli altri saponi come Super Stella e Tre Corone oggi scomparsi dal mercato), Nix (detersivo per il lavaggio delle stoviglie ma anche dei tessuti, immesso in commercio per poi sparire ed essere rilanciato parecchie volte fino alla completa sparizione dopo il 94), Lanza (detersivo disponibile per il lavaggio dei piatti e anche dei tessuti, noto per essere una linea di prodotti economici) Tres (detersivo per lavare in lavatrice i tessuti, venduto in sacchi, oggi incluso nella linea Lanza come \"Lanza Tres\") e i prodotti per l'igiene personale della linea Mira (non pi\u00f9 in commercio a partire dall'88).\nFigurine e omaggi.\nLe figurine disegnate a colori presenti nelle confezioni dei prodotti, sono state per anni una caratteristica fondamentale dell'azienda; tali figurine avevano un valore in punti (5-10-15-20-25-30-50-75-100) direttamente proporzionale alle dimensioni della confezione del prodotto sul quale esse si trovavano.\nLe prime figurine, prodotte dal 1954 fino agli anni '60, di grande formato (69x47 mm), erano note come \"donne al lavoro\", in quanto raffiguravano massaie intente al lavoro domestico utilizzando i prodotti della ditta. Poi, nella prima met\u00e0 degli anni '70, la serie dominante divenne quella detta \"detersivi\", perch\u00e9 a essere raffigurati erano solo i prodotti stessi; il formato delle figurine divenne anche pi\u00f9 piccolo (47x34 mm). Dal 1976 al '79, la serie successiva fu \"Calimero e i monumenti d'Italia\" - di formato piccolo e poi grande - che raffigurava il pulcino protagonista dei caroselli con immagini di monumenti storici italiani. Ultima serie di figurine i \"Viaggi dell'Olandesina\", ancora di formato 69x47 mm, una piccola enciclopedia per disegni e testi con quattro tematiche: \"Grande Nord\", \"Africa Nera\", \"Favoloso Islam\", \"India Misteriosa\".\nQueste figurine resistettero in tutti i prodotti Mira Lanza fino agli anni '80, ma a partire dal 1986 cominciarono a sparire e vennero sostituite da omaggi come: gli orologi Idra by Trussardi, all'interno di Ava, oppure da aeroplani, realizzabili con pochi mattoncini a incastro della Lego, all'interno di Lip.\nMercato estero.\nLa Mira Lanza esportava circa il 10% del suo fatturato, principalmente verso paesi dell'est Europa. Continuano a esistere il marchio Lanza (7% di quota di mercato valore nella Repubblica Ceca, 0.5% in Russia), il marchio Perla (3.5% in Polonia), il marchio Kop (in Polonia), il marchio Ava (2.4% in Croazia) e infine il marchio Calinda (Romania, Russia...)."}
{"id": "1608303", "revid": "44939", "url": "https://it.wikipedia.org/wiki?curid=1608303", "title": "Sequenze ripetute", "text": ""}
{"id": "1608305", "revid": "20965", "url": "https://it.wikipedia.org/wiki?curid=1608305", "title": "Azzurra (vela)", "text": ""}
{"id": "1608306", "revid": "44939", "url": "https://it.wikipedia.org/wiki?curid=1608306", "title": "DNA ripetitivo", "text": ""}
{"id": "1608310", "revid": "1305772", "url": "https://it.wikipedia.org/wiki?curid=1608310", "title": "Under Rug Swept", "text": "Under Rug Swept \u00e8 il quinto album in studio della cantautrice canadese Alanis Morissette. Pubblicato dalla Maverick Records nel febbraio 2002, \u00e8 il primo lavoro della Morissette scritto e prodotto completamente da sola. Ha debuttato al primo posto nella classifica di dodici paesi, incluso il Canada e gli Stati Uniti, vendendo circa 4 milioni di copie nel mondo.\nRegistrazione.\nPrima di registrare l'album, la cantante aveva scritto zero canzoni in nove mesi, quindi si \u00e8 recata a Toronto non sapendo se avrebbe composto le canzoni da sola o con qualcun altro. Nella prima settimana di soggiorno ha scritto sette canzoni e descritto il processo di scrittura come \"molto veloce e accelerato\". La produzione \u00e8 stata ritardata quando Morissette \u00e8 stata coinvolta in una disputa legale con i dirigenti della Maverick Records per pratiche ostili della compagnia nei suoi confronti. Nonostante le vendite relativamente basse dei due precedenti lavori, \"Supposed Former Infatuation Junkie\" (1998) e \"MTV Unplugged\" (1999), se confrontate con il successo di \"Jagged Little Pill\" (1995), la casa discografica considerava ancora la cantante una forte risorsa commerciale ed era preoccupata che avrebbe potuto lasciare l'azienda a causa di controversie e pubblicare l'album con un'altra etichetta. Per un po' Morissette minacci\u00f2 di lasciare la Maverick, fino a quando Madonna, fondatrice e proprietaria dell'etichetta, la convinse a restare. Nel frattempo Morissette raccolse nuovi musicisti per registrare l'album, tra cui il bassista Eric Avery (Jane's Addiction), Flea (Red Hot Chili Peppers) e Dean DeLeo (chitarrista degli Stone Temple Pilots).\nDurante la realizzazione, Morissette ha scritto 27 canzoni, che sono state ridotte a 17. Undici di esse sono state selezionate per l'album, mentre le altre sono state incluse nel documentario \"Feast on Scraps\".\nPubblicazione e promozione.\nIl primo singolo estratto dall'album \u00e8 stato \"Hands Clean\", che ha iniziato le trasmissioni radiofoniche in Nord America nel gennaio 2002 e ha debuttato al numero uno in Canada. Ha raggiunto la sua posizione massima all'interno della top 25 della \"Billboard\" Hot 100 negli Stati Uniti ed \u00e8 stato il singolo di maggior successo della cantante da \"Thank U\" nella maggior parte dei paesi in cui \u00e8 stato pubblicato, raggiungendo la top 10 in Italia e Australia e la top 20 nel Regno Unito. Per febbraio, il mese in cui l'album \u00e8 stato pubblicato, Morissette \u00e8 stata dichiarata artista del mese su AOL Music.\n\"Under Rug Swept\" ha debuttato al numero uno delle classifiche canadesi vendendo 35.000 copie nella prima settimana, e pochi giorni dopo \u00e8 stato certificato disco di platino dalla Canadian Recording Industry Association per aver venduto oltre 100.000 copie. Negli Stati Uniti l'album ha venduto 215.000 copie nella prima settimana debuttando al numero uno della \"Billboard\" 200, dove \u00e8 rimasto al primo posto per un'altra settimana. Dopo un mese l'album aveva gi\u00e0 venduto 500.000 copie, venendo certificato dalla Recording Industry Association of America con il disco d'oro e successivamente con quello di platino, grazie a oltre un milione di copie vendute. \"Under Rug Swep\" ha debuttato al numero uno in dodici paesi, tra cui Germania, Italia e Australia. Ha invece debuttato al numero due in Francia e nel Regno Unito, dove \u00e8 stato certificato disco d'oro dalla British Phonographic Industry per aver venduto oltre 100.000 copie.\nL'album \u00e8 rimasto nella top 20 della \"Billboard\" 200 per cinque settimane e ha trascorso un totale di 24 settimane in classifica. Il secondo singolo pubblicato \u00e8 stato \"Precious Illusions\" che ha raggiunto il numero quattro in Canada, ma non ha ottenuto un successo maggiore nella \"Billboard\" Hot 100 negli Stati Uniti, cos\u00ec come in Australia o nel Regno Unito. Pi\u00f9 tardi Morissette intraprese un tour mondiale, ma nonostante ci\u00f2 non riusc\u00ec ad aumentare le vendite dell'album. Dopo il fallimento di \"Precious Illusions\", la Maverick non ha pubblicato alcun altro singolo commerciale, anche se ci sono stati singoli rilasciati a livello internazionale: \"Flinch\" e \"So Unsexy\" in Brasile, \"21 Things I Want in a Lover\" in America Latina, \"Surrendering\" in Canada e \"Utopia\" negli Stati Uniti."}
{"id": "1608316", "revid": "599013", "url": "https://it.wikipedia.org/wiki?curid=1608316", "title": "Catie Ball", "text": "Specializzata nella rana, vinse la medaglia d'oro nella staffetta 4x100\u00a0m misti ai Giochi olimpici di . Nel 1967 vinse 3 medaglie d'oro ai Giochi panamericani, due individuali nelle gare a rana e quella della staffetta 4x100 mista.\nNel 1968, nonostante una mononucleosi che l'aveva colpita ad inizio stagione, si presenta come favorita nelle \"sue\" gare a rana ai Giochi olimpici di Citt\u00e0 del Messico, anche perch\u00e9, poco prima dei Giochi ai Trials statunitensi aveva battuto i propri record del mondo sui 100 e 200 rana. Tuttavia un'influenza la colp\u00ec proprio nel periodo delle olimpiadi e vinse solo l'oro della staffetta 4x100 mista, mentre nei 100 rana arriv\u00f2 solo quinta. Alle successive eliminatorie dei 200 rana non prese parte, in quanto troppo debilitata fisicamente.\n\u00c8 diventata uno dei Membri dell'International Swimming Hall of Fame.\n\u00c8 stata primatista mondiale nei 100\u00a0m e 200\u00a0m rana e nella staffetta 4x100\u00a0m mistta."}
{"id": "1608323", "revid": "123959766", "url": "https://it.wikipedia.org/wiki?curid=1608323", "title": "Feast on Scraps", "text": "Feast on Scraps \u00e8 un DVD+CD della cantante canadese Alanis Morissette, pubblicato dalla Maverick Records nel 2002.\nDescrizione.\nIl DVD ha un miscuglio di immagini tra le esibizioni \"live\" dei concerti durante il \"Toward Our Union Mended Tour\" 2002, quelle del backstage e nei momenti di \"creativit\u00e0\" della Morissette. Il DVD+CD contiene al suo interno una sorta di scrapbook (come lo definisce Alanis Morissette) nel quale l'artista canadese ha voluto raccontare gli ultimi due anni in cui ha scritto, registrato e prodotto \"Under Rug Swept\" e nel quale poi ha riversato molte delle canzoni scartate in \"Feast on Scraps\" (CD). In realt\u00e0 molte delle canzoni presenti nella stesura del CD sono state pubblicate antecedentemente come b-sides nelle varie edizioni del singolo \"Hands Clean\". Il DVD+CD \u00e8 stato reso disponibile in 2 formati: in una confezione per DVD ed una confezione per CD."}
{"id": "1608324", "revid": "767487", "url": "https://it.wikipedia.org/wiki?curid=1608324", "title": "Ol'ha Bryzhina", "text": "Biografia.\nIn carriera ha vinto tre ori e un argento olimpico suddivisi tra 400 metri piani e staffetta 4\u00d7400 metri. I primi successi internazionali arrivano ai Giochi olimpici del 1988 a Seul, quando conquista l'oro sia nei 400 metri che nella 4\u00d7400 metri; in quest'ultima prova la squadra sovietica stabilisce con 3'15\"17 anche il record mondiale di specialit\u00e0.\nQuattro anni dopo a Barcellona 1992, sotto le insegne della Comunit\u00e0 degli Stati Indipendenti \u00e8 nuovamente oro nella staffetta 4\u00d7400 m, mentre nella gara individuale deve accontentarsi dell'argento dietro alla francese Marie-Jos\u00e9 P\u00e9rec.\nBryzhina \u00e8 stata anche campionessa mondiale nel 1987 e nel 1991. Il suo miglior crono sui 400 metri, di 48\"27, \u00e8 tuttora il 4\u00ba miglior tempo di sempre della specialit\u00e0."}
{"id": "1608325", "revid": "1573940", "url": "https://it.wikipedia.org/wiki?curid=1608325", "title": "Lynne Watson", "text": "Specializzata nel dorso, ha vinto la medaglia d'argento nella staffetta 4x100\u00a0m misti alle Olimpiadi di Citt\u00e0 del Messico 1968."}
{"id": "1608329", "revid": "599013", "url": "https://it.wikipedia.org/wiki?curid=1608329", "title": "Judy Playfair", "text": "Specializzata nella rana, ha vinto la medaglia d'argento nella staffetta 4x100\u00a0m misti alle Olimpiadi di Citt\u00e0 del Messico 1968."}
{"id": "1608330", "revid": "106456", "url": "https://it.wikipedia.org/wiki?curid=1608330", "title": "Lit de justice", "text": "Nel periodo precedente la Rivoluzione francese il lit de justice (letteralmente: letto di giustizia) era la seduta eccezionale di un parlamento, presieduta dal re di Francia, nella quale quest'ultimo poteva superare l'opposizione dello stesso parlamento ad un atto legislativo o normativo, imponendone la registrazione e quindi la validit\u00e0 con il ricorso al proprio potere assoluto. Era una procedura insolita (le osservazioni dei parlamenti agli atti governativi e regali venivano di regola accettate dal re), adottata raramente, quando il re riteneva che l'interesse della Francia prevalesse sulla autorit\u00e0 parlamentare. Caso emblematico fu il \"lit de justice\" cui Enrico IV dovette ricorrere nel 1598 per imporre l'Editto di Nantes, alla cui emanazione i parlamenti si erano opposti.\nDefinizione.\nIl \"lit de justice\" era una espressione della giustizia regia, considerata come origine di tutte le giustizie. Giudicando il parlamento in nome del re, in sua presenza perdeva la qualit\u00e0 di giudice per acquisire quella di semplice consigliere secondo l'adagio \u00ab\"adveniente principe, cessat magistratus\"\u00bb (\u00abQuando il sovrano \u00e8 presente, il funzionario si fa da parte\u00bb). La procedura era utilizzata per atti di grande importanza, come ad esempio la nomina del reggente, resa necessaria dalla minore et\u00e0 del re dopo la successione al precedente. Essa tuttavia dava anche la possibilit\u00e0 al re di imporre la sua sovranit\u00e0 a magistrati restii e quindi far registrare (e perci\u00f2 rendere validi a tutti gli effetti) atti normativi o legislativi ai quali si era opposto, parzialmente o totalmente, il parlamento. Il \"lit de justice\" poteva svolgersi in qualunque parlamento ma dopo il regno di Luigi XIII divenne in pratica una prerogativa del parlamento di Parigi.\nCerimoniale.\nLa seduta aveva luogo normalmente nella Sala Grande del Parlamento. Il re, dopo essersi raccolto in preghiera (per il parlamento di Parigi, nella Sainte-Chapelle), entrava in parlamento accompagnato dal cancelliere, dai principi di sangue reale, dai duchi e dai Pari di Francia, dai cardinali e dai marescialli. Egli prendeva posto su dei cuscini (da cui il nome \"letto di giustizia\") sormontati da un baldacchino e sito in un angolo della camera dal quale si dominava la sala. Ai piedi del re sedeva il Gran ciambellano di Francia. Il re iniziava la seduta pronunciando un breve commento all'argomento e quindi passava la parola al cancelliere con la frase di rito: \u00abil mio cancelliere vi dir\u00e0 il resto\u00bb. Il cancelliere dava quindi lettura di una dichiarazione del re.\nSignificato attuale.\nOggi il termine, designato dal giurista francese Georges Vedel, indica il potere del popolo sovrano di fronte al Consiglio costituzionale (Francia). \u00c8 cos\u00ec che si sono potuti ratificare certi trattati internazionali, che non erano conformi alla Costituzione francese, quali il trattato di Maastricht, il trattato di Amsterdam, la Corte penale internazionale, ecc. Esso pu\u00f2 essere esercitato per via referendaria o dal Parlamento francese riunito a Congresso."}
{"id": "1608331", "revid": "28592", "url": "https://it.wikipedia.org/wiki?curid=1608331", "title": "Calcari", "text": ""}
{"id": "1608333", "revid": "599013", "url": "https://it.wikipedia.org/wiki?curid=1608333", "title": "Janet Steinbeck", "text": "Specializzata nello stile libero, ha vinto la medaglia d'argento nella staffetta 4x100\u00a0m misti alle Olimpiadi di Citt\u00e0 del Messico 1968."}
{"id": "1608334", "revid": "289247", "url": "https://it.wikipedia.org/wiki?curid=1608334", "title": "Alpi Sud-occidentali", "text": ""}
{"id": "1608338", "revid": "46291", "url": "https://it.wikipedia.org/wiki?curid=1608338", "title": "Abelmoschus moschatus", "text": "Labelmosco (Abelmoschus moschatus ) \u00e8 una piccola pianta delle Malvacee spontanea in India e coltivata in Egitto, Giava, nelle Antille e in altri paesi tropicali.\n\u00c8 particolarmente sfruttata per i suoi semi da cui si estrae un olio (ambretta) impiegato in profumeria.\nSemi.\nI semi di abelmosco sono noti anche come semi di ambretta, semi di ambra, semi o grani muschiati. Hanno un aspetto reniforme appiattito, sono lunghi 4\u00a0mm e spessi 3\u00a0mm, di colore dal bruno grigiastro al verdognolo e striati. I semi, intensamente profumati di muschio, vengono impiegati industrialmente e sono suddivisi in base alla provenienza. I migliori sono considerati quelli della Martinica mentre quelli indiani sono spesso mescolati con semi di trigonella o dell\"Abutilon indicum\"."}
{"id": "1608339", "revid": "188323", "url": "https://it.wikipedia.org/wiki?curid=1608339", "title": "Sistema d'accensione", "text": ""}
{"id": "1608340", "revid": "289247", "url": "https://it.wikipedia.org/wiki?curid=1608340", "title": "Alpi Nord-occidentali", "text": ""}
{"id": "1608344", "revid": "180972", "url": "https://it.wikipedia.org/wiki?curid=1608344", "title": "Louise O'Murphy", "text": ""}
{"id": "1608345", "revid": "14152560", "url": "https://it.wikipedia.org/wiki?curid=1608345", "title": "Alt dance", "text": ""}
{"id": "1608353", "revid": "287204", "url": "https://it.wikipedia.org/wiki?curid=1608353", "title": "Jesse (disambigua)", "text": ""}
{"id": "1608354", "revid": "174925", "url": "https://it.wikipedia.org/wiki?curid=1608354", "title": "Joan HICKSON", "text": ""}
{"id": "1608355", "revid": "104458", "url": "https://it.wikipedia.org/wiki?curid=1608355", "title": "Marco Sullivan", "text": "Biografia.\nStagioni 1996-2001.\nSullivan, originario di Squaw Valley, ha esorditp in gare FIS il 10 agosto 1995 a Coronet Peak, piazzandosi 28\u00ba in slalom gigante, e in Nor-Am Cup l'11 marzo 1998 a Mount Norquay, classificandosi 29\u00ba nella medesima specialit\u00e0. Nella stagione 1998-1999 ha vinto l'Australia New Zealand Cup e il 20 gennaio 1999 a Falcade in discesa libera ha debuttato in Coppa Europa (63\u00ba).\nIl 6 gennaio 2000 a Hunter Mountain ha colto in slalom gigante il suo primo podio in Nor-Am Cup (3\u00ba), mentre il 25 febbraio successivo ha conquistato la medaglia di bronzo nello slalom speciale ai Mondiali juniores del Qu\u00e9bec. Nella stagione 2000-2001 ha vinto la Nor-Am Cup, imponendosi anche nelle classifiche di discesa libera e di supergigante; la sua prima vittoria nel circuito \u00e8 stata la discesa libera di Lake Louise del 6 gennaio 2001.\nStagioni 2002-2006.\nL'esordio in Coppa del Mondo \u00e8 arrivato il 7 dicembre 2001 nel supergigante di Val-d'Is\u00e8re, che non ha completato; pochi giorni dopo, il 20 dicembre, a Saalbach-Hinterglemm ha colto in discesa libera il suo primo podio in Coppa Europa (3\u00ba). Ha partecipato ai XIX Giochi olimpici invernali di , suo esordio olimpico, prendendo parte alle prove di discesa libera (9\u00ba) e di supergigante (senza concluderla).\nL'anno dopo ha gareggiato, nelle stesse specialit\u00e0, ai Mondiali di Sankt Moritz, classificandosi rispettivamente 24\u00ba e 17\u00ba. \u00e8 stato poi costretto a saltare buona parte della stagione 2003-2004 e tutta la stagione 2004-2005, tornando a gareggiare solo nel dicembre 2005.\nStagioni 2007-2016.\nNel 2007 ha partecipato alla discesa libera dei Mondiali di \u00c5re (28\u00ba); il 24 novembre dello stesso anno in Coppa del Mondo ha conquistato a Lake Louise il suo primo podio (2\u00ba) e il 26 gennaio 2008 la sua unica vittoria, a Chamonix, entrambi in discesa libera. L'anno dopo, ai Mondiali di Val-d'Is\u00e8re, nella stessa specialit\u00e0 si \u00e8 classificato 25\u00ba, mentre non ha completato il supergigante. Ai XXI Giochi olimpici invernali di \u00e8 stato 23\u00b0 nel supergigante e non ha concluso la discesa libera.\nIl 24 novembre 2012 a Lake Louise in discesa libera \u00e8 salito per l'ultima volta in carriera sul podio in Coppa del Mondo (3\u00ba). \u00c8 tornato a prendere parte, per l'ultima volta, a una rassegna iridata a Schladming 2013, senza concludere la discesa libera; nella stessa specialit\u00e0 ai XXII Giochi olimpici invernali di , sua ultima presenza olimpica, \u00e8 stato 30\u00b0. L'ultima gara in Coppa del Mondo di Sullivan \u00e8 stato il supergigante di Lillehammer Kvitfjell del 13 marzo 2016 (36\u00b0), mentre l'ultima in carriera \u00e8 stato il supergigante dei Campionati statunitensi 2016, il 24 marzo successivo a Sun Valley (42\u00b0).\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nNor-Am Cup.\nNor-Am Cup - vittorie.\nLegenda:\nDH = discesa libera\nSG = supergigante"}
{"id": "1608356", "revid": "4506", "url": "https://it.wikipedia.org/wiki?curid=1608356", "title": "Inno Sardo", "text": ""}
{"id": "1608357", "revid": "104485", "url": "https://it.wikipedia.org/wiki?curid=1608357", "title": "Satellite meteorologico", "text": "In meteorologia con il termine satellite meteorologico si intende un satellite artificiale in orbita terrestre che viene utilizzato da meteorologi per raccogliere informazioni sulle condizioni meteo-atmosferiche attuali di vaste zone del pianeta (osservazione o stato atmosferico), consentendone previsioni meteo in tempo reale (nowcasting). \nTali satelliti rientrano quindi nel pi\u00f9 vasto ambito dei satelliti per telerilevamento dando vita alla branca della meteorologia nota come \"meteorologia satellitare\", rappresentando dunque uno degli strumenti diagnostici a partire dai quali si pu\u00f2 ottenere una previsione meteorologica su un dato territorio grazie anche all'uso congiunto dei dati rilevati sulla superficie terrestre attraverso la rete delle stazioni meteorologiche e dei modelli numerici di previsione meteorologica.\nStoria.\nIl primo satellite meteorologico fu il Vanguard 2, lanciato il 17 febbraio 1959; doveva misurare la copertura delle nubi, ma al momento di entrare in orbita l'asse di rotazione del satellite venne orientato male, cos\u00ec pot\u00e9 raccogliere poche informazioni. Il primo satellite meteorologico che raggiunse un successo pieno fu il TIROS-1, che venne lanciato il 1\u00ba aprile 1960 e trasmise per 78 ore. Tiros 1 apr\u00ec la strada al programma Nimbus, che ha portato allo sviluppo dei moderni satelliti meteorologici lanciati dalla NASA. I primi satelliti meteorologici ad essere realizzati in Europa furono i Meteosat; il primo di essi, il Meteosat 1, fu lanciato il 23 novembre 1977.\nDescrizione.\nI satelliti meteorologici si suddividono in:\nTipi di acquisizioni.\nTipicamente i sensori posti a bordo dei satelliti meteorologici sono radiometri ovvero strumenti che misurano la radianza spettrale emessa dall'atmosfera. Le bande spettrali di acquisizione sono tipicamente la banda del visibile e la banda dell'infrarosso ovvero bande dove si riesce a captare la radiazione riflessa o emessa dalle nubi o sistemi nuvolosi. Esistono poi satelliti utilizzati in ambito meteo-climatico per la misurazioni di importanti parametri atmosferici quali temperatura superficiale, anidride carbonica, ozono, estensioni dei ghiacci ecc, che appartengono pi\u00f9 propriamente al pi\u00f9 generale ambito del telerilevamento ambientale."}
{"id": "1608359", "revid": "71433", "url": "https://it.wikipedia.org/wiki?curid=1608359", "title": "Premio Goya per il miglior film europeo", "text": "Il premio Goya per il miglior film europeo (\"premio Goya a la mejor pel\u00edcula europea\") \u00e8 un premio cinematografico assegnato annualmente dall'Academia de las Artes y las Ciencias Cinematogr\u00e1ficas de Espa\u00f1a al miglior film europeo uscito nelle sale cinematografiche nel corso dell'anno precedente.\nViene assegnato con regolarit\u00e0 dal 1993.\nAlbo d'oro.\nI vincitori sono indicati in grassetto, a seguire gli altri candidati."}
{"id": "1608360", "revid": "287204", "url": "https://it.wikipedia.org/wiki?curid=1608360", "title": "Test di P\u00e9pin", "text": "In matematica, il test di P\u00e9pin \u00e8 un test di primalit\u00e0 che pu\u00f2 essere usato per stabilire se un numero di Fermat \u00e8 primo oppure composto.\nFu sviluppato dal matematico francese Th\u00e9ophile P\u00e9pin (1826-1904).\nSecondo tale test il numero formula_1 \u00e8 primo se e solo se\nEssendo l'esponente a sinistra una potenza di 2, l'espressione pu\u00f2 essere valutata in modo relativamente rapido elevando ripetutamente al quadrato 3, con un algoritmo a tempo polinomiale; tuttavia, a causa della grandezza dei numeri \"Fn\", il test pu\u00f2 essere usato soltanto per valori non troppo grandi di \"n\".\nDimostrazione.\nPer ogni \"Fn\", si ha sicuramente\ne\nPer il criterio di Eulero, formula_5, dove si \u00e8 usato il simbolo di Legendre; se \"Fn\" \u00e8 primo si pu\u00f2 applicare la legge di reciprocit\u00e0 quadratica, e quindi\nInversamente, se formula_2, la stessa congruenza deve valere per ogni fattore primo \"p\" di \"Fn\"; quindi si ha formula_8, ovvero l'ordine di 3 modulo \"p\" divide \"Fn\"-1, ed \u00e8 quindi una potenza di 2. Ma tale ordine non divide (\"Fn\"-1)/2 (che \u00e8 ancora una potenza di 2) e quindi deve essere precisamente \"Fn\"-1. Quindi \"p&gt;Fn\"-1, e \"p\" deve essere precisamente \"Fn\", ovvero quest'ultimo \u00e8 primo."}
{"id": "1608361", "revid": "1154737", "url": "https://it.wikipedia.org/wiki?curid=1608361", "title": "Sciafilia", "text": "La sciafilia \u00e8 la disposizione di alcuni organismi, sia vegetali che animali, a vivere all'ombra.\nSi tratta di una disposizione naturale che porta talvolta a sviluppare meccanismi di adattamento particolari per la comunicazione, la riproduzione e l'alimentazione o a rifuggire la luce diretta.\nSpecie vegetali.\nSono piante che tipicamente vivono nel sottobosco o sono coperte da altre piante. Nella comune \"acetosella dei boschi\" (\"Oxalis acetosella\"), durante le ore pi\u00f9 calde d'estate, le foglioline tendono a ripiegarsi lontano dai raggi del sole in modo da essere pi\u00f9 protette. Altro esempio di piante sciafile si ha con le piante acquatiche del genere \"Anubias barteri\". In natura cresce all'ombra di altre piante o comunque in zone dove la vegetazione sovrastante crea ombra sullo specchio d'acqua. Questa specie \u00e8 molto utilizzata in \"Acquariofilia\".\nSpecie animali.\nUn esempio piuttosto conosciuto di organismo animale sciafilo \u00e8 il \"corallo rosso\" (\"Corallium rubrum\"), che cresce sempre in ambienti poco illuminati, come grotte o anfratti sommersi.\nComunit\u00e0.\nBiocenosi come il coralligeno sono ad esempio tipiche degli ambienti poco illuminati, dove le specie che lo caratterizzano possono crescere nella penombra."}
{"id": "1608373", "revid": "5456", "url": "https://it.wikipedia.org/wiki?curid=1608373", "title": "Campionati mondiali di atletica leggera 1987", "text": ""}
{"id": "1608375", "revid": "1305772", "url": "https://it.wikipedia.org/wiki?curid=1608375", "title": "So-Called Chaos", "text": "So-Called Chaos \u00e8 il sesto album in studio della cantautrice canadese Alanis Morissette, pubblicato dalla Maverick Records nel maggio 2004.\nAntefatti.\nDurante i due anni trascorsi dalla pubblicazione di \"Under Rug Swept\", Morissette aveva incontrato il suo fidanzato di allora Ryan Reynolds, ispirando molte delle canzoni scritte per \"So-Called Chaos\". L'album era pi\u00f9 felice e rilassato rispetto alla produzione precedente della cantante, in particolari brani come \"You Oughta Know\" e \"Uninvited\". Quando un giornalista le chiese se la canzone \"This Grudge\" fosse basata sulla stessa persona di \"You Oughta Know\", Morissette rispose: \"Persona diversa, stesso periodo.\"\nPubblicazione e promozione.\nIl primo singolo, \"Everything\", \u00e8 stato distribuito presso le radio americane nella primavera del 2004, ottenendo un discreto airplay ma scarso successo nella classifica di vendite \"Billboard\" Hot 100. Nel resto del mondo ha conseguito risultati migliori, raggiungendo la top 10 in Italia, la top 20 in Australia e la top 25 nel Regno Unito.\nL'album ha debuttato al numero due della classifica canadese con 11.200 copie vendute nella prima settimana, e al numero cinque della \"Billboard\" 200, vendendo 115.000 copie nella prima settimana negli Stati Uniti e 287.000 nella stessa settimana in tutto il mondo. \"So-Called Chaos\" \u00e8 diventato il primo album americano della cantante a non raggiungere la vetta della classifica, interrompendo una serie iniziata da \"Jagged Little Pill\" (1995). Al settembre del 2008, aveva venduto 470.000 copie negli Stati Uniti. Il secondo singolo al di fuori degli Stati Uniti \u00e8 stato \"Out Is Through\", che ha avuto una scarsa diffusione nel Regno Unito. Il secondo singolo americano \u00e8 stato invece \"Eight Easy Steps\", che nonostante fosse accompagnato da un elaborato video musicale, non \u00e8 riuscito a entrare in classifica e rilanciare le sorti dell'album, il quale dopo pochi mesi era gi\u00e0 fuori dalla \"Billboard\" 200. Un ultimo brano, \"Excuses\", \u00e8 stato distribuito come singolo radiofonico in Brasile."}
{"id": "1608378", "revid": "729019", "url": "https://it.wikipedia.org/wiki?curid=1608378", "title": "Ometepe", "text": " \nOmetepe (chiamata anche \"\u014cmetep\u0113tl\" che significa \"due montagne\" in lingua nahuatl), \u00e8 un'isola del Nicaragua, si trova all'interno del Lago Nicaragua, detto anche \"Cocibolca\", \u00e8 costituita da due vulcani uniti tra di loro, il Concepci\u00f3n ed il Maderas. Si tratta della pi\u00f9 grande isola lacustre dell'America Latina. Amministrativamente fa parte del Dipartimento di Rivas.\nGeografia.\nLa sua superficie \u00e8 di 276\u00a0km\u00b2 e la sua popolazione ammonta a circa 35.000 abitanti. I nuclei urbani pi\u00f9 importanti sono Moyogalpa e Altagracia, che sono anche i due porti principali per l'accesso all'isola dalle citt\u00e0 di Granada, San Carlos e San Jorge, situate sulla terraferma. Il territorio ha una lunghezza massima di circa 32 chilometri, la sua larghezza pu\u00f2 raggiungere i 20 chilometri.\nIl vulcano Concepcion che si eleva fino ai 1.610 metri s.l.m. ha un diametro massimo del cono di 14 chilometri. La sua ultima eruzione sotto forma di espulsione di ceneri \u00e8 datata 2005, mentre risale al 1957 l'ultima in forma lavica, che obblig\u00f2 all'evacuazione dell'isola. In precedenza dopo un lungo periodo di inattivit\u00e0 il Concepcion si risvegli\u00f2 nel 1883 con un evento della durata di quattro anni. Da allora altri fenomeni avvennero negli anni 1889, 1902, 1907 e 1924. Nel 2005 si produsse anche un terremoto di magnitudo 6,2 come conseguenza della pressione interna del magma. Le sue pendici sono coperte da boschi protetti.\nIl vulcano Maderas ha un'altezza di 1.394 metri s.l.m. ed un diametro alla base che \u00e8 fino a 10 chilometri. L'ultima eruzione \u00e8 di otto secoli fa, tanto da essere considerato spento. Sul suo cratere si trova una piccola laguna, la \"Laguna di Maderas\". I suoi dintorni, dell'estensione di 4.100 ettari di riserva naturale, sono una popolare attrazione turistica.\nStoria.\nEsiste prova che Ometepe sia stata abitata fin da circa l'anno 1500 a.C. Sembra che si trattasse di popolazioni che emigravano dal Sudamerica verso l'attuale Messico. Sull'isola si sono trovate ceramiche e sculture scolpite nella roccia basaltica che oggi sono in mostra nel parco della chiesa di Altagracia e nel museo nazionale di Managua. Questi manufatti sono attribuibili alla stessa scuola che si incontra sull'isola Zapatera realizzati dalla cultura chorotega.\nNell'isola si trovano incisioni sulla roccia datate attorno al 300 a.C.\nNel periodo coloniale l'isola fu utilizzata come rifugio dai pirati durante i loro saccheggi della citt\u00e0 di Granada, questi arrivano dal mar dei Caraibi utilizzando il collegamento costituito dal fiume San Juan. Gli stessi pirati portavano a termine oltre ai saccheggi, anche sequestri di donne, questo costrinse la popolazione locale a nascondersi nell'interno.\nOggigiorno \u00e8 in atto un grande sforzo affinch\u00e9 Ometepe gradualmente esalti e migliori le proprie infrastrutture turistiche."}
{"id": "1608383", "revid": "767487", "url": "https://it.wikipedia.org/wiki?curid=1608383", "title": "Lumidee", "text": "Biografia.\nLumidee ha cominciato a cantare e rappare all'et\u00e0 di dodici anni. Dopo aver terminato la scuola, ha collaborato con il produttore Dj Bob Levi per registrare il suo singolo di debutto, \"\"Never Leave You (Uh Oooh, Uh Oooh)\", sotto un'etichetta indipendente, la Straight Face. Il successo del primo singolo fu internazionale e la pubblicazione raggiunse la vetta di molte classifiche mondiali. Dopo questo successo firma un contratto con la Universal Records, sotto la quale realizza il suo album di debutto, \"Almost Famous\", il 23 giugno 2003. Secondo la Nielsen SoundScan, l'album \u00e8 riuscito a vendere 276.000 copie negli Stati Uniti.\nNel 2006 partecipa alla compilation musicale dedicata ai Mondiali di calcio 2006, \"2006 FIFA World Cup Album Soundtrack\", con la canzone \"Dance!\", contenente un campionamento della famosissima canzone di Whitney Houston \"I Wanna Dance With Somebody\".\nNei primi mesi del 2007 pubblica il mixtape \"Im Up : the mixtape\", che contiene una canzone in collaborazione con Gwen Stefani, \"How Sick Is This\".\nIl suo secondo album, \"Unexpected\", \u00e8 stato pubblicato dalla TVT Records negli Stati Uniti nell'aprile 2007, senza per\u00f2 ottenere un buon successo.\nEsperienze con il reggaeton.\nNel 2005, Lumidee ha partecipato alla canzone \"Sientelo\" dell'artista reggaeton portoricano Speedy, nella quale si esibiva in parti rappate in lingua inglese, andando in controtendenza rispetto ai canoni del genere, che vede padrona la lingua spagnola. In seguito ha partecipato anche al brano reggaeton \"Mas Maiz\"\"."}
{"id": "1608386", "revid": "439868", "url": "https://it.wikipedia.org/wiki?curid=1608386", "title": "Julius Axelrod", "text": "Biografia.\nNacque a New York da una famiglia di immigrati ebrei polacchi; studi\u00f2 biologia al College della citt\u00e0 di New York, terminando con successo il corso nel 1933. Propenso a diventare medico, fu rifiutato da tutte le scuole di medicina presso le quali aveva fatto domanda di ammissione. \nLavor\u00f2 per un breve periodo come tecnico di laboratorio alla New York University e, nel 1935, si impieg\u00f2 presso il Dipartimento della Salute della citt\u00e0. Fu proprio in laboratorio che perse un occhio a causa dell'esplosione di una bottiglia di ammoniaca. Per tutto il resto della sua vita sar\u00e0 costretto a portare una copertura scura all'occhio sinistro. \nMentre lavorava al Dipartimento della Salute, inizi\u00f2 a frequentare i corsi serali che gli permisero di conseguire il master in scienze dell'universit\u00e0 newyorchese (1941).\nLa moglie, Sally Taub Axelrod, mor\u00ec nel 1992, appena cinquantatreenne, lasciandolo solo con i due figli, Paul e Alfred, e tre nipoti.\nAxelrod mor\u00ec nel 2004, ultranovantenne.\nAttivit\u00e0 di ricerca.\nAnalgesici.\nNel 1946, Axelrod prese servizio presso il Goldwater Memorial Hospital; il suo mentore, Bernard Beryl Brodie, fu fondamentale nell'avvio della sua brillante carriera di scienziato. Le ricerche di Brodie ed Axelrod si orientarono sulle sostanze con attivit\u00e0 analgesica.\nNegli anni '40, l'uso prolungato di analgesici non-aspirinici, conduceva ad una patologia del sangue nota con il nome di metemoglobinemia; i due biochimici scoprirono che l'acetanilide, il principale componente di questi analgesici, fosse responsabile di questi effetti e, dimostrando le propriet\u00e0 analgesiche di uno dei suoi metaboliti, il paracetamolo (o acetaminofene), ne raccomandarono l'utilizzo.\nCatecolammine.\nNel 1949, Axelrod, entr\u00f2 a far parte del National Heart Institute, afferente al National Institutes of Health; qui inizi\u00f2 a lavorare sui meccanismi e gli effetti della caffeina, da cui cominci\u00f2 a interessarsi allo studio del sistema nervoso simpatico e dei suoi principali neurotrasmettitori, epinefrina e norepinefrina. Numerosi furono anche gli esperimenti che condusse su altre sostanze quali la codeina, la morfina, la metanfetamina e l'efedrina ed \u00e8 da citare senz'altro il primo esperimento condotto sull'LSD.\nEssendosi reso conto che la sua carriera non poteva proseguire in assenza di un dottorato di ricerca, lasci\u00f2 per un periodo il NIH per iscriversi alla George Washington University dove ottenne il titolo che desiderava nel 1955. Tornato al NIH port\u00f2 a compimento alcune delle ricerche pi\u00f9 brillanti della sua carriera.\nIl Premio Nobel gli venne assegnato per le sue ricerche sul rilascio, il reuptake e il deposito dei neurotrasmettitori epinefrina e norepinefrina, altrimenti conosciuti come adrenalina e noradrenalina. Nel 1957, lavorando sugli inibitori delle MAO (monoamminossidasi), Axelrod dimostr\u00f2 che le catecolammine non esauriscono la loro azione una volta rilasciate nelle sinapsi ma sono sottoposte ad un processo di \"reuptake\", vengono cio\u00e8 ricatturate a livello della terminazione nervosa pre-sinaptica e riciclate per ulteriori trasmissioni. Fu teorizzato inoltre che l'adrenalina \u00e8 presente nei tessuti in una forma inattiva e che viene liberata dal sistema nervoso quando \u00e8 necessario.\nQueste ricerche furono alla base dei successivi studi sugli SSRI, vale a dire gli inibitori del reuptake della serotonina, come il Prozac, che bloccano la ricattura di un altro neurotrasmettitore, appunto la serotonina.\nNel 1958 Axelrod scopr\u00ec e caratterizz\u00f2 la catecol-O-metiltrasferasi, enzima implicato nella degradazione delle catecolammine.\nEpifisi.\nNell'ultimo periodo della sua attivit\u00e0, Axelrod si dedic\u00f2 in particolare agli studi sulla ghiandola pineale (o epifisi); dimostr\u00f2 che la melatonina viene prodotta a partire dal triptofano, nello stesso modo del neurosmettitore serotonina.\nLe quantit\u00e0 sintetizzate e rilasciate seguono il ritmo circadiano guidato dall'ipotalamo e il biochimico ed i suoi collaboratori dimostrarono che la melatonina permette all'epifisi di funzionare come orologio biologico."}
{"id": "1608387", "revid": "155634", "url": "https://it.wikipedia.org/wiki?curid=1608387", "title": "Andreas Buder", "text": "Biografia.\nStagioni 1997-2002.\nSpecialista della discesa libera (specialit\u00e0 nella quale colse tutti i piazzamenti di rilievo della sua carriera) nato a Scheibbs e originario di G\u00f6stling an der Ybbs, Buder esord\u00ec in Coppa Europa il 18 dicembre 1996 a Haus, piazzandosi 43\u00ba. Nel febbraio del 1998 vinse la medaglia d'oro ai Mondiali juniores del Monte Bianco e pochi giorni dopo, il 13 marzo, esord\u00ec in Coppa del Mondo a Crans-Montana, classificandosi 19\u00ba.\nIl 18 gennaio 2001 ad Altenmarkt-Zauchensee conquist\u00f2 il suo primo podio in Coppa Europa (2\u00ba), mentre nella successiva annata 2001-2002 disput\u00f2 la sua migliore stagione nel circuito continentale, ottenendo tra l'altro le sue due vittorie: la prima il 20 dicembre a Saalbach-Hinterglemm e la seconda il 6 febbraio a Tarvisio. A fine stagione risult\u00f2 vincitore della classifica di specialit\u00e0 e 5\u00ba in quella generale.\nStagioni 2003-2011.\nDalla stagione 2002-2003 prese parte con regolarit\u00e0 alla Coppa del Mondo. Dopo aver ottenuto l'11 marzo 2005 a Roccaraso il suo ultimo podio in Coppa Europa (2\u00ba), il 28 gennaio 2006 conquist\u00f2 il suo primo podio in Coppa del Mondo, arrivando 3\u00ba sulla Kandahar di Garmisch-Partenkirchen. Nel prosieguo della carriera si piazz\u00f2 altre due volte tra i primi tre nel massimo circuito internazionale, l'ultima il 29 dicembre 2007 sulla Stelvio di Bormio (2\u00ba).\nDal dicembre 2009 rimase fermo per un anno ; rientr\u00f2 il 18 dicembre 2010 disputando la sua ultima gara in carriera, piazzandosi 47\u00ba nella discesa libera della Val Gardena valida per la Coppa del Mondo 2010-2011. In carriera non prese parte n\u00e9 a rassegne olimpiche n\u00e9 iridate.\nPalmar\u00e8s.\nCoppa Europa.\nCoppa Europa - vittorie.\nLegenda:\nDH = discesa libera"}
{"id": "1608388", "revid": "599013", "url": "https://it.wikipedia.org/wiki?curid=1608388", "title": "Ariel Beltramo", "text": "Carriera.\nNel 1989, all'et\u00e0 di vent'anni, esordisce nella serie B argentina con la maglia del Lan\u00fas, per poi trasferirsi l'anno successivo al River Plate. Nelle file dei \"milionarios\", Beltramo realizza 4 gol in 12 partite di campionato e la rete decisiva nella semifinale di Coppa Libertadores contro il Barcelona.\nNegli anni successivi seguono esperienze nei massimi campionati di Cile, Per\u00f9, Guatemala, Colombia e Israele.\nNel 2000 Beltramo si trasferisce in Italia. Dopo aver contribuito alla promozione in Eccellenza del Francavilla, disputa sei gare con il , prima di approdare nelle Marche, dove veste nell'ordine le maglie di Camerino, Torrese, Biagio Nazzaro Chiaravalle e Ostra. Chiude la carriera con la Monteluponese nel 2009, per dedicarsi all'attivit\u00e0 di allenatore."}
{"id": "1608390", "revid": "1543377", "url": "https://it.wikipedia.org/wiki?curid=1608390", "title": "Colestiramina", "text": "La colestiramina \u00e8 una resina a scambio anionico cloridrata, che lega gli acidi biliari nell'intestino formando un complesso insolubile escreto per via fecale. La molecola \u00e8 affine a colestipolo la cui azione e indicazioni sono sovrapponibili.\nFarmacodinamica.\nDurante i processi digestivi gli acidi biliari vengono secreti nell'intestino. Una quota importante di questo pool di acidi biliari viene assorbita dal tratto gastroenterico e ritorna alla ghiandola epatica grazie all'esistenza della circolazione enteroepatica. Nel siero normale possono essere rintracciate solo piccole quantit\u00e0 di acidi biliari.&lt;br&gt;\nLa resina di colestiramina assorbe e si lega agli acidi biliari nell'intestino, formando un complesso insolubile che viene eliminato dall'organismo attraverso le feci. Ci\u00f2 si traduce in una rimozione di una quota del pool degli acidi biliari dalla circolazione enteroepatica che ne impedisce il riassorbimento.\nL'aumentata perdita fecale di acidi biliari causata dal complesso con colestiramina comporta un aumento di ossidazione del colesterolo in acidi biliari (neosintesi degli stessi da parte degli epatociti), un aumento del pool di recettori per le LDL a livello degli stessi epatociti, una diminuzione dei livelli plasmatici di \u03b2-lipoproteine e lipoproteine a bassa densit\u00e0 (LDL) e una diminuzione dei livelli di colesterolo nel siero (precursore degli acidi biliari).&lt;br&gt;\nNei pazienti affetti da una parziale ostruzione delle vie biliari, la riduzione delle concentrazioni di acidi biliari sierici indotta da colestiramina diminuisce l'eccesso di deposito di queste sostanze nel tessuto dermico comportando una diminuzione della sensazione di prurito.\nFarmacocinetica.\nA seguito di somministrazione per via orale il composto non viene minimamente assorbito dal tratto gastroenterico.\nUsi clinici.\n\u00c8 utilizzata come farmaco ipocolesterolemizzante in soggetti con ipercolesterolemia primaria. Pu\u00f2 essere utilizzato in caso di prurito dovuto a litiasi biliare (calcoli delle vie biliari), unicamente in soggetti con ostruzione parziale. Non ha infatti alcuna attivit\u00e0 nei casi di ostruzione completa delle vie biliari non potendo esplicare la propria azione se la bile non viene secreta nell'intestino.\n Viene prescritta anche in casi di prurito dovuto a cirrosi biliare primitiva.\nUsi off label.\nVista la sua azione sugli acidi biliari, la molecola \u00e8 utilizzata anche per il trattamento della diarrea cronica in pazienti affetti da morbo di Crohn e sottoposti a resezione ileale, da sindrome dell'intestino irritabile, e della diarrea cronica causata dalla sindrome post-colecistectomia (PCS), nonch\u00e9 della diarrea post vagotomia (anche quest'ultima mediata da sali biliari).&lt;br&gt;\nNe \u00e8 stato sperimentato l'utilizzo anche nella tossicit\u00e0 da digitale e nelle coliti pseudomembranose, in associazione a vancomicina e altri antibiotici, con il fine di legare le enterotossine A e B prodotte da \"Clostridioides difficile\".\nUn'altra resina a scambio ionico, facente parte della categoria farmaceutica dei sequestranti degli acidi biliari, utilizzata per il trattamento delle dislipidemie \u00e8 il colestipolo che ha un'azione analoga a quella della colestiramina e viene usata anch'essa nei casi in cui il trattamento con statine sia inefficace.\nEffetti collaterali e indesiderati.\nIn corso di trattamento sono stati segnalati diversi disturbi gastrointestinali: dispepsia, perdita di appetito, nausea, vomito, dolore addominale e sensazione di distensione, flatulenza, diarrea, steatorrea, pancreatite acuta, ostruzione intestinale.&lt;br&gt;\nL'effetto avverso gastrointestinale che ricorre con maggiore frequenza \u00e8 comunque la stipsi, per altro controllabile con le normali misure terapeutiche.&lt;br&gt;\nAltri effetti indesiderati segnalati consistono in facilit\u00e0 al sanguinamento correlata a ipoprotrombinemia (da deficit di vitamina K), alterazioni della visione notturna secondarie a deficit di vitamina A, deficit di vitamina D, osteomalacia e osteoporosi. \nPossono anche comparire eruzioni cutanee, della lingua e della regione perineale.\nControindicazioni.\nIl farmaco \u00e8 controindicato nei soggetti con ipersensibilit\u00e0 individuale nota al principio attivo oppure a uno qualsiasi degli eccipienti della formulazione farmacologica. \u00c8 inoltre controindicato nei pazienti con ostruzione completa delle vie biliari (la bile non pu\u00f2 essere secreta nell'intestino e pertanto il farmaco \u00e8 totalmente inefficace).\nDosi terapeutiche.\nNei soggetti adulti la dose consigliata \u00e8 pari a 4g (equivalente a una bustina), da 1 a 6 volte al giorno, prima dei pasti.&lt;br&gt;\nPer il trattamento del prurito che riconosce come causa una parziale ostruzione delle vie biliari, il dosaggio consigliato \u00e8 di 4-8 g (1\u20132 bustine) al giorno."}
{"id": "1608392", "revid": "32428", "url": "https://it.wikipedia.org/wiki?curid=1608392", "title": "Neurostrasmettitori", "text": ""}
{"id": "1608396", "revid": "729019", "url": "https://it.wikipedia.org/wiki?curid=1608396", "title": "Isole Desventuradas", "text": "Le isole Desventuradas (in spagnolo: \"Islas Desventuradas\") sono delle piccole isole situate nell'oceano Pacifico circa 870 km al largo delle coste del Cile; fanno parte del comune di Valpara\u00edso.\nLe isole Desventuradas sono costituite da due isole principali, l'isola San F\u00e9lix e l'isola Sant'Ambrogio (Isla San Ambrosio) insieme a diversi isolotti e rocce affioranti come l'\"Islote Gonz\u00e1lez\" o \"isola Gonz\u00e1lez\", un piccolo isolotto localizzato a sudest dell'isola San F\u00e9lix e il \"Roca Catedral\" situato a nord dell'isola San F\u00e9lix.\nNel complesso la superficie delle isole raggiunge i 3,9 km\u00b2.\nEntrambe le isole sono di origine vulcanica e disabitate; sull'isola di San F\u00e9lix si trova una pista area militare (ICAO codice: SCFX)."}
{"id": "1608398", "revid": "31360", "url": "https://it.wikipedia.org/wiki?curid=1608398", "title": "Wind-Diesel", "text": ""}
{"id": "1608401", "revid": "709565", "url": "https://it.wikipedia.org/wiki?curid=1608401", "title": "Agostino Lombardo", "text": "Biografia.\nAllievo di Mario Praz, \u00e8 considerato uno dei padri dell'anglistica e dell'americanistica in Italia, ed uno dei massimi critici dell'opera shakespeariana, per la quale effettu\u00f2 numerose traduzioni. Tra il 1950 e il 1951 si perfezion\u00f2 presso la Yale University con una borsa di studio Fulbright.\nAlcune traduzioni gli valsero prestigiosi premi, tra cui il Grinzane Cavour e il premio Achille Marazza.\nIl suo arco di studi di anglistica spaziava dal Medioevo all'et\u00e0 moderna.\nFu docente di Lingua e Letteratura inglese alle Universit\u00e0 di Bari e Milano; successivamente, a Roma presso La Sapienza, nel 1957 subentr\u00f2 nella cattedra di lingua e letteratura inglese che era stata di Mario Praz. \nNel 1969 ottenne il Premio Bellonci per la critica, per il saggio \"Lettura del Macbeth\".\nFu presidente del Centro Teatro Ateneo di Roma, e dal 1977 (fino al 1985) fu membro del consiglio d'amministrazione del Teatro di Roma.\nLa sua versione della \"Tempesta\" fu messa in scena da Strehler nel 1978 al Piccolo Teatro di Milano. La sua attivit\u00e0 di traduttore e il suo altissimo profilo intellettuale lo portarono a collaborare con moltissimi registi per la messinscena delle opere di Shakespeare, tra i quali si ricordano Branciaroli, il gi\u00e0 citato Strehler, Stein, Sequi, Luigi Squarzina.\nFondamentale anche la sua attivit\u00e0 critica su Henry James."}
{"id": "1608403", "revid": "46291", "url": "https://it.wikipedia.org/wiki?curid=1608403", "title": "Abelmoschus esculentus", "text": "Il gombo (Abelmoschus esculentus ) \u00e8 una pianta della famiglia delle Malvacee originaria dell'Africa tropicale e coltivata nei paesi caldi. \u00c8 conosciuta anche come ocra od okra (in altre lingue \"gombeau\", \"gombault\", \"okro\"), gnaouia (\u06a4\u0646\u0627\u0648\u064a\u0629) in Tunisia e b\u0101miy\u0101 in Egitto ed in Etiopia. Nei paesi di lingua portoghese \u00e8 nota con il nome di quiabo.\nColtivazione.\n\u00c8 coltivato sia in zone tropicali che in zone subtropicali, ed in particolare in Asia (specialmente centrale e occidentale) e in Asia Minore; esso fornisce frutti che sono consumati in Africa ma anche in India, .\nViene coltivato anche nei Paesi dell'Europa orientale e in Italia, ove si registra il 90% di superficie coltivata in Sicilia.\nI fusti del gombo e di molte malvacee sono macerati e lavorati per fornire una fibra tessile nota come \"fibra di gombo\".\nCucina.\nIl frutto di gombo \u00e8 assai usato nella cucina indiana e nella cucina cajun. \u00c8 presente anche nella cucina persiana (cucina iraniana) (\"b\u0101miye\"), nella cucina bulgara (\u0431\u0430\u043c\u044f), greca (\"bamies\"), cucina libanese (\"bemiye\"), bosniaca (\"bamije\"), in quella albanese (\"bamje\"), nella cucina brasiliana (\"quiabo\"), nella turca (\"bamya\"), nella cucina giapponese, nella cucina senegalese (\"kandia\"), nella cucina filippina, in quella rumena (\"bame\") e del Ghana. \u00c8 anche presente nella cucina caraibica come ad esempio in quella cubana (\"quimbomb\u00f2\")."}
{"id": "1608404", "revid": "173617", "url": "https://it.wikipedia.org/wiki?curid=1608404", "title": "Four-minute man", "text": "In inglese four-minute man significa \"uomo dei quattro minuti\" e oggi viene usato per indicare, in ambito sportivo, un atleta capace di correre il miglio in meno di 4 minuti (il primo fu il britannico Roger Bannister nel 1954).\nIn precedenza, l'espressione era stata utilizzata, all'epoca in cui gli Stati Uniti si accingevano ad entrare in guerra nel primo conflitto mondiale, per indicare dei volontari opportunamente addestrati che pronunciavano discorsi spontanei, lunghi al massimo quattro minuti, per spiegare le ragioni dell'interventismo. Essi pronunciavano i loro discorsi ovunque vi fosse qualche assembramento: cinema, bar, mercati, scuole, stadi, ecc.\nSi trattava di una specie di vero e proprio \"esercito\" di civili, messo in piedi dal giornalista George Creel, nominato da Woodrow Wilson a capo del CPI (\"Committee on Public Information\") per sostenere le scelte governative a favore della guerra. Secondo lo stesso Creel, oltre 75.000 \"four-minute men\", addestrati ad essere estremamente stringati ed essenziali nel parlare, avrebbero tenuto pi\u00f9 di 7 milioni e mezzo di \"mini-discorsi\" coinvolgendo oltre 314 milioni di persone."}
{"id": "1608409", "revid": "57342", "url": "https://it.wikipedia.org/wiki?curid=1608409", "title": "Premio Goya per il miglior attore protagonista", "text": "Il premio Goya per il miglior attore protagonista (\"premio Goya a la mejor interpretaci\u00f3n masculina protagonista\" o \"premio Goya al mejor actor protagonista\") \u00e8 un premio cinematografico assegnato annualmente dall'Academia de las Artes y las Ciencias Cinematogr\u00e1ficas de Espa\u00f1a a partire dal 1987 al miglior attore protagonista di un film di produzione spagnola uscito nelle sale cinematografiche nel corso dell'anno precedente.\nJavier Bardem ha vinto quattro volte il premio; gli unici altri plurivincitori, con due vittorie a testa, sono Fernando Fern\u00e1n G\u00f3mez, Alfredo Landa e Javier Gutierrez. Bardem ha vinto un premio anche nell'unica occasione in cui \u00e8 stato nominato come attore non protagonista, nel 1995, consolidando il suo primato di attore pi\u00f9 premiato di sempre ai Goya. Inoltre \u00e8 anche l'attore che ha ricevuto il maggior numero di candidature in questa categoria (otto), seguito da Alfredo Landa con sette e da Fern\u00e1n G\u00f3mez e Eduard Fern\u00e1ndez con cinque.\nAlbo d'oro.\nI vincitori sono indicati in grassetto, a seguire gli altri candidati."}
{"id": "1608410", "revid": "599013", "url": "https://it.wikipedia.org/wiki?curid=1608410", "title": "Betty Cuthbert", "text": "Biografia.\nIl 16 settembre 1956 stabilisce il record mondiale dei 200 metri piani, correndo a Sydney in 23\"2. Con il primato mondiale dei 200 metri (che deterr\u00e0 fino al 9 luglio 1960), diventa di diritto a soli 18 anni la favorita per l'oro ai Giochi olimpici di .\nCuthbert prima di tutto raggiunse la finale dei 100 m, mentre la detentrice del primato mondiale, la connazionale Shirley Strickland, venne eliminata nelle batterie. Cuthbert vinse la finale, rendendo ancora pi\u00f9 alta l'attesa per i 200 m. Non trad\u00ec le aspettative di tifosi e media, vincendo l'oro, a cui ne aggiunse un terzo nella staffetta 4\u00d7100 m, in cui trascin\u00f2 l'Australia al record mondiale, correndo l'ultima frazione.\nAlle Olimpiadi di fu a sorpresa eliminata nelle batterie dei 100 m e la delusione fu tale da indurla al ritiro.\nTorn\u00f2 per\u00f2 in pista due anni dopo ai Giochi del Commonwealth 1962, che si disputarono a Perth ed in cui gareggi\u00f2 nei 400 metri. Due anni pi\u00f9 tardi vinse l'oro in questa disciplina, appena inserita nel programma olimpico, a , battendo la britannica Ann Packer. Dopodich\u00e9 si ritir\u00f2 definitivamente.\nA Ermington, sobborgo di Sydney, le \u00e8 stata intitolata la via principale. Da tempo malata di sclerosi multipla, \u00e8 morta il 6 agosto 2017. Ai Giochi olimpici di era stata uno degli ultimi tedofori nella cerimonia di apertura, nonostante fosse costretta all'uso della sedia a rotelle."}
{"id": "1608419", "revid": "132266", "url": "https://it.wikipedia.org/wiki?curid=1608419", "title": "O.N.L.U.S.", "text": ""}
{"id": "1608422", "revid": "599013", "url": "https://it.wikipedia.org/wiki?curid=1608422", "title": "Alexandre Sabes Peti\u00f3n", "text": ""}
{"id": "1608424", "revid": "111461274", "url": "https://it.wikipedia.org/wiki?curid=1608424", "title": "America's Cup 1995", "text": "L'America's Cup 1995 \u00e8 stata la 29\u00aa edizione della competizione.\nLa competizione.\nL'edizione del 1995 si \u00e8 svolta per la terza e ultima volta a San Diego. Per scegliere il defender della coppa si \u00e8 tenuta dal 12 gennaio al 22 aprile 1995 la \"1995 Citizen Cup\" tra 4 team americani: America\u00b3 di Bill Koch con USA 23 \"America\u00b3\" e USA 43 \"Mighty Mary\", Stars and Stripes di Dennis Conner con USA 34 \"Stars and Stripes\" e PACT 95 USA 36 \"Young America\". Vinse a fatica Stars and Stripes di Dennis Conner contro l'equipaggio tutto femminile di \"Mighty Mary\". Lo stesso Conner decise per\u00f2 di scegliere l'imbarcazione di Young America per la difesa della coppa. Per lo skipper californiano per\u00f2 non ci fu niente da fare contro gli agguerritissimi neozelandesi di Team New Zealand timonati da Russell Coutts: cos\u00ec l'America's Cup and\u00f2 per la prima volta in Nuova Zelanda dove rimase fino al 2003.\nGli sfidanti.\nCi furono 7 sfidanti per questa edizione.\nL'Australia con due team: Sydney Australian Challenge con AUS 29 \"Sydney 95\", e One Australia con AUS 31 e AUS 35 (unica imbarcazione di ACC ad essere affondata) entrambe chiamate \"One Australia\".\nIl Giappone con Nippon Challenge con JPN 30 e JPN 41 entrambe chiamate \"Nippon Challenge\".\nLa Nuova Zelanda con due team: Team New Zealand con NZL 32 \"Black Magic\" e NZL 38 \"Black Magic II\", e Tutukaka Challenge con NZL 39 \"TAG Heuer\".\nLa Francia con Le D\u00e9fi Fran\u00e7ais con FRA 33 \"France 2\" e FRA 37 \"France 3\".\nLa Spagna con Copa America Desaf\u00edo con ESP 42 \"Rioja de Espa\u00f1a\".\nVenne anche costruita un'imbarcazione francese con numero velico FRA 40 del Challenge France che per\u00f2 non venne mai terminata (poi acquistato da Team New Zealand).\nCuriosit\u00e0.\nPer la prima volta nella storia della America's Cup Class, affond\u00f2 un'imbarcazione: AUS 35 \"One Australia,\" durante il \"Round Robin 4\" del 7 marzo 1995.\nLouis Vuitton Cup.\nLa Louis Vuitton Cup si \u00e8 svolta tra febbraio e aprile 1995, con la vittoria per 4-1 di Team New Zealand sugli australiani di One Australia.\nXXIX America's Cup.\nNella finale svoltasi fra il 6 maggio e il 13 maggio 1995, il vincitore della Louis Vuitton Cup \"Team New Zealand\" batt\u00e9 per 5-0 il defender Young America."}
{"id": "1608431", "revid": "223378", "url": "https://it.wikipedia.org/wiki?curid=1608431", "title": "Hugo Boss AG", "text": ""}
{"id": "1608435", "revid": "26891", "url": "https://it.wikipedia.org/wiki?curid=1608435", "title": "Luigi IV d'Assia-Darmstadt", "text": ""}
{"id": "1608437", "revid": "767487", "url": "https://it.wikipedia.org/wiki?curid=1608437", "title": "Luciano Benevene", "text": "Biografia.\nDopo aver lavorato come tipografo, ancora giovanissimo inizia a prendere lezioni di pianoforte e canto dal maestro Carlo Prato, che lo sceglie insieme ad altri sette uomini per formare i Radio Boys.\nMa nel 1949 Cinico Angelini sente la sua voce baritonale e lo fa entrare nella sua orchestra, nella quale interpreta numerosi brani in coppia con Nilla Pizzi (con cui ha anche una relazione sentimentale), come \"Bongo Bongo Bongo\" ed \"Avanti e indr\u00e8\".\nDopo un trasferimento a Roma, nel quale lavora con l'orchestra di Armando Fragna, nel 1959 forma un'orchestra e comincia a girare il mondo, spingendosi con successo sin nei paesi dell'Estremo Oriente, ma in Grecia incappa in una disavventura giudiziaria, dalla quale viene poi pienamente assolto e decide di stabilirsi in Australia.\nMuore a Melbourne nel 2002.\nTra i suoi altri grandi successi, si ricordano: \"Dormi e sognami\", \"Lily bolero (Laroo laroo)\", \"Estasi d'amore (My foolish heart)\" e \"Settembre (September song)\"."}
{"id": "1608443", "revid": "111433", "url": "https://it.wikipedia.org/wiki?curid=1608443", "title": "Banda della Comasina", "text": "La banda della Comasina \u00e8 il nome con cui i mass media italiani erano soliti indicare un gruppo delinquenziale di stampo mafioso, attivo negli anni settanta del XX secolo, operante nella zona nord di Milano, ovvero la Comasina. L'impresa criminale pi\u00f9 famosa compiuta da questa organizzazione \u00e8 il sequestro di Emanuela Trapani, figlia sedicenne di un imprenditore milanese. La storia della banda della Comasina \u00e8 riportata nel libro \"Il fiore del male\", scritto dal capo della banda Renato Vallanzasca.\nStoria.\nGuidata da Renato Vallanzasca, si scontr\u00f2 spesso con la banda di Francis Turatello attiva in tutta Milano e a capo di numerosi traffici. Insieme a Vallanzasca, si ricordano i membri pi\u00f9 famosi della banda: Antonio Colia detto \"Il Pinella\" e la sua donna di allora: Pina Usuelli, Rossano Cochis, Vito Pesce, Angela Corradi, Claudio Gatti, Mario Carluccio e Antonio Furiato, questi ultimi due morti in scontri a fuoco con le forze dell'ordine rispettivamente in piazza Vetra a Milano, durante un sopralluogo per una rapina e al casello autostradale di Dalmine, mentre la banda, al completo, stava organizzando il sequestro di un imprenditore bergamasco. Altri componenti della cosiddetta banda Vallanzasca sono stati Massimo Malinverni, Pino Cobianchi, Michele Giglio, Franco Careccia, Santino Stefanini, Andrea Villa, Salvatore Paglia, Osvaldo Monopoli, Enrico Merlo, Claudio Basanisi, Silvio Zanetti, Antonio Rossi, Raffaele Di Palma, Massimo Loi, Giuseppe Valfr\u00e8, Riccardo Bocchio, Giorgio Monaci, Marco Chiuri, Gian Ambrogio Castiglioni, Giovanni Riva, Salvatore Franco, Giorgio Uraci, Pietro Putignano, Salvatore Rosano, Gianfranco Casagrande.\nCaratteristiche generali.\nLa zona d'azione comprendeva il controllo di interi quartieri milanesi, talvolta con la presenza di posti di blocco ben circoscritti e sorvegliati da membri della banda, in cui rappresentanti della polizia di stato venivano rapinati e denigrati, colpevoli di aver diverse volte suonato il campanello di casa del padre e della madre di Vallanzasca in via Porpora e di aver minacciato di morte e insultato al citofono lo stesso Renato Vallanzasca tramite appunto i suoi genitori. Le attivit\u00e0 principali consistevano in rapine, sequestri di persona e traffico di armi.\nNonostante la banda della Comasina si sia macchiata di efferati delitti e abbia segnato in modo molto negativo la storia della citt\u00e0 di Milano, i criminali che ne facevano parte non hanno mai avuto alcun contatto rilevante con il mondo della grossa criminalit\u00e0 organizzata italiana, al contrario della banda di Francis Turatello o di altre bande cittadine come la Banda della Magliana di Roma o la Mala del Brenta di Felice Maniero di Venezia."}
{"id": "1608445", "revid": "767487", "url": "https://it.wikipedia.org/wiki?curid=1608445", "title": "Di'Anno", "text": "I Di'Anno sono stati un gruppo musicale \"heavy metal\" formato nel 1983 dall'ex-cantante degli Iron Maiden Paul Di'Anno, da cui la \"band\" ha preso il nome.\nStoria del gruppo.\nInizialmente avevano preso il nome di Lonewolf, ma dopo alcuni screzi con un altro gruppo che si chiamava gi\u00e0 Lone Wolf decisero di cambiar nome e di prendere semplicemente il cognome del loro fondatore.\nHanno pubblicato soltanto due album nella loro carriera, \"Di'Anno\" nel 1984 e \"Nomad\", uscito postumo nel 2000.\nNel 2012 hanno pubblicato un nuovo album \"Army Of The Damned\" con la Napalm Records\nDella \"band\" hanno fatto parte anche Janick Gers, gi\u00e0 membro della \"band\" di Paul Di'Anno Gogmagog e futuro membro degli Iron Maiden, ed il batterista dei Def Leppard Frank Noon."}
{"id": "1608453", "revid": "287204", "url": "https://it.wikipedia.org/wiki?curid=1608453", "title": "Francesco Panigarola", "text": "Biografia.\nDi origini aristocratiche, nacque a Milano presso porta Vercellina dai nobili Gabriele ed Eleonora Casati, in una delle case pi\u00f9 prestigiose della citt\u00e0. Ultimo di quattro fratelli, fu battezzato con il nome di Girolamo.\nLa famiglia redigeva e conservava fin dall'et\u00e0 comunale l'archivio dell'Ufficio degli Statuti dello stato di Milano, che comprendeva i provvedimenti del comune, e quindi gli atti emanati dai signori e duchi di Milano, le liste dei banditi dallo Stato (\"Libri Bannitorum\"), le tutele dei minori, le gride, le citazioni e le condanne.\nFece i primi studi a Milano con gli umanisti Natale Conti e Aonio Paleario. A 13 anni fu mandato dal padre a studiare diritto presso l'universit\u00e0 di Pavia e a 18, dopo un litigio con un rivale, si trasfer\u00ec all'universit\u00e0 di Bologna dove venne in contatto con il ministro generale francescano dei frati minori che lo convinse ad intraprendere la carriera ecclesiastica.\nIl 15 marzo 1567 vest\u00ec l'abito francescano nella Chiesa di Ognissanti a Firenze, prendendo il nome Francesco in onore dello zio, provinciale dell'Ordine a Milano. Profess\u00f2 i voti solenni il 15 marzo 1568 dopo un anno di noviziato a Firenze. Prosegu\u00ec i suoi studi a Padova (dove ebbe per maestro Bernardino Tomitano) e a Pisa (dove ascolt\u00f2 Andrea Cesalpino e Flaminio de' Nobili).\nNel 1571, all'et\u00e0 di ventitr\u00e9 anni, fu designato per predicare davanti al capitolo generale dell'Ordine a Roma. Le sue doti oratorie gli attirarono l'attenzione di papa Pio V, che lo invi\u00f2 a Parigi al seguito del cardinal nipote Michele Bonelli per perfezionare i suoi studi teologici alla Sorbona.\nA Parigi Francesco studi\u00f2 i Padri della Chiesa, i Concili, il greco e l'ebraico. Uno dei suoi professori fu il teologo francescano Fran\u00e7ois Feuardent. Al termine del biennio francese rientr\u00f2 in Italia. Insegn\u00f2 teologia a Firenze (1573-75), Bologna (1575-78) e Roma.\nL'insegnamento non lo distolse dalla suo compito di predicatore: tra il 1574 ed il 1587, percorse in lungo e in largo l'Italia tenendo \"quaresimali\" in moltissime citt\u00e0 della penisola tra cui Genova, Pesaro, Venezia, Napoli, Mantova, Torino Bologna e Roma. In breve tempo la fama del Panigarola si diffuse in tutta Italia e spesso lo si poteva trovare a predicare presso la chiesa di Santa Maria in Ara Coeli o nella basilica di San Pietro in Roma.\nAnche papa Gregorio XIII assisteva ogni anno alla predica del frate francescano e molti principi, ecclesiastici e nobili italiani fecero a gara per poter accaparrarsi la sua presenza. Famoso fu il suo contraddittorio a Rezia nel 1583, al seguito di san Carlo Borromeo con alcuni calvinisti, dal quale usc\u00ec vincitore. In Piemonte, entr\u00f2 nell'ambito della corte del duca Carlo Emanuele che lo volle come suo prezioso consigliere spirituale. Nel 1586 venne consacrato vescovo titolare di Crisopoli di Arabia e inviato come suffraganeo a Ferrara. L'incarico dur\u00f2 solo tre mesi perch\u00e9, in seguito alla morte di monsignor Della Rovere, il duca fece di tutto per insediare il suo fido predicatore alla carica di vescovo di Asti, anche contro il volere dello stesso che considerava la sede astigiana modesta.\nIn seguito alla morte il 4 novembre 1584 di san Carlo Borromeo, Panigarola venne incaricato di fare l'orazione funebre.\nIl 28 settembre 1587 assunse l'incarico di vescovo di Asti.\nIl giorno dopo il suo ingresso in Asti, il Panigarola pubblic\u00f2 un \"Editto contra banditi et fuoriusciti\". La diocesi di Asti ormai decaduta a discapito della vicina capitale sabauda, aveva perso i fasti e gli splendori medievali, riducendo anche di molto gli introiti a disposizione della curia vescovile. L'economia astigiana aveva subito un tracollo e nelle campagne moltissimi erano i vagabondi o coloro che si davano al brigantaggio per il loro sostentamento.\nBasti pensare che il vescovo, scrivendo al duca Carlo Emanuele nel 1591, affermava che la mensa vescovile di Asti:\nMalgrado questo, il Panigarola, nel suo settenario, sposando in toto la politica tridentina di San Carlo Borromeo, si adoper\u00f2 per la diffusione del catechismo popolare, effettu\u00f2 alcuni sinodi diocesani e molte visite pastorali.\nNei sinodi tre furono i punti fondamentali:\nSulla scia del vescovo Scipione Roero, promulg\u00f2 la \"caritas\" cristiana, fondando la \"Compagnia di Santa Marta\" per l'assistenza ai poveri ed agli infermi.\nInviato in Francia come assistente del legato pontificio, il cardinale Enrico Caetani, ritorn\u00f2 ad Asti dopo l'abiura di Enrico IV. Panigarola venne trovato morto la mattina del 31 maggio 1594 ai piedi di un inginocchiatoio con in mano il crocefisso. Venne sepolto in Cattedrale nel presbiterio. L'orazione funebre fu pronunciata da Giovanni Dalle Armi. Una lapide ricorda il luogo della sepoltura.\nPanigarola scrisse opere di teologia, compend\u00ee, commenti, lezioni e varie raccolte di prediche (\"Homeliae pro Dominicis\", Venezia 1600; \"Cento ragionamenti sopra la passione di N\".\"S\"., Venezia 1585; \"Discorsi sui Vangeli della Quaresima\", Roma 1596; ecc.). Lasci\u00f2 anche un manuale, \"Il predicatore ossia parafrasi e commento intorno al libro dell'eloquenza di Demetrio Falereo\", che ebbe autorit\u00e0 e fortuna. Fu senza dubbio oratore insigne, accostabile a Paolo Segneri per la cura dell'elaborazione artistica delle sue prediche e per il vigore del ragionamento; ma gli nocquero gli schemi retorici che troppo amava, e l'indulgere alle fiorettature formali preludenti al secentismo.\nOpere.\nMelchiorri (Annales Min. cont. XXIII ad a. 1594, n. 76-81) fornisce l'elenco pi\u00f9 completo delle opere di Panigarola. Le pi\u00f9 importanti sono:\nScrisse anche commentari a vari libri biblici (Salmi, Geremia etc.) e molte raccolte di sermoni, pubblicati in italiano e in latino (\"Cento ragionamenti sopra la passione di N\".\"S\"., Venezia 1585; \"Discorsi sui Vangeli della Quaresima\", Roma 1596; \"Homiliae pro Dominicis\", Venezia 1600; ecc.). I suoi sermoni furono tradotti anche in francese.\nGenealogia episcopale.\nLa genealogia episcopale \u00e8:"}
{"id": "1608458", "revid": "466539", "url": "https://it.wikipedia.org/wiki?curid=1608458", "title": "Henri Christophe", "text": " Generale dell'esercito, si proclam\u00f2 re di Haiti il 26 marzo 1811 col nome di Enrico I di Haiti.\nBiografia.\nNato Christopher Henry a Grenada o a Saint Kitts, fu condotto a Santo Domingo in schiavit\u00f9. Lavor\u00f2 nel ristorante di un albergo, per riottenere poi la libert\u00e0. Nel 1779 potrebbe aver servito come tamburino nelle forze francesi nella guerra d'indipendenza americana, nel corpo degli \"Chasseurs-Volontaires de Saint-Dominigue\", un reggimento composto da uomini di colore.\nChristophe si distinse nella rivoluzione haitiana del 1791, giungendo sino al grado di generale nel 1802. Nel 1806 venne a conoscenza di un piano per uccidere Jean Jacques Dessalines, primo sovrano haitiano col nome di Jacques I; vedendo in ci\u00f2 un'opportunit\u00e0 di raggiungere il potere, non avvis\u00f2 Dessalines. Il piano fu messo in atto da Alexandre Sabes P\u00e9tion, anch'egli ansioso di raggiungere il potere.\nNel 1807 Christophe fu eletto capo dello \"Stato di Haiti\" (\"Pr\u00e9sident et g\u00e9n\u00e9ralissime des forces de terre et de mer de l'\u00c9tat d'Ha\u00efti)\", mentre P\u00e9tion proclam\u00f2 l'indipendenza della repubblica di Haiti nel sud, di cui divenne presidente. Nel 1811 Cristophe dichiar\u00f2 la nascita del regno di Haiti, e se ne proclam\u00f2 sovrano. Un editto del 1\u00ba aprile 1811 gli confer\u00ec il titolo col nome di\nIl suo unico figlio vivente, Jacques-Victor Henry, divenne suo erede col titolo di principe reale di Haiti.\nChristophe costru\u00ec per s\u00e9 sei castelli, otto palazzi e la massiccia Citadelle Laferri\u00e8re, un capolavoro di ingegneria militare dell'epoca.\nNobilt\u00e0 ed araldica.\nUno dei suoi primi atti in qualit\u00e0 di sovrano fu l'istituzione della Paria haitiana, con la creazione di 4 principi, 7 duchi, 22 conti, 40 baroni e 14 cavalieri. Fond\u00f2 anche un collegio armoriale, per la codifica degli stemmi per la nobilt\u00e0 da poco creata.\nFine del regno.\nNonostante gli sforzi per promuovere l'educazione e stabilire un sistema legale, il cosiddetto \"Codice Henri\", Henri fu un monarca autocratico ed impopolare, il cui regno era in costante conflitto con il sud repubblicano. L'opinione pubblica divenne sempre pi\u00f9 insofferente a quelle che percepiva come politiche feudali, seppure intese a sviluppare la nazione. Malato ed infermo, sebbene solo cinquantatreenne, Henri si suicid\u00f2 piuttosto che affrontare un colpo di Stato; il figlio adolescente non ebbe il tempo di prendere il potere perch\u00e9 il Paese era gi\u00e0 in rivolta, fu ucciso dagli insorti nel palazzo di Sans Souci dieci giorni dopo la morte del padre; la moglie e le figlie andarono in esilio in Italia. Cristophe fu sepolto alla Citadelle Laferri\u00e8re.\nRiferimenti nella cultura di massa.\nAim\u00e9 C\u00e9saire ne fece il protagonista di un lavoro teatrale, \"La Trag\u00e9die du roi Christophe\", nel 1963. \u00c8 anche ritratto nella novella \"El Reino de Este Mundo\" (\"Il regno di questo mondo\") di Alejo Carpentier, del 1949."}
{"id": "1608463", "revid": "180559", "url": "https://it.wikipedia.org/wiki?curid=1608463", "title": "Maschio dell'Ariano", "text": "Il Maschio dell'Ariano o Maschio d'Ariano (talvolta indicato anche come Maschio di Lariano) \u00e8 un'altura di 891 metri s.l.m. facente parte del Monte Artemisio nel cerchio esterno dei Colli Albani, antico cratere del Vulcano Laziale, la cui cima si trova tra i comuni di Rocca di Papa e Lariano.\nStoria.\n degli antichi Romani, una localit\u00e0 molto importante per il controllo del territorio latino e di quello degli Equi e dei Volsci. Sul monte esisteva un antico castello di epoca repubblicana la cui edificazione \u00e8 attribuita alla \"gens\" romana \"Aria\" (o \"Arria\"). Il castello \"Arianus\" avrebbe dato il nome anche alla vicina localit\u00e0 di Lariano; tuttavia in un documento del 1064 il castello \u00e8 citato come \"Algidus\", mentre il toponimo \"Lariano\" \u00e8 attestato soltanto a partire dal 1171. Il castello fu comunque distrutto e incendiato nel 1436.\nUn'ipotesi alternativa attribuisce il nome del monte, e quindi il nome della localit\u00e0 di Lariano, a una \"ara Jani\", (letteralmente \"altare di Giano\") un antico tempio costruito dai Romani in onore di Giano, bench\u00e9 di tale tempio non vi sia alcuna traccia archeologica o documentale."}
{"id": "1608464", "revid": "647919", "url": "https://it.wikipedia.org/wiki?curid=1608464", "title": "VfB L\u00fcbeck", "text": ""}
{"id": "1608465", "revid": "92723", "url": "https://it.wikipedia.org/wiki?curid=1608465", "title": "Diocesi di Monterey in California", "text": ""}
{"id": "1608466", "revid": "125692290", "url": "https://it.wikipedia.org/wiki?curid=1608466", "title": "Rotten Tomatoes", "text": "Rotten Tomatoes \u00e8 un sito web che si occupa di raccogliere recensioni, informazioni e notizie sul mondo del cinema e delle serie TV.\nOrigine del nome.\nIl nome Rotten Tomatoes (trad. \"pomodori marci\") deriva dal vecchio clich\u00e9 di lanciare pomodori agli attori dopo una brutta esibizione. Il sito \u00e8 attivo dal 12 agosto 1998.\nVotazioni.\nIl sito si compone di tre votazioni: quella dei critici, quella dei critici top e quella del pubblico. Le votazioni complessive finali di ciascuna delle tre categorie sono espresse in percentuale di votazioni favorevoli.\nPer le votazioni dei critici e dei critici top sono indicati quanti di essi hanno dato una recensione positiva (fresh), quanti hanno dato invece una recensione negativa (rotten), il numero di recensioni totali e la votazione media in decimi.\nPer le votazioni del pubblico sono indicati il numero totale dei votanti e la votazione media, compresa in una scala da 1 a 5.\nPer ottenere un giudizio complessivo positivo (espresso in percentuale) un film deve ricevere una valutazione positiva da parte di pi\u00f9 della met\u00e0 dei critici e degli spettatori che lo hanno visto (almeno 60%). Le votazioni dei critici e del pubblico sono indipendenti: un film pu\u00f2 ottenere un giudizio negativo da parte dei critici ma essere comunque di gradimento per il pubblico o viceversa.\nGolden Tomato Awards.\nDal 1999 il sito premia i film e le serie televisive meglio recensite dell'anno, basandosi solamente sulle recensioni professionali e sul voto dei critici."}
{"id": "1608467", "revid": "599013", "url": "https://it.wikipedia.org/wiki?curid=1608467", "title": "BMW M30", "text": "Con la sigla M30 si intende una famiglia di motori composta di varie versioni e prodotta dal 1968 al 1994 dalla Casa automobilistica tedesca BMW.&lt;br&gt;\nLe cilindrate spaziano di 2.5 ai 3.5 litri.\nStoria.\nQuesto motore \u00e8 stato progettato e realizzato quando alla BMW si pens\u00f2 ad una nuova serie di vetture di fascia alta da inserire come top di gamma, al di sopra dei modelli della Neue Klasse.&lt;br&gt;\nPartendo dai motori a 4 cilindri della famiglia M10, utilizzati proprio sulla \"Neue Klasse\", ne vennero aggiunti altri 2 cilindri in fila ai primi 4, dando luogo ad un 6 cilindri in linea. Ovviamente anche l'albero a gomiti dovette essere sostituito con uno pi\u00f9 lungo. In seguito i cilindri vennero rialesati e ne venne aumentata anche la corsa.&lt;br&gt;\nDa tale operazione si ottennero due unit\u00e0 motrici, da 2.5 e da 2.8 litri, che esordirono nel 1968 sulle BMW 2500 e 2800 e sulle BMW 2.8 CS.&lt;br&gt;\nA partire dal 1977, tale famiglia di motori divenne informalmente nota come \"Big Six\", per distinguerla dall'altra, pi\u00f9 piccola famiglia di motori a 6 cilindri, denominata M20, che esord\u00ec proprio nel 1977 e venne riservata ad alcuni modelli delle Serie 3 e Serie 5.&lt;br&gt;\nLa famiglia \"M30\" \u00e8 stata in assoluto la famiglia di motori pi\u00f9 longeva tra quelle utilizzate dalla Casa bavarese, poich\u00e9 le ultime evoluzioni furono montate nel 1994 sotto il cofano della BMW 730i E32.\nCaratteristiche.\nDerivando dai motori della famiglia \"M10\", i propulsori \"M30\" ne ereditano le caratteristiche salienti, e cio\u00e8:\nAll'atto pratico, poi, questi motori sono divenuti famosi per essere praticamente indistruttibili, poich\u00e9 sono in grado di percorrere anche diverse centinaia di migliaia di km senza grossi problemi.&lt;br&gt;\nLa famiglia di motori \"M30\" \u00e8 stata sostituita nel 1992 dalla famiglia M60.\nEvoluzioni e versioni.\nLa famiglia dei motori M30 esord\u00ec in due varianti, ma rapidamente si evolse in pi\u00f9 versioni, alcune delle quali utilizzate con successo anche in campo agonistico.\nM30B25 (2.5 litri).\n\u00c8 una delle due unit\u00e0 che esordirono nel 1968, precisamente sulla \"BMW 2500\", in seguito ribattezzata \"BMW 2.5\". Le sue misure di alesaggio e corsa sono di 86x71.6 mm, per una cilindrata complessiva di 2494 cm\u00b3.&lt;br&gt;\nL'alimentazione \u00e8 affidata a due carburatori doppio corpo oppure, nella serie 5 E28, dal sistema di iniezione meccanica Bosch L-jetronic.&lt;br&gt;\nLa potenza massima \u00e8 di 150 CV a 6000 giri/min, mentre la coppia massima \u00e8 di 215 N m a 3700 giri/min.&lt;br&gt;\nOltre che sulla \"2500\", tale motore ha trovato applicazione anche sulle BMW 525 e sulle \"BMW 2.5 CS\"(quest'ultima non importata in Italia), sulle 725i E23 per il mercato del Benelux e sulle 525i e28. In questo modo, tale motore \u00e8 stato prodotto per ben diciannove anni, dal debutto della famiglia \"M30\" al 1987, anno in cui la Serie 5 E28 \u00e8 stata tolta di produzione.\nVersioni da 2.8 litri.\nM30B28V.\nQuesto motore ha debuttato nel 1968 assieme al \"M30B25\", dal quale deriva direttamente e rispetto al quale \u00e8 stata maggiorata la corsa, arrivando ad un dimensionamento di 86x80 mm. La cilindrata complessiva pass\u00f2 cos\u00ec a 2788 cc. Proposto per oltre 10 anni su vari modelli della gamma, questo motore era alimentato mediante due carburatori doppio corpo, erogando cos\u00ec una potenza massima compresa tra i 165 ed i 170 CV a 6000 giri/min ed una coppia massima di 238 N m a 3700 giri/min. Questo motore ha trovato applicazione sui modelli:\nM30B28.\nQuesto motore venne introdotto nel 1977 sulla \"528i E12\" ed era la variante ad iniezione elettronica L-Jetronic del precedente. Erogava una potenza massima di 177 CV a 6000 giri/min, con una coppia massima di 240 N m a 3700 giri/min.&lt;br&gt;\nQuesto motore \u00e8 stato proposto solo per un anno, per essere poi rimpiazzato.\nM30B28LE.\nQuesto motore \u00e8 un'evoluzione del precedente: il sistema ad iniezione elettronica L-Jetronic fu sostituito da una nuova centralina LE-Jetronic, in grado di garantire una potenza leggermente pi\u00f9 alta, che raggiunse i 184 CV a 5800 giri/min, mentre il picco di coppia motrice rimase invariata, ma venne raggiunta a 4200 giri/min.&lt;br&gt;\nTale motore fu introdotto nel 1979 e venne proposto fino al 1988 sui seguenti modelli:\nVersioni da 3 litri.\nM30B30V.\nQuesto motore ha debuttato nel 1971 sulla berlina \"3.0 S\": si tratta di una versione rialesata del 2.8 a carburatore. L'alesaggio di ogni cilindro venne portato infatti da 86 ad 89 mm, con conseguente aumento della cilindrata a 2985 cc. L'alimentazione era a due carburatori doppio corpo Zenith 35/40. La potenza massima era di 180 CV a 6000 giri/min, con un picco di coppia motrice pari a 260 N m a 3700 giri/min.&lt;br&gt;\nTale motore fu proposto fino al 1979 sui seguenti modelli:\nM30B30.\nNoto anche come M49, questo motore ha debuttato, come il precedente, nel 1971. Anch'esso ha trovato inizialmente posto sulla berlina \"3.0 Si\" e sulla coup\u00e9 \"3.0 CSi\". Ferma restando la struttura generale e le dimensioni del motore, la sola differenza sta nel sistema di alimentazione, non pi\u00f9 a carburatori, ma ad iniezione meccanica D-Jetronic. Grazie a ci\u00f2, la potenza massima crebbe fino a 200 CV a 6000 giri/min, mentre la coppia massima sal\u00ec a 272 N m a 4300 giri/min.&lt;br&gt;\nTale motore \u00e8 stato proposto fino al 1977 solo sui due modelli menzionati, in particolare sulla berlina \"3.0 Si\" fino al settembre 1974, quando verr\u00e0 sostituito dall'unit\u00e0 \"M30B30LU\".\nDal 1986, per\u00f2, fu introdotta una nuova unit\u00e0 motrice, sempre da 3 litri, che portava la stessa sigla. Anche in questo caso, la struttura ed il dimensionamento del propulsore erano identici all'omonima versione di qualche anno prima, ma cambiava l'alimentazione, stavolta ad iniezione elettronica, con centralina \"Bosch DME\". La potenza massima raggiungeva i 188 CV a 5800 giri/min, mentre la coppia motrice arrivava a 260 N m a 4000 giri/min. Questo motore sopravvisse fino al 1994 e fu quindi l'ultimo esponente in ordine cronologico della famiglia di motori \"M30\". Venne utilizzato su due modelli:\nM30B30LU.\nQuesta \u00e8 una versione aggiornata dell'unit\u00e0 \"M30B30\" prodotta negli anni settanta, da cui si differenziava per la centralina \"L-Jetronic\" al posto della \"D-Jetronic\". La sua potenza massima era lievemente inferiore a quella sviluppata dall'unit\u00e0 \"M30B30\", con un picco di 195 CV a 5800 giri/min ed un valore di coppia massima di 267 N m a 4300 giri/min. Tale versione fu montata a partire dal settembre 1974 unicamente sulla \"3.0 Si E3\", mentre sulla \"3.0 CSi\" continu\u00f2 ad essere montato il normale \"M30B30\". Questo motore venne pensionato nel 1977.\nAltri motori da 3 litri.\nNella storia dei motori M30 vi fu un'altra versione, utilizzata sulle prime \"BMW 3.0 CSL\". Tale motore \u00e8 derivato direttamente dal 3 litri ad iniezione normalmente impiegato sulle \"3.0 Si\" e \"CSi\", ossia l'unit\u00e0 \"M30B30\". A partire da tale base, l'alesaggio viene incrementato in maniera minima, quel tanto che basta a far passare le misure di alesaggio e corsa da 89x80 ad 89.25x80 mm. La cilindrata ottenuta \u00e8 di 3003 cc. I valori massimi di potenza e coppia sono di 200 CV a 5500 giri/min e di 277 N m a 4300 giri/min. Questo motore venne utilizzato tra il 1972 ed il 1973, per essere poi sostituito da una nuova unit\u00e0 di cilindrata maggiore.\nVersioni da 3.2 litri.\nM30B32LE.\nQuesto motore ha esordito nel 1976 e deriva dal 3 litri ad iniezione siglato \"M30B30\". Rispetto a quest'ultimo venne allungata la corsa, che pass\u00f2 da 80 ad 86 mm, con conseguente aumento della cilindrata, che raggiunse i 3210 cm\u00b3. L'alesaggio rimase invece invariato. Anche la centralina elettronica venne sostituita: al posto dell'originale \"D-Jetronic\" venne montata una \"L-Jetronic\". La potenza massima era di 197 CV a 5500 giri/min, mentre la coppia massima era di 285 N m a 4300 giri/min. Nel 1979 la centralina venne nuovamente cambiata: al posto della \"L-Jetronic\" fu montata una nuova \"Motronic\". IL nuovo motore fu indicato con la sigla \"M30B32\". Le prestazioni rimasero comunque inalterate. Tale motore fu utilizzato fino al 1984. Nel complesso, i motori \"M30B32LE\" ed \"M30B30\" furono utilizzati su:\nM30B32LAE.\nTale motore, detto anche M102 Turbo venne utilizzato esclusivamente su un modello BMW, ossia la \"745i\" E23, in particolare nella produzione compresa tra il 1980 ed il 1982.&lt;br&gt;\nQuesto motore, come suggerisce una delle sue denominazioni, \u00e8 basato sull'unit\u00e0 \"M30B32\", dalla quale si differenzia per la centralina \"LE-Jetronic\", ma soprattutto per la presenza di un turbocompressore che ne fa lievitare la potenza massima a 252 CV a 5200 giri/min, mentre il picco di coppia \u00e8 di 380 N m a 2600 giri/min.\nAltre versioni da 3.2 litri.\nUn'altra versione da 3.2 litri fu quella impiegata dalla \"3.0 CSLi\" tra il 1975 ed il 1976. Per realizzare questo motore, si scelse come base il 3 litri utilizzato sulle precedenti CSL, del quale venne allungata la corsa, che pass\u00f2 cos\u00ec da 80 ad 84 mm. La cilindrata sal\u00ec quindi a 3153 cc. I valori di potenza e coppia massima salirono invece di poco, rispettivamente 206 CV a 5600 giri/min e 292 N m a 4200 giri/min.\nVersioni da 3.3 litri.\nM30B33V.\nQuesto motore debutt\u00f2 alla fine del 1973, quando fu presentata la \"3.3 L\", la cui commercializzazione avvenne per\u00f2 solo nel gennaio del 1974. Tale unit\u00e0 motrice derivava dal 3 litri \"M30B30V\", a partire dal quale la corsa venne aumentata, passando da 80 ad 88.4 mm. La cilindrata pass\u00f2 quindi a 3295 cc. L'alimentazione era a due carburatori doppio corpo Zenith 35/40. La potenza massima era di 190 CV a 5500 giri/min, mentre la coppia massima raggiungeva i 300 N mN m a 3500 giri/min.&lt;br&gt;\nQuesto motore fu utilizzato fino a giugno 1975 unicamente sul modello citato.\nM30B33LE.\n\u00c8 la versione ad iniezione elettronica del precedente, dal quale si differenzia appunto per la presenza di una centralina elettronica \"L-Jetronic\", grazie alla quale i valori di potenza e coppia massima passarono rispettivamente a 197 CV a 5500 giri/min ed a 295 N m a 3500 giri/min. Questo motore venne utilizzato fino al 1976 sulla \"3.3 Li\": a partire da quella data e fino all'anno successivo, la berlina tedesca avrebbe montato il motore \"M30B32LE\".\nVersioni da 3.4 litri.\nQuesto motore venne realizzato partendo dall'unit\u00e0 da 3.2 litri siglata \"M30B32LE\". Di tale unit\u00e0 venne mantenuta la corsa a 86 mm, ma ne venne aumentato l'alesaggio da 89 a 92 mm, con conseguente aumento della cilindrata complessiva a 3430 cc.\nM30B34M.\nIn questa prima versione venne installata una centralina \"Motronic\". Tale versione andava a sostituire il 3.5 da 218 CV descritto pi\u00f9 avanti, e che montava una centralina \"L-Jetronic\". La potenza massima restava invariata a 218 CV a 5500 giri/min, con una coppia massima di 320 N m a 4000 giri/min. Questo motore fu impiegato su:\nM30B34.\nQuesta sigla indica la versione di base, che erogava 192 CV a 5400 giri/min, i quali scendevano a 185 nel caso di montaggio del catalizzatore. Questo motore ha trovato applicazione sotto il cofano della \"BMW 535i E28\" (1984-87). La versione catalizzata \u00e8 stata montata anche sulla \"635 CSi Kat\" (1985-87).\nM30B34MAE.\nQuesto motore, noto anche come M106, \u00e8 in pratica la versione sovralimentata del motore \"M30B34M\": utilizza infatti un turbocompressore Garrett, che ne fa lievitare la potenza massima da 218 a 252 CV, mentre il picco di coppia si port\u00f2 a 380 N m a 2200 giri/min. Questo motore venne impiegato solo nelle \"745i E23\" prodotte dal settembre 1982 in poi.\nM30B35Kat.\nNonostante le ultime due cifre numeriche nella denominazione facciano pensare ad un'unit\u00e0 da 3.5 litri, si tratta di fatto dello stesso propulsore noto come \"M30B34M\": l'unica differenza sta nella presenza del catalizzatore, che ne limita la potenza a 211 CV a 5700 giri/min. Anche la coppia massima scende leggermente e si porta da 310 a 305 N m a 4000 giri/min. &lt;br&gt;\nVenne utilizzato su tre modelli:\nVersioni da 3.5 litri.\nMotore M88.\nQuesto motore \u00e8 quello impiegato sulla sportivissima BMW M1, \u00e8 strettamente imparentato alla famiglia \"M30\", essendo derivato dal 3 litri ad iniezione utilizzato sulla \"3.0 CSi\", ma nasce da un progetto a parte. Da questo motore derivano anche altre unit\u00e0 motrici anch'esse ricollegabili alla famiglia \"M30\". Altre evoluzioni ancora furono impiegate su modelli di punta come la \"M635 CSi\" e le M5 E28 ed E34.\nM30B35LE.\nQuesto motore nasce dall'esperienza acquisita con il progetto \"M88\" che diede origine al propulsore montato sulla \"M1\". \u00c8 imparentato strettamente con la famiglia \"M30\", come peraltro anche lo stesso \"M88\". Se dalla normale famiglia \"M30\" riprende la testata a due valvole per cilindro, dal motore dell'M1 riprende invece la cilindrata. In pratica \u00e8 quasi come trovarsi di fronte ad un motore della M1, ma con distribuzione a due valvole per cilindro anzich\u00e9 quattro. La centralina elettronica utilizzata era una Bosch L-Jetronic.&lt;br&gt;\nLa potenza massima era di 218 CV a 5200 giri/min, mentre la coppia massima era di 310 N m a 4000 giri/min. Venne utilizzato sulla \"635 CSi E24\" (1978-82) e sulle \"735i E23\" prodotte fino al settembre 1982."}
{"id": "1608468", "revid": "729019", "url": "https://it.wikipedia.org/wiki?curid=1608468", "title": "Isole Ildefonso", "text": "Le isole Ildefonso (in spagnolo \"Islas Ildefonso\") sono un piccolo arcipelago appartenente al Cile, fanno parte del comune di Cabo de Hornos nella Regione di Magellano e dell'Antartide Cilena. Le isole sono situate 96\u00a0km a ovest dell'isola di Hermite che appartiene all'arcipelago della Terra del Fuoco e 93\u00a0km a nord-nordovest delle isole Diego Ram\u00edrez.\nL'arcipelago \u00e8 costituito da 9 scogli suddivisi in due gruppi che si estendono per circa 6\u00a0km da nord-ovest a sud-est. La superficie complessiva \u00e8 di 0,2\u00a0km\u00b2 di cui oltre la met\u00e0 sono costituiti dallo scoglio meridionale lungo 970\u00a0m e largo da 80 a 200\u00a0m.\nIl territorio delle isole \u00e8 roccioso e scosceso e ricoperto di erba della Pampa.\nGli unici abitanti delle isole sono delle colonie di pinguini delle specie pinguino saltarocce e pinguini di Magellano. Vi si trova anche una grande colonia di albatri dai sopraccigli neri e alcuni albatri testagrigia. Fra le specie nidificanti vi sono anche i cormorani imperiali."}
{"id": "1608478", "revid": "767487", "url": "https://it.wikipedia.org/wiki?curid=1608478", "title": "Rod Smallwood", "text": "Nel 1976 ha fondato, assieme al suo partner d'affari Andy Taylor, conosciuto quando entrambi erano studenti al Trinity College di Cambridge, l'allora Smallwood-Taylor Enterprises, oggi Sanctuary Group, la pi\u00f9 grande compagnia manageriale al mondo nel campo della musica. La compagnia venne rinominata dopo l'uscita dell'omonima canzone dei Maiden.\nPrima di diventare il manager degli Iron Maiden, Smallwood aveva seguito Steve Harley &amp; Cockney Rebel.\nIl brano \"Sheriff of Huddersfield\", inserito come lato B del singolo \"Wasted Years\" (1986), \u00e8 stata scritta come scherzoso riferimento al loro manager. Questa canzone demenziale compara Smallwood allo sceriffo di Nottingham, a causa del suo noto attaccamento al denaro, e fa riferimento alle sue frequenti lamentele riguardo ad un viaggio a Los Angeles, avvenuto poco prima dell'incisione della canzone. Smallwood venne a conoscenza della canzone soltanto dopo l'uscita del singolo."}
{"id": "1608482", "revid": "26891", "url": "https://it.wikipedia.org/wiki?curid=1608482", "title": "Federico Francesco IV", "text": ""}
{"id": "1608483", "revid": "729019", "url": "https://it.wikipedia.org/wiki?curid=1608483", "title": "Tour della Nazionale di rugby a 15 del Sudafrica 1932", "text": "Nel 1932 la federazione sudafricana di rugby union (SARB) invia la selezione \"Junior\" in Argentina, favorendo un rapporto duratura tra le due federazioni.\nRisultati.\nIl tour venne chiuso da una partita tra due squadre miste di giocatori sudafricani ed argentini, disputata il 4 luglio."}
{"id": "1608484", "revid": "33689", "url": "https://it.wikipedia.org/wiki?curid=1608484", "title": "Grand Theft Wiki", "text": ""}
{"id": "1608486", "revid": "599013", "url": "https://it.wikipedia.org/wiki?curid=1608486", "title": "Milivoje Vitaki\u0107", "text": "Carriera.\nDebutta da professionista nel 1995 nella squadra della sua citt\u00e0, il Borac \u010ca\u010dak, dove milita per due stagioni prima di venire ingaggiato dal \u010cukari\u010dki Stankom di Belgrado.\nAll'inizio della stagione 1998-1999 passa alla , dove vince due campionati della RF di Jugoslavia, un campionato di Serbia e Montenegro, tre Coppe di Jugoslavia, e una Coppa di Serbia e Montenegro.\nNell'estate del 2004 si trasferisce in Francia, al Lilla, prima di rimanere, nel 2007, senza squadra, venendo infine ingaggiato dal Grenoble."}
{"id": "1608488", "revid": "287204", "url": "https://it.wikipedia.org/wiki?curid=1608488", "title": "Milivoje Vitakic", "text": ""}
{"id": "1608489", "revid": "729019", "url": "https://it.wikipedia.org/wiki?curid=1608489", "title": "Karl Rahm", "text": " Fu l'ultimo dei comandanti del campo di concentramento di Theresienstadt, situato ai confini tra l'attuale Repubblica Ceca e la Germania orientale.\nTale campo \u00e8 famoso per essere stato utilizzato dai tedeschi come campo dimostrativo durante le prime deportazioni di prigionieri. Ad esso infatti venivano indirizzate le delegazioni e la Croce Rossa internazionali, per la verifica del rispetto delle convenzioni internazionali sul trattamento ai detenuti. Per tale motivo esso risultava organizzato in maniera totalmente diversa da tutti gli altri lager, con spazi puliti ed adeguati, negozi, un ottimo trattamento alimentare, orchestre musicali ed asili per i bambini.\nLa finzione cess\u00f2 con l'intensificarsi della guerra sul fronte orientale e Theresienstadt divenne un lager come tutti gli altri, con decine di migliaia di morti a causa di esecuzioni sommarie, camere a gas e l'intenzionale diffusione al suo interno di malattie infettive come il tifo.\nIl comandante Rahm, famoso per la sua crudelt\u00e0 fu catturato dai soldati russi nella primavera del 1945, durante la liberazione del campo ed impiccato dopo un sommario processo."}
{"id": "1608497", "revid": "36426", "url": "https://it.wikipedia.org/wiki?curid=1608497", "title": "Obelisco di Piazza Navona", "text": ""}
{"id": "1608500", "revid": "124030380", "url": "https://it.wikipedia.org/wiki?curid=1608500", "title": "America\u00b3", "text": "America\u00b3 (pronunciato in lingua inglese \u00ab\"america-cubed\"\u00bb) \u00e8 un'imbarcazione e della compagnia che prese parte alle regate per l'America's Cup 1992 e America's Cup 1995. Il programma era gestito dal presidente Bill Koch e dallo skipper Buddy Melges nel 1992.\nDopo aver vinto la Citizen Cup del 1992, America\u00b3 ha sconfitto nella finale dell'America's cup l'italiana Il Moro di Venezia.\nNel 1995, Bill Koch rinnov\u00f2 il programma per creare il primo team tutto femminile dell'America's Cup. L'imbarcazione femminile di America\u00b3 fu chiamata \"Mighty Maria\" e prese parte alla Citizen Cup del 1995, la serie di regate nazionali statunitensi per la selezione del defender della America's Cup 1995. \"Mighty Maria\" perse la finale della Citizen Cup contro Stars and Stripes di Dennis Conner, che successivamente scelse l'imbarcazione di Young America per la difesa della coppa del 1995 contro Team New Zealand (poi persa per 5-0).\nAttualmente (2021) si trova al Nauticus Marina a Osterville. Da Google Maps \u00e8 visibile."}
{"id": "1608502", "revid": "36426", "url": "https://it.wikipedia.org/wiki?curid=1608502", "title": "Obelisco agonale", "text": ""}
{"id": "1608503", "revid": "298229", "url": "https://it.wikipedia.org/wiki?curid=1608503", "title": "Valerie Brisco-Hooks", "text": "Biografia.\nValerie Brisco-Hooks si avvicina all'atletica per onorare la memoria del fratello maggiore Robert, tragicamente ucciso da un proiettile vagante durante una seduta d'allenamento su una pista di atletica a Los Angeles. I primi anni nel mondo dell'atletica non sono particolarmente ricchi di risultati, se si esclude la medaglia d'oro conquistata nella staffetta 4\u00d7100 metri ai Giochi panamericani del 1979. Nel 1981 sposa il giocatore di football americano della NFL Alvin Hooks e l'anno successivo d\u00e0 alla luce il loro primo figlio, Alvin jr. Dopo la maternit\u00e0 vive il suo momento migliore dal punto di vista sportivo.\nNel 1984 ottiene due vittorie nei 200 e nei 400\u00a0m nel corso dei \"trials\" statunitensi, validi come qualificazione per le Olimpiadi. Ai Giochi olimpici di Los Angeles partecipa e vince le tre specialit\u00e0 a cui prende parte: 200, 400 e staffetta 4\u00d7400 metri, stabilendo tre record olimpici nonch\u00e9 due record statunitensi. Nei 200 m precede in 21\"81 la connazionale Florence Griffith-Joyner e la giamaicana Merlene Ottey, mentre nei 400 vince in 48\"83 davanti a Chandra Cheeseborough ed alla britannica Kathy Smallwood-Cook. La prova di staffetta vede la vittoria della squadra statunitense (formata da Lillie Leatherwood, Sherri Howard, la stessa Brisco-Hooks e Chandra Cheeseborough), davanti a Canada e Germania Ovest. Con la doppietta 200-400 realizzata a Los Angeles diventa cos\u00ec la prima atleta (sia tra gli uomini che tra le donne) a vincere entrambe le specialit\u00e0 nel corso delle stesse Olimpiadi.\nNegli anni seguenti non torna pi\u00f9 sui livelli dei Giochi di Los Angeles, ma conquista comunque un bronzo ai Mondiali del 1987 a Roma ed un argento alle Olimpiadi del 1988 a Seul, in entrambe le occasioni nella prova di staffetta 4x400\u00a0m. Si ritira dall'atletica leggera nel 1991.\nIl suo record di 48\"83 stabilito sui 400 metri a Los Angeles \u00e8 rimasto primato nazionale e continentale della distanza per ben 22 anni, fino al 16 settembre 2006 quando con il tempo di 48\"70 \u00e8 stato migliorato da Sanya Richards.\nValerie Brisco-Hooks ha anche partecipato ad una puntata della popolare serie televisiva \"I Robinson\", intitolata \"Off to the Races\", andata in onda l'8 maggio 1986 sulla NBC. Durante l'episodio la Brisco-Hooks sconfigge Cliff (interpretato da Bill Cosby) in una gara di corsa."}
{"id": "1608505", "revid": "1526204", "url": "https://it.wikipedia.org/wiki?curid=1608505", "title": "EcoRV", "text": "\"Eco\"RV (pronuncia: \"eco R cinque\") \u00e8 una endonucleasi di secondo tipo isolata da specifiche linee di \"Escherichia coli\". Spesso l'enzima viene anche definito Eco32I.\nIn biologia molecolare, EcoRV \u00e8 un enzima di restrizione comunemente utilizzato, in grado di produrre tagli orizzontali ed estremit\u00e0 non coesive. Esso riconosce la sequenza palindromica 5'-GAT|ATC-3', operando un taglio presso la linea orizzontale. La sequenza complementare \u00e8 dunque 3'-CTA|TAG-5'.\nStruttura.\nLa struttura di EcoRV \u00e8 stata definita attraverso cristallografia a raggi X, ad ottenerne la conformazione in associazione alla sequenza bersaglio.\nL'interno dell'enzima (\"core\") consiste di un foglietto \u03b2 composto da cinque filamenti fiancheggiato da \u03b1 eliche. Questo \"core\" \u00e8 conservato in tutte le endonucleasi di secondo tipo. Esso presenta anche un sottodominio NTD di dimerizzazione, formato da una breve \u03b1 elica, un foglietto a due filamenti antiparalleli ed una lunga \u03b1 elica. Questo sottodominio \u00e8 presente solo in EcoRV e PvuII.\nMeccanismo di azione.\nCome EcoRI, anche EcoRV forma un omodimero in soluzione prima di legare e tagliare la sua sequenza specifica di DNA. Dapprima l'enzima si lega debolmente ad un sito non specifico di DNA, quindi si sposta casualmente lungo il DNA alla ricerca del sito, che riconosce con estrema specificit\u00e0.\nIl legame di questo enzima induce un cambiamento conformazionale nel DNA, inducendone un piegamento di circa 50\u00b0. L'effetto di tale piegamento \u00e8 una maggiore accessibilit\u00e0 del solco minore ed una compressione di quello maggiore, con conseguenze sul legame fosfodiestere, che viene avvicinato al sito attivo dell'enzima e tagliato. Il taglio dunque non richiede la presenza di ATP. EcoRV \u00e8 l'unico enzima di restrizione noto per generare un cambiamento conformazionale nel DNA di questa entit\u00e0.\nUtilizzi.\nEcoRV \u00e8 spesso utilizzato, in soluzione in albumina di siero bovino, per operare un subclonaggio, inserendo cio\u00e8 un frammento genico d'interesse all'interno di un vettore come un plasmide."}
{"id": "1608509", "revid": "1543377", "url": "https://it.wikipedia.org/wiki?curid=1608509", "title": "LinkOptimizer", "text": "LinkOptimizer \u00e8 il nome dato a una complessa e nel tempo mutevole infezione che colpiva i computer con installati sistemi operativi di marca Microsoft e che si diffuse in Italia a partire dalla primavera del 2006. Il nome deriva dal nome di un file di una delle primissime varianti dell'infezione. Fu una delle prime infezioni su larga scala a fare uso di tecnologia rootkit per celare la propria presenza nel sistema operativo e renderne quindi pi\u00f9 difficile il relativo processo di rimozione. L'infezione perdur\u00f2 per oltre un anno, durante il quale cambi\u00f2 radicalmente metodi di infezione, server di distribuzione dei malware, e venne inoltre col passare del tempo aggiornata al fine di impedire al fruitore del pc infetto di accedere a siti internet e servizi contenenti informazioni utili alla rimozione del LinkOptimizer.\nAlquanto singolare \u00e8 il fatto che le pagine \"civetta\", cio\u00e8 le pagine contenenti il codice necessario a dare inizio al processo di infezione, erano programmate per sfruttare pi\u00f9 debolezze del sistema operativo, e avevano al suo interno parametri per assicurarsi che l'infezione colpisse solo pc con indirizzo IP proveniente dall'Italia, unico paese realmente colpito da questa vera e propria epidemia.\nIl LinkOptimizer \u00e8 altrettanto noto col nome di Gromozon, derivante dal primo server di distribuzione del malware, www.gromozon.com, oramai inattivo."}
{"id": "1608519", "revid": "768068", "url": "https://it.wikipedia.org/wiki?curid=1608519", "title": "Dulciana", "text": "La dulciana (detta anche dolciana o dulzaina) \u00e8 uno strumento a fiato del rinascimento ad ancia doppia. Lo stesso \u00e8 noto come \"curtal\" in inglese, \"Dulzian\" in tedesco, \"baj\u00f3n\" in spagnolo, \"dou\u00e7aine\" in francese e \"dulciaan\" in olandese. Non va confusa con la dolzaina, che \u00e8 una forma di bombarda o ciaramella.\nEsso \u00e8 l'antenato del moderno fagotto, ed ha avuto il suo periodo d'oro fra il 1550 e il 1700, ma probabilmente esisteva anche da prima. Verso la fine di questo periodo \u00e8 coesistito con il fagotto barocco, anche se in Spagna si \u00e8 continuato ad usarlo fino ai primi anni del XX secolo. Esso veniva impiegato nell'esecuzione della musica sia sacra che profana, in tutta Europa ma anche nelle Americhe.\nCostruzione.\nLa dulciana \u00e8 generalmente realizzata da un singolo pezzo di legno, solitamente bosso o acero, in cui i fori vengono prima trapanati e quindi alesati. La cameratura dello strumento \u00e8 conica, come quella della bombarda, ma ripiegata in due come nel caso del fagotto. I due fori conici sono praticati parallelamente in un unico pezzo di legno. L'ancia \u00e8 inserita in un tubicino metallico (detto ritorta o \"esse\"), a sua volta inserito nell'estremit\u00e0 superiore del corpo dello strumento. In alcuni casi pu\u00f2 essere inserita una sordina nella campana dello strumento. L'esterno dello strumento talvolta \u00e8 ricoperto di cuoio come quello del cornetti.\nLa comune dulciana bassa, analoga al fagotto, \u00e8 in FA, ma esistono anche dulciane tenore (in DO), contralto (in Fa o SOL) e soprano (in DO). L'estensione dello strumento \u00e8 di 2,5 ottave, centrato sulla nota di accordatura; ad esempio il basso va dal Do due ottave sotto il Do centrale al SOL sopra il DO centrale.\nL'ancia della dulciana \u00e8 completamente scoperta, consentendo all'esecutore di controllare il suono e l'intonazione tramite l'imboccatura. Nel periodo in cui fu inventata, altri strumenti ad ancia doppia avevano l'ancia completamente inserita in una capsula detta \"pirouette\", come il cromorno, o anche parzialmente inclusa come la bombarda. Si pu\u00f2 immaginare che la dulciana sostituisse la bombarda basso per la comodit\u00e0 della sua pi\u00f9 piccola dimensione ma \u00e8 quasi certo che i due strumenti siano coesistiti nello stesso periodo. \nLo strumento sembra sia stato molto usato intorno alla met\u00e0 del XVI secolo. Un consort di dulciane, nelle varie misure, \u00e8 presente a Bruxelles ed \u00e8 stata prodotta da \"Melchor\" sembra in Spagna. Un altro esempio di dulciana si trova a Linz; esso \u00e8 ricoperto di pelle ed ha una sordina incorporata. L'ultima copia conosciuta \u00e8 di Johann Cristoph Denner, costruita intorno al 1700, ed anche questa ha una sordina incorporata.\nFunzione e repertorio.\nLa dulciana \u00e8 uno strumento molto versatile, abbastanza alto da essere usato nelle bande che suonano all'aria aperta, abbastanza misurato da essere usato nell'esecuzione della musica da camera e abbastanza espressivo da poter essere usato di supporto alla musica corale. Veniva impiegato nell'esecuzione di musiche per la danza, assieme alla ciaramella ed al trombone, nella musica da camera e nel grande repertorio policorale da Giovanni Gabrieli a Heinrich Sch\u00fctz. Vi sono espliciti riferimenti alla dulciana nelle sonate di Dario Castello, Giovanni Battista Fontana, Bartolomeo De Selma y Salaverde, Philip Friedrich B\u00f6ddecker, Giovanni Antonio Bertoli, Daniel Speer e molti altri.\nRegistro dell'organo.\nCon il termine dulciana si intendono anche due differenti registri d'organo; l'uno, antichissimo, \u00e8 un'ancia molto dolce e penetrante, simile al regale; l'altro, utilizzato soprattutto dai costruttori romantici, \u00e8 simile ad una viola da gamba, ma con un suono leggermente pi\u00f9 forte, pi\u00f9 rotondo e meno nasale."}
{"id": "1608528", "revid": "6923", "url": "https://it.wikipedia.org/wiki?curid=1608528", "title": "Risto Vidakovi\u0107", "text": "Carriera.\nGiocatore.\nDebutta da professionista nel 1987 con l'FK Sarajevo, dove rimane per cinque stagioni, diventando una delle bandiere della squadra bosniaca.\nAll'inizio del campionato 1992-1993 passa alla Stella Rossa di Belgrado con cui vince la Coppa di Jugoslavia 1993.\nNell'estate del 1994 si trasferisce nella Primera Divisi\u00f3n, al Betis Siviglia, dove rimane, con l'eccezione di sei mesi nel 1997, quando ritorna all'FK Sarajevo, fino al termine della stagione 1999-2000.\nPassa quindi all'Osasuna, e alla Polideportivo Ejido dove chiude la carriera.\nAllenatore.\nAppese le scarpette al chiodo, diventa vice-allenatore di Javier Clemente alla guida della Nazionale serba, seguendolo anche al Real Murcia dal marzo 2008 fino all'esonero avvenuto nel dicembre dello stesso anno.\nDall'estate del 2009 allena l'\u00c9cija Balompi\u00e9, in Segunda Divisi\u00f3n B, terzo livello del campionato spagnolo.\nHa iniziato la stagione 2010-11 sulla panchina del Cadice, appena retrocesso dalla Segunda Divisi\u00f3n. L'obiettivo della societ\u00e0 gaditana era la promozione, ma la squadra ha iniziato il campionato discretamente per poi giungere gi\u00e0 a novembre a cinque sconfitte, l'ultima delle quali in casa e contro una squadra modesta, il Lorca. Il consiglio direttivo ha quindi licenziato l'allenatore serbo il 15 novembre 2010."}
{"id": "1608529", "revid": "287204", "url": "https://it.wikipedia.org/wiki?curid=1608529", "title": "Risto Vidakovic", "text": ""}
{"id": "1608530", "revid": "309289", "url": "https://it.wikipedia.org/wiki?curid=1608530", "title": "Tuba (fiume)", "text": "La Tuba \u00e8 un fiume della Russia siberiana occidentale (Kraj di Krasnojarsk), affluente di destra dello Enisej.\nSi origina nel pedemonte occidentale dei Monti Sajany dalla confluenza dei rami sorgentiferi Amyl e Kazyr, scorrendo poi con direzione mediamente occidentale nella regione della depressione di Minusinsk fino a sfociare nel medio corso dello Enisej poco oltre Abakan.\nLa Tuba, intesa come fiume a s\u00e9, ha dimensioni parecchio pi\u00f9 ridotte dei suoi due rami sorgentiferi, sia come lunghezza che come ampiezza di bacino. Il maggiore affluente \u00e8 il Kizir, tributario di destra del Kazyr.\nLa Tuba \u00e8 navigabile per 99 km a monte della foce; \u00e8 gelata, mediamente, da novembre a fine aprile."}
{"id": "1608541", "revid": "138353", "url": "https://it.wikipedia.org/wiki?curid=1608541", "title": "Adamo Venceslao di Teschen", "text": "Era figlio di Venceslao III Adamo, Duca di Teschen, e di Sidonia Caterina di Sassonia-Lauenburg-Ratzeburg.\nEgli trascorse la propria giovinezza alla corte dell'Elettore di Sassonia, passando poi a Vienna. L'esperienza sassone, fortific\u00f2 notevolmente la sua fede protestante, fatto che lo porter\u00e0 negli anni di governo ad intervenire di sovente contro il cattolicesimo nel suo ducato. Adamo Venceslao visse una vita all'insegna del lusso e i suoi debiti vennero in molti casi pagati dalle citt\u00e0 e dalla nobilt\u00e0.\nEgli prese parte alle guerre contro l'Impero Ottomano, dichiarando inoltre aperte simpatie politiche per l'Imperatore Rodolfo II. Nel 1610 cambi\u00f2 i suoi orientamenti religiosi, convertendosi al cattolicesimo (in parte condizionato dall'Austria cattolica). Gran parte della popolazione del ducato, inoltre, si convert\u00ec al cattolicesimo in nome del \"cuius regio, eius religio\". Ad ogni modo, Adamo Venceslao non fu un fervente cattolico e non forz\u00f2 la popolazione a convertirsi.\nMatrimonio e figli.\nIl 17 settembre 1595 spos\u00f2 Elisabetta, figlia di Gottardo Kettler, Duca di Curlandia, dalla quale ebbe cinque figli, tre maschi e due femmine."}
{"id": "1608542", "revid": "1318658", "url": "https://it.wikipedia.org/wiki?curid=1608542", "title": "Accordo di Racconigi", "text": "L'accordo di Racconigi, stipulato il 24 ottobre del 1909 tra l'Impero russo e il Regno d'Italia, fu un \"patto segreto\" incentrato sul mantenimento dello status quo nei Balcani. Con il patto, firmato all'insaputa della Triplice Alleanza e della stessa Austria, Russia e Italia miravano ad ostacolare l'espansione austriaca nei Balcani.\nIl trattato venne firmato a Racconigi e non a Roma per evitare possibili attentati alla vita dello Zar Nicola II.\nLa ricerca di un'area di influenza nei Balcani e nel Mediterraneo sar\u00e0 da quel momento in poi il leitmotiv nei rapporti diplomatici tra Russia e Italia.\nNella notte del 24 ottobre 1909, i due capi di Stato \u2013 all\u2019insaputa delle autorit\u00e0 ospitate nel castello \u2013 si sarebbero personalmente incontrati in gran segreto per modificare in parte gli accordi in parola che, si ricorda, erano stati formalizzati tramite lo scambio di lettere redatte in francese tra i ministri degli esteri russo, Izwolski, e l\u2019italiano Tittoni. I successivi patti segreti, concordati direttamente tra Nicola II e Vittorio Emanuele III, trovarono invece ospitalit\u00e0 su un separato atto vergato in russo e italiano. Nonostante tutte le cautele adottate dagli illustri firmatari, due agenti dei servizi segreti austro-ungarici, ricorrendo a una spericolata e incredibile operazione, riuscirono ugualmente a entrare in possesso di una copia autenticata del documento conservata nel castello reale di Racconigi.\nPremesse e situazione internazionale.\nI 4 anni precedenti lo scoppio della Prima guerra mondiale videro l'Italia sempre pi\u00f9 impegnata in una politica estera pi\u00f9 attiva. Infatti, pur rimanendo legata alla Triplice Alleanza, l'Italia decise di stipulare accordi separati anche con la Francia e con il Regno Unito al fine di ottenere un assenso all'espansione africana, assenso che sfocer\u00e0 nella guerra contro l'Impero Ottomano con l'invasione italiana della Libia del 1911.\nFino al Congresso di Berlino (1878) i legami tra l'Italia e i popoli balcanici erano solo ideologici (parallelismo dei movimenti risorgimentali). Quando per\u00f2 Roma si rese conto che solo con l'affinit\u00e0 ideologica non avrebbe mai ottenuto ci\u00f2 che chiedeva, cambi\u00f2 il proprio atteggiamento verso i Balcani che divennero un'area strumentale. Il cambiamento fu formalizzato nell'art. 7 della Triplice Alleanza, nel quale l'Italia sostanzialmente si disinteressava dei Balcani in cambio di compensi. I compensi che avrebbe dovuto fornire in primis l'Austria molto spesso non ci furono e questo caus\u00f2 attrito nelle relazioni diplomatiche tra l'Italia e l'Austria: fu anche alla base della scelta di passare verso la Triplice Intesa negli anni cruciali della Prima Guerra Mondiale.\nConseguenze dell'accordo.\nA seguito dell'accordo l'Italia diventa una potenza balcanica. Prima dello scoppio della Prima Guerra Mondiale, per sviluppare la propria influenza nei Balcani, l'Italia segue tre strategie:\nIl processo innescato dall'accordo di Racconigi fu completato da un accordo italo-austriaco, noto come \"Accordo d'Interpretazione dell'art. 7 della Triplice Alleanza\".\n\u00c8 in questa fase che si completa il processo di accerchiamento degli Imperi Centrali da sud (quello da nord era gi\u00e0 avvenuto con l'Intesa Anglo-Russa)."}
{"id": "1608547", "revid": "599013", "url": "https://it.wikipedia.org/wiki?curid=1608547", "title": "Marco Gori (1979)", "text": "Carriera.\nIn giovent\u00f9 debutto in Serie A con la maglia dell'Empoli, prima di scendere in Serie C (con le maglie di Battipagliese, Prato e Monza). Dopo aver disputato 5 stagioni con la maglia dell'AlbinoLeffe in Serie B, \u00e8 approdato nell'estate 2008 a titolo definitivo nella Cremonese.\nNel 2010 riapproda ai lanieri del in Lega Pro Prima Divisione, per concludere la carriera professionistica nel 2012."}
{"id": "1608553", "revid": "28592", "url": "https://it.wikipedia.org/wiki?curid=1608553", "title": "Gemellato", "text": ""}
{"id": "1608557", "revid": "110157", "url": "https://it.wikipedia.org/wiki?curid=1608557", "title": "The Beast on the Road", "text": "The Beast on the Road \u00e8 stato un tour della band heavy metal Iron Maiden, in presentazione del loro album \"The Number of the Beast\", uscito nel 1982.\nNotizie generali.\nCon l'arrivo di Bruce Dickinson, ex-cantante dei Samson, gli Iron Maiden furono in grado di superare con successo la perdita di Paul Di'Anno e registrarono il loro album pi\u00f9 riuscito fino a quel momento, \"The Number of the Beast\", arrivando addirittura a guadagnare alte posizioni nelle classifiche nazionali con il singolo \"Run to the Hills\". Alla band non manc\u00f2 certo la pubblicit\u00e0 dopo l'uscita di questo album, dato che molte correnti musicali li etichettarono come satanisti. Nonostante questo, il pubblico mostr\u00f2 di apprezzare molto il nuovo cantante Dickinson, che aveva un'ottima presenza scenica in aggiunta alla sua notevole estensione vocale. Questo tour sar\u00e0 l'ultimo tour di Clive Burr, che lascer\u00e0 il gruppo per il troppo stress e verr\u00e0 sostituito da Nicko McBrain.\nQuesto tour fu l'ultimo in cui i Maiden si presentarono come gruppo di supporto per altre band. Durante il tour, infatti, gli Iron Maiden aprirono i concerti per i Rainbow, UFO, 38 Special, Scorpions, Foreigner e Judas Priest. Alcuni concerti dei Maiden furono aperti dai The Rods, Girlschool, Blackfoot, Trust e Vandale."}
{"id": "1608559", "revid": "410660", "url": "https://it.wikipedia.org/wiki?curid=1608559", "title": "Gawain", "text": "Gawain, italianizzato in Galvano (chiamato, in altri etimi, anche Gwalchmei, Gwain, Gawan, Gauvain, Walewein, ecc.), \u00e8 nipote di re Art\u00f9 e cavaliere della Tavola Rotonda. \nDescrizione.\nAppare molto presto nello sviluppo della leggenda arturiana: \u00e8 uno dei membri scelti della Tavola Rotonda ed \u00e8 indicato come il migliore dei cavalieri, in \"Sir Gawain e il Cavaliere Verde\".\n\u00c8 quasi sempre ritratto come il figlio della sorella di Art\u00f9, Morgause (o Anna) e del Re Lot di Orkney e Lothian, suoi fratelli sono Agravain, Gaheris, Gareth, e Mordred. In alcune opere pare abbia anche sorelle.\nGalvano \u00e8 spesso descritto come un formidabile e temerario guerriero, fortemente leale al suo re e famiglia, amico dei giovani cavalieri, difensore dei poveri, e al servizio delle donne, ma in altre versioni viene descritto come un cavaliere dai modi rudi o addirittura definito un villano. La sua conoscenza delle erbe lo rende un grande guaritore. Gli sono attribuiti almeno tre figli: Florence, Lovell e Gingalain, chiamato anche \"Libeaus Desconus\" o \"Le Bel Inconnu\", ovvero il Bello Sconosciuto.\nBase storica.\nNella prima letteratura in lingua gallese Gawain compare come Gwalchmai, \"il falco di maggio\", un giovane di grande bellezza soprannominato \"Gwalltafwyn\", cio\u00e8 \"capelli come la pioggia\". Sarebbe stato un re del Gododdin (o Lothian), salito al trono dopo il padre Lot Luwddoc.\nPoco, in realt\u00e0, si conosce del suo regno e di quando succedette al padre. Nelle liste dei re compare come Serguan, una forma del nome gallese Serwan, che probabilmente fu influenzato dal nome letterario di Sir Gawain. Da molte storie che narrano le sue imprese si deduce che stesse spesso lontano dal suo regno e che si fosse impegnato in campagne militari di conquista all'interno di tutta l'attuale Europa dell'ovest. \u00c8 anche strettamente connesso il Galloway e il castello di Walwyn, nel Pembrokeshire (i loro nomi, infatti, deriverebbero da lui).\nQuando Gawain mor\u00ec sarebbe stato sepolto sotto l'altare della sua piccola cappella. Sul trono gli succedette Cawrdaf, sebbene si sappia poco sui suoi discendenti. Si pensa che la sua discendenza abbia regnato sul Gododdin fino alla conquista northumbriana nel 638.\nNella letteratura arturiana gallese posteriore, Galvano \u00e8 invece identificato con il campione locale Gwallog ap Llaennog.\nVideogiochi.\nIn \"Sonic e il Cavaliere Nero\", viene interpretato dall'echidna rosso Knuckles the Echidna, molto pi\u00f9 sgarbato del vero Galvano.\nCompare nel gioco sviluppato da Gameloft Wild Blood, dove egli regala un arco al protagonista alla fine del secondo livello.\n\u00c8 presente nel gioco Fate/Grand Order, dove si oppone contro il protagonista dinanzi all'entrata della citt\u00e0 sacra.\nSempre in Fate/Extra compare come \u201cGawein\u201d, servitore di Leonardo Bistario Harwey, Master del 7 strato"}
{"id": "1608560", "revid": "122916165", "url": "https://it.wikipedia.org/wiki?curid=1608560", "title": "RaiSat 1", "text": "RaiSat 1 - Cultura e spettacolo \u00e8 stato un canale televisivo satellitare gratuito dedicato alla cultura e allo spettacolo, edito da Rai e curato dalla sua direzione RaiSat.\nStoria e palinsesto.\nNasce nel 1997, insieme agli altri canali di RaiSat, all'epoca struttura della Rai che si occupava dei primi canali trasmessi via satellite.\nIl suo palinsesto comprendeva rassegne di film d'autore, esecuzioni integrali di opere e concerti, riprese di spettacoli teatrali realizzate specificamente per la televisione, documentari internazionali a sfondo sociale e culturale.\nIl palinsesto veniva ritrasmesso durante la giornata per 4 volte per un totale di 24 ore e ogni giorno della settimana aveva una tematica differente; venivano mandati in onda cos\u00ec anche rubriche di approfondimento musicale e cinematografico oltre ad inchieste e vari magazine che riproponevano materiale delle Rai Teche.\nNel 1999, con l'affermarsi della pay TV e lo scorporamento di RaiSat, viene sostituito da RaiSat Art e viene inserito all'interno dell'offerta satellitare a pagamento di Telepi\u00f9."}
{"id": "1608563", "revid": "175944", "url": "https://it.wikipedia.org/wiki?curid=1608563", "title": "Gromozon", "text": ""}
{"id": "1608571", "revid": "1372005", "url": "https://it.wikipedia.org/wiki?curid=1608571", "title": "Lao She", "text": "Biografia.\nLao She, di origini mancesi, nacque a Pechino da una famiglia povera. Suo padre fu ucciso nel 1900 e sua madre fu costretta a lavorare come lavandaia per mantenere il bambino agli studi. Diplomatosi nel 1918 all'Istituto per l'Educazione di Pechino, dal 1918 al 1924 ottenne vari incarichi in scuole elementari e medie di Pechino e di Tianjin. In questo periodo si avvicin\u00f2 e fu molto influenzato dal Movimento del 4 maggio 1919.\nDal 1924 al 1929 lavor\u00f2 come lettore di cinese all'Universit\u00e0 di Londra, presso la Scuola di Studi Orientali. Approfond\u00ec in questo periodo la sua conoscenza della letteratura inglese e inizi\u00f2 a cimentarsi nelle sue prime produzioni letterarie.\nNell'estate del 1929 lasci\u00f2 l'Inghilterra per Singapore, dove insegn\u00f2 presso la Scuola Secondaria Cinese. Quindi, tornato in Cina nel 1930, fu docente in varie universit\u00e0, fra cui l'Universit\u00e0 di Cheeloo (\u9f50\u9c81\u5927\u5b66) e l'Universit\u00e0 di Shandong (Qingdao).\nLo scoppio della seconda guerra sino-giapponese (1937-1945) lo spinse ad un maggior impegno politico. Scrisse varie opere teatrali e si impegn\u00f2 nella propaganda anti-giapponese. Alla fine della Seconda guerra mondiale pubblic\u00f2 un monumentale romanzo, \"Sishi Tongtang\", sulla vita a Pechino durante l'occupazione giapponese della Manciuria.\nNel 1946, su invito del Dipartimento di Stato americano, si rec\u00f2 negli Stati Uniti, dove rimase fino all'avvento della Repubblica Popolare Cinese, nel 1949.\nTornato in Cina, ricopr\u00ec varie cariche politico-culturali, fino alla sua caduta in disgrazia durante il periodo della Rivoluzione Culturale. Nel pomeriggio del 23 agosto 1966, Lao She stava studiando alcuni documenti nell'ufficio della federazione delle lettere e delle Arti di Pechino, quando fu caricato, assieme ad altri venti artisti e scrittori, su un autocarro da parte di una banda di picchiatori e portato nel cortile dell'ex Scuola Imperiale. L\u00ec fu massacrato, picchiato e torturato. Fu portato a casa alle due del mattino da Hu Jieqing (che poi scrisse un libro sulla sua morte). Lao She si suicid\u00f2 il giorno seguente gettandosi in un lago nelle vicinanze di Pechino, non essendo in grado di sopportare la pesantissima umiliazione infertagli ingiustamente."}
{"id": "1608575", "revid": "119963601", "url": "https://it.wikipedia.org/wiki?curid=1608575", "title": "Sistema HANS", "text": "Il sistema HANS (\"Head And Neck Support\") \u00e8 un supporto di sicurezza utilizzato in molti sport automobilistici e nelle competizioni di motocross. Esso agisce riducendo il rischio d'infortuni al complesso testa-collo, come la frattura della base cranica.\nStoria.\nIl sistema HANS viene inventato a met\u00e0 degli Anni 1980 dal Dr. Robert Hubbard, professore di ingegneria biomeccanica alla Michigan State University. \nDurante gli Anni 1970, Hubbard lavorava ai laboratori di ricerca della General Motors per lo sviluppo dei manichini utilizzati nei crash test. Jim Downing, suo cognato ma anche esperto pilota e costruttore di auto da corsa, era convinto che la maggior parte degli infortuni, sia mortali, sia debilitanti alla testa ed al collo, potessero essere prevenuti. Il sistema HANS \u00e8 la risposta di Hubbard all'idea di Downing. \nPer assicurare che il supporto HANS funzionasse anche durante i reali incidenti automobilistici, il Dr. Hubbard svilupp\u00f2 e test\u00f2 i primi prototipi dell'HANS nel 1989 con esperti dello studio degli infortuni, a livello biomeccanico, della Wayne State University di Detroit. I primi risultati dei test effettuati con i manichini, venivano usati per comparare i movimenti effettuati dalla testa, nonch\u00e9 l'accelerazione e le forze agenti sul collo, con e senza il dispositivo. Nel frattempo, Downing testava personalmente il dispositivo, in varie configurazioni, in pista.\nIl primo modello del dispositivo cominci\u00f2 ad essere commercializzato nel 1990. In tempi pi\u00f9 recenti, la General Motors, la Ford e la Mercedes Benz hanno condotto studi sulle performance del supporto. Questi ed ulteriori studi continuarono a far crescere la convinzione che il dispositivo avesse davvero una grande efficacia nel ridurre gli infortuni dei piloti. Nel 2000, una nuova versione pi\u00f9 compatta dell'HANS \u00e8 stata sviluppata appositamente per le gare delle classi CART, Formula 1, IRL, NASCAR, ASA, SCCA, APBA (off-shore). \nGrazie all'impegno in prima linea di Sid Watkins, il dispositivo HANS viene introdotto dalla FIA come equipaggiamento obbligatorio per ogni pilota di Formula 1: dunque ne vengono riconosciute le qualit\u00e0, l'efficacia e l'efficienza a livello mondiale.\nIl concetto di base.\nIn un incidente, dove il pilota non indossa il supporto HANS, le cinture di sicurezza che avvolgono le spalle del pilota, trattengono il torso del pilota, ma a trattenere la testa ed il casco \u00e8 solamente il collo. Il dispositivo HANS evita che la testa del pilota venga spinta via in una direzione che tende a \u201cstrapparla\u201d dal resto del corpo.\nCon il dispositivo HANS, le forze di trazione sul collo in una collisione frontale sono ridotte di pi\u00f9 dell'80% dalle speciali cinture che partendo dalla parte posteriore del casco del pilota, raggiungono la struttura posteriore del sistema HANS. \nIn un impatto frontale, per esempio, queste cinture trattengono la testa con una forza che \u00e8 direttamente contraria al movimento in avanti della testa stessa, mentre il torso e il sistema HANS sono trattenuti dal giogo che avvolge le spalle del pilota. Evitando che la testa si muova con il torso, durante un incidente, i movimenti del capo e le forze in applicazione sul collo sono drasticamente ridotti.\nCon un sistema come questo vengono evitati i due problemi principali che possono portare ad infortuni gravi come la frattura della base cranica:\nLe componenti.\nIl dispositivo HANS \u00e8 formato da diverse parti, ognuna delle quali ha un compito ben specifico in caso di incidente ad alte velocit\u00e0.\nSostanzialmente, quindi, quello che accade durante ogni tipo di impatto \u00e8 che la testa non sia pi\u00f9 libera di muoversi in maniera indipendente dal corpo del pilota; con il sistema HANS, la testa ed il casco vengono indotti ad essere solidali con il corpo del pilota e l'abitacolo dell'auto. Quindi anche in seguito ad una forte decelerazione, i movimenti della testa del pilota vengono contrastati dalle cinture di sicurezza del casco, in modo che la testa rimanga ferma e che non si generino pericolosi carichi sul suo collo.\nin ambito motociclistico, dove non sono presenti le cinture di sicurezza il sistema \u00e8 rivisto, le cinture che vanno dal collare al casco mancano ed il collare \u00e8 pi\u00f9 esteso e funge direttamente da protezione nel limitare i movimenti della testa.\nEfficacia.\nConsideriamo un tipico risultato di un test effettuato con un manichino: la velocit\u00e0 \u00e8 di 161 km/h e il telaio dell'auto ha una accelerazione di 70 g.\nLa tensione applicata sul collo, che impone una forza di trazione sulla testa \u00e8 di 555 kg, mentre il limite massimo oltre al quale si ha un infortunio \u00e8 di 336\u00a0kg. Il carico totale sul collo \u00e8 di 614\u00a0kg, con un limite massimo di 319\u00a0kg, e le forze di taglio sul collo sono pari a 341\u00a0kg, con un limite di 319\u00a0kg. Inoltre abbiamo una compressione del torace di 3,81 cm.\nLo stesso test effettuato invece con il sistema HANS correttamente indossato dal manichino ha portato ad avere una tensione del collo di 96\u00a0kg, un carico totale di 134\u00a0kg e un carico di taglio di 96\u00a0kg. Inoltre la compressione del torace si \u00e8 ridotta a 2,03\u00a0cm.\nAppare chiaro quindi che \u00e8 proprio grazie al collegamento tra il casco del pilota e il collare del dispositivo che le forze possono essere scaricate sul giogo, che a sua volta \u00e8 collegato alle cinture di sicurezza del pilota, che si scaricano sul torace.\nEventi noti.\nDurante il Gran Premio del Canada del 2007 a Montr\u00e9al, Robert Kubica, sopravvisse ad un impatto contro le barriere di cemento a 230 km/h. Kubica rimase quasi completamente illeso. L'incidente pu\u00f2 considerarsi molto simile a quello occorso a Roland Ratzenberger nel Gran Premio di San Marino del 1994, dove lo stesso pilota perse la vita.\nDurante il rally Ronde di Larciano del 7 febbraio 2010, Franco Ballerini muore in un incidente per via di gravi lesioni interne causate dall'improvvisa decelerazione dovuta all'impatto dell'auto contro il muro. Ad un anno di distanza, il perito incaricato delle indagini, scopre una frattura cranica subita nonostante il sistema HANS: in questo caso, per l'eccessiva lunghezza delle cinture di questo sistema, se n'\u00e8 inficiata l'utilit\u00e0, con la conseguenza d'una frattura estesa dalla zona posteriore del cranio alla fronte."}
{"id": "1608578", "revid": "1369234", "url": "https://it.wikipedia.org/wiki?curid=1608578", "title": "Greg Vanney", "text": "Carriera.\nDopo essersi ritirato dal calcio giocato, viene nominato vice allenatore al per la stagione 2011-2012. Nel 2014 diviene l'allenatore del con i quali realizza nel 2017 il Treble, conquistando la fase regolare della MLS, la MLS Cup e la coppa nazionale; nello stesso anno porta la propria squadra fino alla finale di Champions League. Conquista altre due coppe nazionali (2016 e 2017), portando alle fase playoff i canadesi in cinque stagioni. Il 1\u00ba dicembre 2020 annuncia le proprie dimissioni dalla squadra canadese.\nIl 5 gennaio 2021 viene nominato come nuovo allenatore del .\nStatistiche.\nStatistiche da allenatore.\n\"Statistiche aggiornate al 19 settembre 2021.\""}
{"id": "1608579", "revid": "309289", "url": "https://it.wikipedia.org/wiki?curid=1608579", "title": "Alture dello Enisej", "text": "Le Alture dello Enisej (in russo \u0415\u043d\u0438\u0441\u0435\u0439\u0441\u043a\u0438\u0439 \u043a\u0440\u044f\u0436, \"Eniseiskij krja\u017e\") sono una zona di colline e basse montagne della Russia siberiana occidentale. Si trovano nel Territorio di Krasnojarsk.\nGeografia.\nLe alture si allungano per circa 700 km (per una larghezza di 200\u00a0km) in un lungo arco con direzione sud-sudest/nord-nordovest lungo la sponda destra dello Enisej; sono comprese, approssimativamente, tra il basso corso del fiume Kan a sud e la Tunguska Pietrosa a nord.\nLa quota media dell'intera zona \u00e8 intorno agli 800-900 metri, con massimo di 1\u00a0104 nella sezione centrosettentrionale (monte Ena\u0161imskij Polkan, \u0415\u043d\u0430\u0448\u0438\u043c\u0441\u043a\u0438\u0439 \u041f\u043e\u043b\u043a\u0430\u043d); nessun fiume importante ha le sue sorgenti nella catena (il maggiore \u00e8 la Teja, affluente del Vel'mo), che \u00e8 invece \"tagliata\" dai bassi corsi di alcuni importanti affluenti dello Enisej, come l'Angara e il Bol'\u0161oj Pit. Le alture comprendono due aree: la cresta Enisej meridionale (Angara-Kan) e lo Zaangar'e, separate l'una dall'altra dalla valle dell'Angara.\nLa catena \u00e8 composta principalmente da antiche rocce dense: calcare, arenaria, conglomerati, scisti, trappo siberiano ed \u00e8 discretamente dotata di risorse minerarie (magnesite, talco, minerali di oro e di ferro).\nVegetazione e fauna selvatica.\nSulle pendici occidentali si trova la taiga di montagna (di aghifoglie scura), le cime pi\u00f9 alte sono prive di alberi, coperte da boschetti di arbusti, frequenti i cosiddetti \"fiumi di pietra\" (\u043a\u0443\u0440\u0443\u043c\u044b). Sulle pendici orientali si trova pi\u00f9 spesso la taiga di larice e pino (taiga di aghifoglie chiara).\nLa regione era famosa per l'abbondanza di preziosi animali da pelliccia."}
{"id": "1608583", "revid": "287204", "url": "https://it.wikipedia.org/wiki?curid=1608583", "title": "Riccardo Galeazzi Lisi", "text": "Biografia.\nOculista, membro onorario della Pontificia accademia delle scienze, fu archiatra pontificio e medico personale di papa Pio XII dalla sua elezione e per tutto il suo pontificato. Nel 1953 fece parte della commissione medica che decret\u00f2 l'appartenenza all'apostolo Pietro delle ossa umane avvolte in un panno di porpora rinvenute durante gli scavi nelle Grotte Vaticane; tre anni dopo, tuttavia, venne escluso dalla commissione a causa di alcuni debiti di gioco.\nNel 1954, il suo nome apparve sui giornali a causa dei suoi rapporti con Ugo Montagna, all'epoca tra i maggiori protagonisti del Caso Montesi.\nDurante l'agonia di Pio XII, Galeazzi Lisi scatt\u00f2 una ventina di fotografie al pontefice steso sul letto con la cannula dell'ossigeno in bocca, vendendole poi ad alcuni giornali francesi, e gi\u00e0 nei mesi precedenti aveva pi\u00f9 volte venduto agli organi di stampa indiscrezioni sulla salute del pontefice, che non lo aveva licenziato solo per rispetto nei confronti del fratello, architetto e importante funzionario del Vaticano, limitandosi a dispensarlo \"de facto\" dal suo incarico di archiatra. Il Galeazzi Lisi fu inoltre responsabile della prematura errata notizia della morte di Pio XII. Ai molti giornalisti che attendevano incessantemente sotto l'appartamento papale, egli disse infatti che avrebbe aperto la finestra della camera da letto del pontefice non appena morto il papa. La finestra venne per\u00f2 aperta da una monaca presente ma ignara che pertanto diede l'annuncio della morte di Pio XII quando ancora il papa stava combattendo tra la vita e la morte.\nDopo la morte del pontefice, poich\u00e9 i papi vengono tradizionalmente imbalsamati, Riccardo Galeazzi Lisi annunci\u00f2 di voler utilizzare sul corpo del papa defunto una tecnica conservativa da lui stesso definita \"rivoluzionaria\", che aveva illustrato a Pio XII ancora vivente, il quale era apparso all'epoca assai restio all'idea che, dopo la morte, il suo corpo dovesse essere denudato e manipolato. A sostegno della sua \"invenzione\", Galeazzi Lisi port\u00f2 in visione al papa la mano imbalsamata di un automobilista morto in un incidente anni prima, ottenendo cos\u00ec l'approvazione di Pacelli. Alla morte di Pio XII, avvenuta il 9 ottobre 1958, Galeazzi Lisi, incaricato di imbalsamare il pontefice, applic\u00f2 il suo metodo sperimentale: l'avvolgimento della salma dentro alcuni strati di cellophane insieme a una miscela di erbe aromatiche, spezie e prodotti naturali, simili a quelle, secondo lui, che erano state utilizzate per seppellire Ges\u00f9 Cristo.\nTale metodo si rivel\u00f2 per\u00f2 fallimentare dal momento che, lungi dal preservare la salma, ne acceler\u00f2 la decomposizione, causando problemi nel corso delle esequie, come lo svenimento di alcune guardie d'onore stordite dai miasmi sprigionati dal corpo, che come da tradizione fu esposto pubblicamente per nove giorni su un catafalco all'omaggio dei fedeli nella Basilica di San Pietro. Per rimediare, venne convocato un gruppo di medici legali esperti nel campo dell'imbalsamazione per eseguire un nuovo trattamento conservativo con ovatta e formalina, volto a rallentare il processo di decadimento organico: la situazione era per\u00f2 ormai tanto compromessa da rendere necessaria la posa sul volto del papa (sfigurato dalla putrefazione) di una maschera di cerone miscelato a composti alcalini.\nUna volta che fu emersa la speculazione delle foto, il 20 ottobre 1958 il medico venne licenziato in tronco dal Collegio cardinalizio che lo sostitu\u00ec col professor Antonio Gasbarrini (gi\u00e0 membro del suo team medico), e venne radiato dall'Ordine dei Medici per comportamento indegno. Il successore di Pio XII, papa Giovanni XXIII, lo band\u00ec a vita dal Vaticano. Nel 1960 scrisse un libro intitolato \"Dans l'ombre et dans la lumi\u00e8re de Pie XII\" che fu pubblicato dalla casa editrice francese Flammarion, con la riproposizione delle fotografie di Pio XII durante l'agonia e l'imbalsamazione.\nRicordato per questi fatti come \"l'archiatra corrotto\", mor\u00ec nel 1968 rivendicando fino all'ultimo la bont\u00e0 del suo operato."}
{"id": "1608585", "revid": "729019", "url": "https://it.wikipedia.org/wiki?curid=1608585", "title": "Michael Seifert (militare)", "text": "Criminale di guerra membro delle SS, \u00e8 stato soprannominato il \"boia di Bolzano\" per le atrocit\u00e0 commesse tra il 1944 e il 1945 nel campo di transito di Bolzano.\nBiografia.\nSeifert nasce a Landau (oggi Shyrokolanivka), in Ucraina, oblast' di Mykola\u00efv, nel marzo 1924 da genitori ucraini di lingua tedesca (appartenenti a popolazioni tedesche emigrate nel 1700 nell'Impero Russo): per le sue origini, viene soprannominato Mischa. Alla fine del 1943 viene arruolato dalle SS, con il grado di \"Gefreiter\" o \"Rottenf\u00fchrer\", corrispondente al grado di caporale. Inizialmente presta servizio a Nikolajew, e nel 1944 \u00e8 trasferito a Stargard.\nNel 1944 viene assegnato al Comando della polizia di sicurezza e del servizio di sicurezza presso il comando supremo delle SS in Italia. Dal dicembre 1944 all'aprile 1945 \u00e8 stato addetto alla vigilanza del campo di transito di Bolzano. Qui e nel campo di concentramento di Fossoli ha torturato ed ucciso almeno diciotto civili, molti dei quali adolescenti. In molti casi Seifert ha agito autonomamente, uccidendo e torturando senza alcun particolare motivo. In altri casi ha ricevuto ordini dal sopraintendente alle celle Albino Cologna. In ogni caso, Cologna \u00e8 stato acquiescente del comportamento di Seifert. Anche Mike Bongiorno fu tra i prigionieri e testimoni delle atrocit\u00e0 commesse da \"Mischa\".\nAlla fine della Seconda guerra mondiale fugge in Canada. Nel 1951 si stabilisce a Vancouver, ove nel 1961 acquista una casa al numero 5471 di Commercial Street e nel 1965 sposa la moglie Christine, con la quale ha un figlio. Nel 1969 riesce ad ottenere un passaporto canadese affermando falsamente di essere nato in Estonia, e fornendo false generalit\u00e0. Seifert \u00e8 rintracciato in Canada nel 1960 dalla Croce Rossa Tedesca. Tuttavia per la procura di Dortmund, che dal 1963 al 1971 ha condotto un'indagine sui crimini del lager di Bolzano, Seifert era \"disperso\".\nIl 17 novembre 2000 \u00e8 fotografato da Bill Keay, un reporter del Vancouver Sun, su segnalazione dell'ANPI. Le foto si sono rivelate indispensabili nell'identificare Seifert, che \u00e8 stato riconosciuto da numerosi testimoni fin dalle prime fasi del processo. Seifert \u00e8 stato condannato all'ergastolo ed estradato in Italia, dove \u00e8 giunto all'alba del 16 febbraio 2008. La crudelt\u00e0 di Seifert gli ha valso il soprannome di boia di Bolzano. Le atrocit\u00e0 di cui si rese responsabile insieme ad Otto Stein sono descritte in un volume pubblicato a cura dell'ANPI. Inoltre Egidio Meneghetti, ex deportato a Bolzano ed in seguito rettore dell'Universit\u00e0 di Padova, ha composto una poesia in memoria delle sofferenze subite per mano di Seifert e Stein. La poesia \u00e8 intitolata \"Lager-Bortolo e l'ebreeta\" ed \u00e8 contenuta in un libro che descrive in dialetto veronese le brutalit\u00e0 del campo. La prima edizione edita nel 1953 a cura della stamperia Valdonega di Verona, \u00e8 dedicata a Ettore Savonitto studente universitario, il fornaio Massimo e il tipografo Mario (suoi compagni di cella).\nDurante la notte del 25 ottobre 2010 si \u00e8 fratturato un femore; ricoverato all'ospedale di Caserta in gravi condizioni (il suo quadro clinico era gi\u00e0 compromesso a causa di una peritonite), \u00e8 deceduto il 6 novembre 2010.\nIl procedimento giudiziario.\nSeifert \u00e8 il quarto criminale di guerra nazista perseguito penalmente dalle autorit\u00e0 italiane. Gli altri tre ex-nazisti giudicati in Italia sono Walter Reder, Herbert Kappler ed Erich Priebke.\nLe prime denunce a carico di Seifert sono state ricevute nel 1946 e raccolte in un fascicolo dalla Procura Militare di Roma. Inizialmente non viene dato alcun seguito alle denunce, in quanto Seifert \u00e8 falsamente rappresentato come vittima \"di una campagna di tipo razzista scatenata da gruppi politici e circoli finanziari interessati a screditare l'esercito tedesco.\" Il procedimento fu archiviato nel 1960. I documenti istruttori saranno ritrovati solo nel 1994, a Roma in un armadio (il cosiddetto \"armadio della vergogna\") negli uffici delle autorit\u00e0 giudiziarie militari. Il ritrovamento delle denunce ricevute dalle autorit\u00e0 militari, ed insabbiate per anni, consentir\u00e0 la trasmissione del fascicolo su Seifert alla Procura Militare di Verona.\nLe indagini a suo carico sono aperte nel marzo 1999. Seifert, la cui esistenza in vita \u00e8 stata provata dalle autorit\u00e0 giudiziarie della Renania Settentrionale-Vestfalia, \u00e8 iscritto al registro degli indagati il 25 giugno. L'imputazione a suo carico \u00e8 di concorso in violenza con omicidio contro privati nemici, aggravato e continuato.\nRinviato a giudizio con 15 capi di imputazione, nel novembre 2000 \u00e8 stato riconosciuto colpevole di undici dei quindici omicidi a lui contestati, condannato all'ergastolo ed al risarcimento dei danni subiti dal comune di Bolzano. La sua estradizione dal Canada ed il trasferimento al carcere militare di Santa Maria Capua Vetere (CE) hanno avuto luogo il 16 febbraio 2008."}
{"id": "1608586", "revid": "110157", "url": "https://it.wikipedia.org/wiki?curid=1608586", "title": "Est\u00e2ncia", "text": "Est\u00e2ncia \u00e8 un comune del Brasile nello Stato del Sergipe, parte della mesoregione del Leste Sergipano e della microregione di Est\u00e2ncia."}
{"id": "1608593", "revid": "1543377", "url": "https://it.wikipedia.org/wiki?curid=1608593", "title": "Indiaroba", "text": "Indiaroba \u00e8 un comune del Brasile nello Stato del Sergipe, parte della mesoregione del Leste Sergipano e della microregione di Est\u00e2ncia."}
{"id": "1608594", "revid": "339392", "url": "https://it.wikipedia.org/wiki?curid=1608594", "title": "Casimir Perier", "text": ""}
{"id": "1608595", "revid": "1522738", "url": "https://it.wikipedia.org/wiki?curid=1608595", "title": "Baromon", "text": ""}
{"id": "1608596", "revid": "28592", "url": "https://it.wikipedia.org/wiki?curid=1608596", "title": "Esercito di Napoleone", "text": ""}
{"id": "1608598", "revid": "123858499", "url": "https://it.wikipedia.org/wiki?curid=1608598", "title": "Velibor Vasovi\u0107", "text": "Libero, \u00e8 ricordato per aver fatto parte dell'Ajax con cui ha vinto da capitano la Coppa dei Campioni 1970-1971. Nella sua carriera ha disputato ben tre finali di Coppa dei Campioni con due diverse squadre, segnando due gol in due diverse finali, ma uscendo sconfitto in entrambe le occasioni.\nCarriera.\nClub.\nDebutta da professionista nel 1958 con il Partizan Belgrado, dove rimane fino al 1966. Vince cinque campionati della RSF di Jugoslavia, e disputa la finale della Coppa dei Campioni 1965-1966 contro il Real Madrid: il risultato viene sbloccato da un suo gol, ma gli spagnoli segnano con Amancio e Fernando Serena e vincono l'incontro 2-1. In questo periodo gioca nella stagione 1963-1964 con la Stella Rossa Belgrado, vincendo il campionato jugoslavo e la Coppa di Jugoslavia.\nVasovi\u0107 si trasferisce nell'estate del 1966 all'Ajax, e qui vince tre Eredivisie ed altrettante Coppe d'Olanda, e soprattutto la Coppa dei Campioni 1970-1971 da capitano, il primo straniero nella storia dei \"Lancieri\" a vincere in campo internazionale con la fascia. Disputa anche la finale della Coppa dei Campioni 1968-1969, persa per\u00f2 per 4-1 contro il Milan di Nereo Rocco, segnando il gol del provvisorio 2-1.\nSi ritira nel 1971 a causa dell'asma.\nAllenatore.\nTerminata prematuramente la carriera da calciatore guida il Partizan Belgrado, il Proleter Zrenjanin e la Stella Rossa Belgrado in Jugoslavia, gli SCO Angers e il Paris Saint-Germain in Francia, l'Ethnikos Asteras in Grecia, e il Bellinzona in Svizzera."}
{"id": "1608601", "revid": "287204", "url": "https://it.wikipedia.org/wiki?curid=1608601", "title": "Velibor Vasovic", "text": ""}
{"id": "1608602", "revid": "110157", "url": "https://it.wikipedia.org/wiki?curid=1608602", "title": "Itaporanga d'Ajuda", "text": "Itaporanga d'Ajuda \u00e8 un comune del Brasile nello Stato del Sergipe, parte della mesoregione del Leste Sergipano e della microregione di Est\u00e2ncia."}
{"id": "1608607", "revid": "110157", "url": "https://it.wikipedia.org/wiki?curid=1608607", "title": "Santa Luzia do Itanhy", "text": "Santa Luzia do Itanhy \u00e8 un comune del Brasile nello Stato del Sergipe, parte della mesoregione del Leste Sergipano e della microregione di Est\u00e2ncia."}
{"id": "1608611", "revid": "1149807", "url": "https://it.wikipedia.org/wiki?curid=1608611", "title": "Ophanimon", "text": ""}
{"id": "1608615", "revid": "110157", "url": "https://it.wikipedia.org/wiki?curid=1608615", "title": "Japaratuba", "text": "Japaratuba \u00e8 un comune del Brasile nello Stato del Sergipe, parte della mesoregione del Leste Sergipano e della microregione di Japaratuba."}
{"id": "1608616", "revid": "33689", "url": "https://it.wikipedia.org/wiki?curid=1608616", "title": "Prime time", "text": ""}
{"id": "1608620", "revid": "287204", "url": "https://it.wikipedia.org/wiki?curid=1608620", "title": "Japoat\u00e3", "text": "Japoat\u00e3 \u00e8 un comune del Brasile nello Stato del Sergipe, parte della mesoregione del Leste Sergipano e della microregione di Japaratuba."}
{"id": "1608623", "revid": "2164232", "url": "https://it.wikipedia.org/wiki?curid=1608623", "title": "Dialetto cosentino", "text": "Il dialetto cosentino (nome nativo \"'u cusintinu\") \u00e8 una variante diatopica italo-romanza ascrivibile al sottogruppo meridionale estremo parlata nella citt\u00e0 italiana di Cosenza e in parte del territorio della sua provincia con le numerose varianti locali che si differenziano per la diversa pronuncia delle vocali. \nAppartenente al diasistema dei dialetti della Calabria, il cosentino presenta tuttavia un'assenza delle forme verbali perfette tipiche del resto della Calabria. \u00c8 fortemente caratterizzato dalla pronuncia dilatata delle vocali, dall'uso frequente (soprattutto nelle conversazioni) di troncare le parole e in misura minore dalle caratteristiche lettere forti calabresi come la \"t\" e la \"c\".\nMolte caratteristiche tipiche del dialetto cosentino, specialmente lessicali, sono avvertibili anche nella parte meridionale della provincia di Potenza, in Basilicata, in comuni quali Lauria, Maratea, Trecchina, Viggianello, Rotonda, ecc.; tali caratteristiche lessicali avvicinano, sotto certi aspetti, i dialetti dei suddetti comuni al calabrese centro-meridionale e al siciliano, pur rimanendo comunque variet\u00e0 diatopiche appartenenti al sottogruppo meridionale intermedio e non a quello meridionale estremo.\nEsempio della lingua scritta.\nEstratti:\nIl Padre Nostro.\n(invece, in Presila diventa:\nPatre nuorrhu, ca si' ntru cielu,\nsia santificatu u nume tuu,\nvenisse u regnu tuu,\nse facisse u volire tuu,\ncum'allu cielu accuss\u00ec supr'a terra.\nRunene oje u pane nuorrhu e ogni juornu\ne perduna i peccati nuorrhi,\ncumu nue e perdunamu alli rebituri nuorrhi\ne un ne lassare jire ntra tentazione\nma libberaci e r'u male\nAm\u00e8n.)\nU Cusintinu (come si pronuncia).\n\u00c8 veru ca s'atteggia a dottu e malandrinu\nPer\u00f2 chi bella cosa...ad essa cusintinu!\nStoria.\nIl dialetto cosentino trae origne dal latino, nella sua forma volgarizzata parlata durante il Medioevo, con un precedente sostrato italico di tipo osco-umbro (bruzio) e greco antico, e, come qualsiasi altra variet\u00e0 linguistica, presentando prestiti lessicali di adstrato derivanti, oltre che dal resto della continuit\u00e0 italo-romanza, anche da altre continuit\u00e0 linguistiche neolatine pi\u00f9 distanti (come quelle galloromanze) e non romanze (principalmente greco-bizantine).\nCome per tutta la continuit\u00e0 italo-romanza meridionale estrema, anche per il dialetto cosentino, quella greca ha rappresentato, in assoluto - al di l\u00e0 ovviamente del latino, dal quale il dialetto cosentino deriva - la principale influenza esterna sull'idioma locale, dato che, a differenza di qualsiasi altra influenza esteriore - che \u00e8 limitata unicamente a prestiti lessicali, e quindi solamente di adstrato e null'altro - quella della lingua greca, dovuto anche alla sua millenaria presenza in Calabria, non ha solamente intaccato il lessico, ma \u00e8 bens\u00ec penetrata anche nel sostrato vernacolare dei parlanti locali, anteriormente attraverso il greco antico e, posteriormente, tramite il greco bizantino, i quali sono coesistiti per lungo tempo sul territorio in diglossia con il latino. \nAlcuni esempi di grecismi nel dialetto cosentino sono:\nIl passaggio definitivo alla lingua latina, ancora non preponderante fino al Medioevo, avvenne lento ma inesorabile, rimandando la vera e propria latinizzazione al tardo periodo normanno.\nDurante l'Alto Medioevo e i frequenti contatti con i saraceni della Sicilia, il dialetto cosentino inglob\u00f2 alcune parole arabe; ricordiamo, per esempio:\nCon il normanno Roberto il Guiscardo, la Calabria entr\u00f2 in una fase di nuova latinizzazione. Un certo numero di parole normanne vennero assorbite dal cosentino. Alla corte normanna giunsero individui francofoni e soldati dall'Italia meridionale. Questi ultimi importarono il latino volgare, una lingua non molto diversa da quella parlata nell'Italia centrale. Vocaboli cosentini sviluppatisi a partire da questo peridio sono:\nPosteriormente, alcuni altri lemmi e prestiti subentrati nel vernacolo cosentino, e verosimilmente penetrati in Calabria attraverso la corte della dinastia angioina, sono quelli ascrivibili all'areale gallo-romanzo, relativo al francese medievale. Alcuni esempi di prestiti gallo-romanzi nel dialetto cosentino sono:\nA partire dalla seconda met\u00e0 del XV secolo, attraverso la corte aragonese del Regno di Napoli, subentrarono nel dialetto cosentino - cos\u00ec come in altri dialetti italiani e nello stesso \nitaliano standard - anche un certo numero di prestiti ascrivibili all'areale ibero-romanzo; ad esempio: \nTuttavia, specialmente per quanto riguarda il castigliano, \u00e8 errato attribuire all'influenza spagnola ogni singola somiglianza tra il dialetto cosentino e quest'idioma: essendo ambedue lingue romanze o neolatine, la maggior parte degli elementi comuni o somiglianti vanno infatti fatti risalire esclusivamente al latino volgare.\nGrammatica.\nLa grammatica cosentina si differenzia da quella dell'italiano standard. Essa presenta molti costrutti di carattere tipicamente greco e latino.\nMorfologia.\nArticoli e sostantivi.\nIl dialetto cosentino ha due generi, maschile e femminile.\nGli articoli determinativi in cosentino sono \"'u\" per il maschile singolare, \"'a\" per il femminile singolare, \"lu\" o \"la\" per il maschile e femminile singolare davanti a nomi che iniziano per vocale, mentre per il plurale vi \u00e8 l'unica forma \"'i\". Gli articoli indeterminativi sono \"'nu\" per il maschile e \"'na\" per il femminile. Esiste il partitivo \"certi\".\nSe il sostantivo che segue l'articolo comincia con una vocale, questo si apostrofa, a meno che esso non abbia una consonante iniziale precedentemente caduta:\nPronomi.\nI pronomi dimostrativi sono: \nPi\u00f9 usate nel parlato sono le forme abbreviate: \"'ssu\", \"'ssa\", \"'ssi\".\nI pronomi personali sono: \nIl pronome di seconda persona singolare \"tu\" si pu\u00f2 trovare nella lingua parlata col presentativo \"ni\", quindi come \"tuni\". Il presentativo \"ni\" si pu\u00f2 trovare anche con \"'cca\" (qui) quindi \"'ccani\"; con la particella affermativa \"s\u00ec\" quindi \"sini\" ovvero con la particella negativa \"no\" come \"noni\".\nPer la \"forma di cortesia\", il cosentino adopera la seconda persona plurale:\nQuando il pronome riflessivo della prima persona plurale \u00e8 seguito da pronome oggetto (in italiano reso con ce) esso diviene \"ni\" o \"nni\":\nI pronomi relativi sono:\nPer esempio:\nAggettivi.\nGli aggettivi possessivi sono:\nIn dialetto cosentino l'aggettivo possessivo va sempre posto dopo il nome al quale si riferisce (es. \"'a m\u00e0china mia\", la mia automobile).\nPreposizioni.\nLe preposizioni semplici sono:\nPossono fare anche da preposizioni:\nLe preposizioni articolate sono:\n\"Ca\" (lat. \"quia\") pu\u00f2 avere valore di:\nConiugazione verbale.\nIl sistema verbale cosentino \u00e8 molto differente da quello standard calabrese. Esso non si basa su costrutti di origine latina. Gli infiniti non sono sotto forma esplicita ma sono contratti: es \"senta &gt; sentire\". Inoltre \u00e8 totalmente assente l'uso del perfetto latino, sostituito con un passato prossimo.\nI verbi principali e le loro coniugazioni all'indicativo presente sono:\nModo infinito.\nNel dialetto cosentino vi \u00e8 l'apocope degli infiniti; nella prima coniugazione l'accento \u00e8 sull'ultima sillaba.\nModo indicativo.\nLe desinenze per formare l'indicativo presente sono le seguenti:\nNei verbi monosillabici compare la desinenza \"-ju\" (o \"iu\") per le prime persone:\nNell'imperfetto troviamo le seguenti desinenze:\nil tempo passato si forma con gli ausiliari avere (av\u00ec) o essere (essa):\nIn dialetto cosentino non esiste una forma univerbale di futuro, che perci\u00f2 viene spesso sostituito dal presente indicativo.\nModo congiuntivo.\nIl congiuntivo presente viene usato sia per esprimere il congiuntivo italiano sia come sostituto del condizionale.\nSi forma con le desinenze del congiuntivo imperfetto italiano:\noppure\n\"Si loro sapissaru\" oppure \"Si loro saperranu\" [se loro sapessero]\nModo condizionale.\nNon esiste ed \u00e8 sostituito dall'imperfetto indicativo o dal congiuntivo:\nModo imperativo.\nL'imperativo \u00e8 formato semplicemente con l'aggiunta della desinenza \"-a\" per la seconda persona singolare, \"-\u00e0mu\" o \"-\u00edmu\" per la prima persona plurale, e \"-\u00e0ti\" o \"-\u00edti\" per la seconda persona plurale:\nModo gerundio.\nIl gerundio si ottiene aggiungendo la desinenza \"-\u00e0nnu\" per i verbi del primo gruppo, e \"-iannu\" per i verbi del secondo:\nModo participio.\nIl participio passato \u00e8 formato con l'aggiunta del suffisso \"-\u00e1tu\" per i verbi appartenenti al primo gruppo, e del suffisso \"-\u00fatu\" per i verbi appartenenti al secondo."}
{"id": "1608626", "revid": "18323", "url": "https://it.wikipedia.org/wiki?curid=1608626", "title": "Venceslao III Adamo di Teschen", "text": "Egli era figlio di Venceslao e nipote di Casimiro II, Duca di Teschen.\nSostenuto in giovet\u00f9 dalla figura del padre, alla morte di questi incontr\u00f2 l'amicizia di Jan di Pern\u0161tejn, di cui sposer\u00e0 la figlia.\nSotto il governo di Venceslao III Adamo, il Ducato di Teschen si stabilizz\u00f2. Vennero inoltre costruite costose fortificazioni, in particolare nei pressi di ko\u0142o Jab\u0142onkowa per assicurare i confini del ducato contro eventuali attacchi turchi.\nVenceslao III Adamo support\u00f2 inoltre la riforma protestante. Molti storici vedono le conseguenze di questa sua politica sin dagli inizi della sua reggenza, ma effettivi dati non sono visibili sino al 1540, anno in cui prescrisse la chiusura dei conventi dei Bernardini e dei Domenicani a Teschen e successivamente un monastero dei Benedettini a Or\u0142owa. Come di consueto, la popolazione, segu\u00ec il cuius regio, eius religio. Entrambe le mogli che ebbe Venceslao III Adamo, ad ogni modo, supportarono il protestantesimo nel Ducato.\nAlla sua morte, avvenuta prematuramente, gli succedette la seconda moglie, Sidonia Caterina, in reggenza del figlio Adamo Venceslao, dal momento che gli altri figli maschi gli erano premorti.\nMatrimonio e figli.\nIl 10 febbraio 1540 spos\u00f2 Maria (di appena dieci anni), figlia di Jan di Pern\u0161tejn, dalla quale ebbe i seguenti eredi:\nDopo la morte della prima moglie, Venceslao III Adamo si rispos\u00f2 con Sidonia Caterina, figlia di Francesco I, Duca di Sassonia-Lauenburg, dalla quale ebbe i seguenti eredi:"}
{"id": "1608628", "revid": "110157", "url": "https://it.wikipedia.org/wiki?curid=1608628", "title": "Pacatuba (Sergipe)", "text": "Pacatuba \u00e8 un comune del Brasile nello Stato del Sergipe, parte della mesoregione del Leste Sergipano e della microregione di Japaratuba."}
{"id": "1608630", "revid": "115049561", "url": "https://it.wikipedia.org/wiki?curid=1608630", "title": "Termination shock", "text": "Il termination shock \u00e8 la regione dell'eliosfera in cui il vento solare rallenta fino a velocit\u00e0 subsoniche a causa delle interazioni con il mezzo interstellare. Ci\u00f2 causa compressione, riscaldamento e un cambio nel campo magnetico.\nSi ritiene che nel nostro sistema solare il \"termination shock\" si trovi a una distanza compresa tra 75 e 90 UA dal Sole. Il confine non \u00e8 fisso, ma mutevole a seconda delle variazioni dell'intensit\u00e0 dell'attivit\u00e0 solare, cio\u00e8 a seconda delle espulsioni di gas e polveri dal Sole.\nSpiegazione.\nLo \"shock\" (in italiano \"urto\") si presenta perch\u00e9 le particelle del vento stellare sono emesse dalle stelle a circa 400\u00a0km/s, mentre la velocit\u00e0 del suono nel mezzo interstellare \u00e8 di circa 100\u00a0km/s (la velocit\u00e0 esatta dipende dalla densit\u00e0 che varia anche considerevolmente a seconda dei casi). Il mezzo interstellare, sebbene poco denso, possiede una pressione costante. La pressione del vento stellare, invece, irradiandosi quest'ultimo in forma sferica, decresce col quadrato della distanza; cos\u00ec, a una certa distanza dalla stella, la pressione del mezzo interstellare diventa sufficiente a rallentare il vento solare fino a velocit\u00e0 inferiori a quella del suono; questo provoca un'onda d'urto.\nOltre il \"termination shock\" vi \u00e8 un altro confine, l'eliopausa, che \u00e8 il punto in cui il vento solare viene fermato completamente dal mezzo interstellare.\nEsplorazione e ricerche.\nSecondo alcune prove presentate dal dottor Ed Stone alla riunione dell'American Geophysical Union del maggio 2005, la sonda Voyager 1 avrebbe superato il \"termination shock\" nel dicembre del 2004, quando si trovava a 94 UA dal Sole. La Voyager 2, invece, avrebbe rilevato particelle di ritorno quando era solamente a 76 UA dal Sole, nel maggio del 2006. Questo pu\u00f2 voler dire che l'eliosfera potrebbe avere forma irregolare, con un'estensione maggiore nell'emisfero settentrionale del Sole e con un ritiro nell'emisfero meridionale.\nLa missione spaziale Interstellar Boundary Explorer (IBEX) della NASA cercher\u00e0 di raccogliere maggiori dati sul \"termination shock\" del sistema solare."}
{"id": "1608633", "revid": "110157", "url": "https://it.wikipedia.org/wiki?curid=1608633", "title": "Pirambu", "text": "Pirambu \u00e8 un comune del Brasile nello Stato del Sergipe, parte della mesoregione del Leste Sergipano e della microregione di Japaratuba."}
{"id": "1608641", "revid": "38120", "url": "https://it.wikipedia.org/wiki?curid=1608641", "title": "Roggenbier", "text": "Si dice birra di segale una birra nella quale la segale (solitamente malto di segale) sostituisce almeno in parte l'uso di malto d'orzo.\nIn particolare la roggenbier \u00e8 una birra speciale, prodotta con fino al 60% di malto di segale. Questo stile birrario ha avuto origine in Baviera, nel sud della Germania, e impiega gli stessi lieviti delle tedesche hefeweizen: il risultato \u00e8 un sapore leggero, secco e saporito.\nNegli Stati Uniti alcuni homebrewers e microbirrifici producono un altro stile di birra di segale, nel quale l'accentuata presenza di luppolo porta ad avere un sapore simile a quello delle \"India pale ale\" americane.\nIl \"sahti\" finlandese \u00e8 un altro stile di birra di segale, ottenuto impiegando segale, bacche di ginepro e lieviti selvatici.\nUn altro tipo ancora di birra di segale \u00e8 il \"kvas\", diffuso in Russia.\nStoria.\nFino al XV secolo era comune in Germania, e in particolare in Baviera, l'utilizzo di malto di segale per produrre birra. Tuttavia, dopo un periodo di cattivi raccolti, una legge stabil\u00ec che la segale potesse essere usata solo per la panificazione e, allo stesso tempo, che solo l'orzo potesse essere impiegato nella produzione della birra (legge nota come \"Reinheitsgebot\"). Le \"roggenbier\" scomparvero per almeno cinquecento anni, finch\u00e9 nel 1988, sono lentamente riapparse in Baviera.\nLa versione moderna delle \"roggenbier\" ha una gradazione alcolica tipicamente sul 5% vol. ed \u00e8 piuttosto scura. Il sapore ricorda molto i cereali, spesso con un nucleo simile a quello del pane integrale. Di solito almeno il 50% del malto usato \u00e8 di segale."}
{"id": "1608642", "revid": "110157", "url": "https://it.wikipedia.org/wiki?curid=1608642", "title": "S\u00e3o Francisco (Sergipe)", "text": "S\u00e3o Francisco \u00e8 un comune del Brasile nello Stato del Sergipe, parte della mesoregione del Leste Sergipano e della microregione di Japaratuba."}
{"id": "1608643", "revid": "1442080", "url": "https://it.wikipedia.org/wiki?curid=1608643", "title": "Ben Olsen", "text": ""}
{"id": "1608646", "revid": "110157", "url": "https://it.wikipedia.org/wiki?curid=1608646", "title": "Po\u00e7o Verde", "text": "Po\u00e7o Verde \u00e8 un comune del Brasile nello Stato del Sergipe, parte della mesoregione dell'Agreste Sergipano e della microregione di Tobias Barreto."}
{"id": "1608648", "revid": "767487", "url": "https://it.wikipedia.org/wiki?curid=1608648", "title": "Sim\u00e3o Dias", "text": "Sim\u00e3o Dias \u00e8 un comune del Brasile nello Stato del Sergipe, parte della mesoregione dell'Agreste Sergipano e della microregione di Tobias Barreto."}
{"id": "1608649", "revid": "466539", "url": "https://it.wikipedia.org/wiki?curid=1608649", "title": "Giuliano l'ospitaliere", "text": "Agiografia.\nSecondo la leggenda di origine nordica, Giuliano nacque il 13 o il 29 gennaio dell'anno 631 ad Ath (in Belgio) da una nobile famiglia. Il giovane era un tipo violento e facile all'ira e si narra che durante una battuta di caccia un cervo che stava per morire gli predisse che avrebbe ucciso i suoi genitori.\nLa funesta profezia si avver\u00f2, alcuni anni dopo, quando i genitori giunsero al suo castello mentre lui era assente per una battuta di caccia e la moglie, una nobile vedova conosciuta in Spagna, offr\u00ec loro il letto nuziale per la notte. Al mattino, Giuliano rientr\u00f2 in casa e credendo che la moglie fosse con un amante estrasse la spada e li uccise.\nPer espiare la colpa, si trasfer\u00ec in Italia insieme alla consorte e inizi\u00f2 una lunga peregrinazione, dalla Sicilia ad Aquileia, fino alle rive del fiume Potenza, che in quel tempo era navigabile, dove per tutta la vita traghett\u00f2 viandanti e pellegrini offrendo loro assistenza.\nDurante una traversata, la sua barca rischi\u00f2 di capovolgersi e lui tenne la mano ad un lebbroso pur di non farlo cadere nelle acque. Tale lebbroso, che pass\u00f2 poi la notte nel suo letto, si rivel\u00f2 essere un Angelo mandato dal Signore a dirgli che la sua penitenza era stata accettata e presto avrebbe avuto il premio eterno insieme alla sua amata sposa.\nLe fonti letterarie.\nNon \u00e8 nota la data in cui la storia di Giuliano venne divulgata per la prima volta, ma \u00e8 sicuro che il XIII secolo consacr\u00f2 numerosi scritti alla sua figura. \nAll'epitome del domenicano Bartolomeo da Trento (1244) fecero seguito lo \"Speculum historiale\" (compreso nello \"Speculum Maius\") di Vincenzo di Beauvais (1248) e la \"Leggenda aurea\" di Jacopo de Voragine, collocabile attorno alla met\u00e0 del secolo, quando fu composta con buone probabilit\u00e0 una vita in prosa di san Giuliano, cui si aggiunse, forse qualche anno pi\u00f9 tardi, una vita in poesia.\nLa leggenda raggiunse il suo apice letterario nell'Ottocento, quando Gustave Flaubert scrisse \"La leggenda di San Giuliano l'Ospitaliere\", il secondo dei suoi \"Tre racconti\" (1877). Flaubert conosceva le opere di Vincent de Beauvais e Jacopo de Varagine e potrebbe essersi inoltre servito di un riadattamento della vita in prosa trecentesca, curato da Gabriel Dupont e pubblicato nel 1838.\nInoltre l'autore fa riferimento ad una vetrata della Cattedrale di Rouen, in cui \u00e8 narrata in sequenza l'intera leggenda del santo, datata a partire dal XIII secolo.\nCulto.\nOltre che a Macerata, dove sembra sia sepolto, la figura di san Giuliano l'Ospitaliere \u00e8 venerata anche nel quartiere latino di Parigi dove sorge la chiesa di Saint-Julien-le-Pauvre (XII-XIII secolo. San Giuliano l'Ospitaliere \u00e8 anche il patrono di Faleria. A Macerata ci sono innumerevoli rappresentazioni del santo; la pi\u00f9 antica \u00e8 del 1326, una scultura in pietra, un tempo sita a \"fonte maggiore\" e ora nell'atrio della pinacoteca comunale; la pi\u00f9 scenografica \u00e8 sita all'interno della chiesa del quartiere \"Vergini\" mentre tiene in mano un modellino della citt\u00e0. Non di minor importanza \u00e8 la rappresentazione della sua storia, sotto forma di affresco, presente all'interno del Duomo cittadino.\nIconografia.\nSan Giuliano \u00e8 di solito rappresentato con l'attributo della spada."}
{"id": "1608651", "revid": "2140725", "url": "https://it.wikipedia.org/wiki?curid=1608651", "title": "Tobias Barreto", "text": "Tobias Barreto \u00e8 un comune del Brasile nello Stato del Sergipe, parte della mesoregione dell'Agreste Sergipano e della microregione di Tobias Barreto."}
{"id": "1608653", "revid": "767487", "url": "https://it.wikipedia.org/wiki?curid=1608653", "title": "Donnie Vie", "text": "\u00c8 stato il cofondatore e frontman degli Enuff Z'Nuff.\nCarriera.\nNel 1984 fonda insieme al bassista Chip Z'Nuff gli Enuff Z'Nuff, band che lo porter\u00e0 al successo. Vie nella band, oltre ad occupare il ruolo di cantante, suona anche la chitarra ritmica, tastiere e l'armonica.\nNegli anni novanta, grazie al successo ottenuto con gli Enuff Z'Nuff, ottenne un'offerta da una etichetta discografica giapponese per pubblicare una sorta di album solista insieme a Chip Z'Nuff, e il progetto fu chiamato appunto \"Chip &amp; Donnie\", con il quale pubblicarono l'album \"Brothers\" nel 1994, le cui tracce furono incluse nell'album degli Enuff Z'Nuff \"Seven\" del 1997.\nNel 2004 intraprende la carriera solista, pubblicando l'album d'esordio \"Just Enough\" e successivamente \"Extra Strength\" (rivisitazione dell'album degli Enuff Z'Nuff \"Strenght\").\nAttualmente ha lasciato gli EZN per concentrarsi nella carriera solista."}
{"id": "1608662", "revid": "120064739", "url": "https://it.wikipedia.org/wiki?curid=1608662", "title": "Dario Castello", "text": "Biografia.\nDario Domenico Castello nacque a Venezia, dove fu battezzato il 19 ottobre 1602 nella parrocchia di San Barnaba.\nEbbe la sua formazione dal padre Giovanni Battista, suonatore di violino, attivo con alcune compagnie veneziane di strumentisti. La sua carriera fu certamente favorita dalla rete di relazioni familiari con alcuni importanti musicisti operanti a Venezia.&lt;br&gt;\nNel 1620 intraprese la carriera ecclesiastica e nel 1623 fu ordinato suddiacono, nel 1625 diacono e nel 1627 sacerdote.&lt;br&gt;\nFu pure alla testa di una \u00abcompagnia de musichi d'instrumenti da fiato\u00bb, come si legge nel frontespizio del primo e del secondo libro delle sue \"Sonate concertate in stile moderno\", pubblicati rispettivamente nel 1621 e nel 1629.&lt;br&gt;\nIl 19 novembre 1624 fu nominato \u00absonador di violin\u00bb nella cappella di San Marco, all'epoca diretta da Claudio Monteverdi, dove, gi\u00e0 da qualche mese il fratello Francesco prestava servizio come suonatore di trombone.&lt;br&gt;\nMor\u00ec a Venezia il 2 luglio 1631 nella parrocchia di Sant\u2019Angelo, vittima di un'epidemia di peste.\nStile.\nSono pervenute fino a noi 29 delle sue composizioni. La sua musica era piena di inventiva e dotata di una tecnica brillante e raffinata. I suoi lavori erano costituiti da sezioni polifoniche intervallate da recitativi drammatici su di un basso continuo, in linea con il titolo delle pubblicazioni \"in stil moderno\"; comunque egli us\u00f2 anche la tecnica della vecchia forma canzone, che impiegava brevi sezioni dal marcato contrasto sonoro alternati a tratti melodici. Castello indicava anche quali strumenti dovessero eseguire la musica citando cornetti, violini, tromboni e fagotti (in realt\u00e0 dulciane).\nLe sue raccolte di sonate sono state ristampate fino al 1658 a Venezia ed Anversa, a conferma dell'interesse dei musicisti dell'epoca per la produzione del compositore."}
{"id": "1608664", "revid": "125732160", "url": "https://it.wikipedia.org/wiki?curid=1608664", "title": "Wet Hot American Summer", "text": "Wet Hot American Summer \u00e8 una commedia del 2001 diretta da David Wain. Il film, che \u00e8 diventato un piccolo cult negli Stati Uniti, ambientato nel 1981 racconta le vicende di alcuni personaggi durante l'ultimo giorno di vacanze al campeggio estivo di Firewood, mentre un pezzo di uno Skylab rischia di schiantarsi proprio sul campeggio.\nIl film \u00e8 realizzato da alcuni membri del programma comico di MTV \"The State\" ed una commedia satirica che prende di mira le commedie adolescenziali degli anni settanta e ottanta.\n\u00c8 stato doppiato e distribuito in Italia dalla piattaforma digitale Netflix solo nel 2015, anno in cui \u00e8 stata prodotta dalla medesima compagnia una miniserie prequel intitolata ', mentre nel 2017 \u00e8 stata realizzata la miniserie sequel dal titolo '."}
{"id": "1608669", "revid": "18323", "url": "https://it.wikipedia.org/wiki?curid=1608669", "title": "Casimiro II di Teschen", "text": "Era figlio del duca Boleslao II di Teschen, e di sua moglie, Anna di Bielsk.\nAlla morte del padre, pass\u00f2 sotto la reggenza di Premislavo II. Nel 1460 ricevette dallo zio il governo della citt\u00e0 di Bielsko e dei villaggi circostanti, quando aveva appena 12 anni. Quando Premislavo II mor\u00ec nel 1477 Casimiro ottenne il pieno controllo dell'intero Ducato di Teschen. Govern\u00f2 da solo e i suoi zii non poterono far valere i propri diritti dal momento che non ebbero figli maschi.\nSul piano internazionale, Casimiro II inizialmente support\u00f2 Mattia Corvino, re di Boemia, ma i cambiamenti dello scenario politico lo indussero a schierarsi con Ladislao Jagellone. Casimiro II, durante gli scontri, perse il controllo su met\u00e0 della citt\u00e0 di G\u0142og\u00f3w in favore di Giovanni II di \u017baga\u0144 e di Mattia Corvino.\nAlla morte di Mattia Corvino, nel 1490, si mise al servizio di Ladislao Jagellone, sotto il quale serv\u00ec promuovendo il servizio pubblico. Il Re di Boemia gli concesse pertanto il Ducato di G\u0142og\u00f3w a vita e acconsent\u00ec anche a che egli ricevette parti del Ducato di Opava.\nNella politica interna egli mostr\u00f2 una linea dura combattendo contro i banditi del ducato. Egli fu inoltre un abile governante nell'ambito economico: durante il suo regno il ducato si stabilizz\u00f2 definitivamente con un'economia solida. Ad ogni modo, occorse un nuovo sviluppo per le citt\u00e0, che ricevettero molti privilegi da Casimiro II. Egli si concentr\u00f2 in particolar modo sulla citt\u00e0 di Cieszyn (Teschen), la capitale, dove fond\u00f2 la piazza principale che ancora oggi persiste.\nMatrimonio e figli.\nAlla fine degli anni '80 del XV secolo, spos\u00f2 Giovanna, figlia di Viktor\u00edn di Pod\u011bbrady, dalla quale ebbe i seguenti eredi:\nIl primo dei suoi figli, Federico, mor\u00ec nel 1507 e Venceslao II, che era stato visto come successore del padre, e che aveva governato insieme a lui, mor\u00ec nel 1524, quattro anni prima del padre. Il successivo Duca di Teschen divenne quindi Venceslao III Adamo, figlio di Venceslao e nipote di Casimiro II."}
{"id": "1608681", "revid": "224230", "url": "https://it.wikipedia.org/wiki?curid=1608681", "title": "Erdo\u011fan (disambigua)", "text": "Erdo\u011fan \u00e8 un nome turco, che \u00e8 anche usato come nome di famiglia."}
{"id": "1608683", "revid": "73843", "url": "https://it.wikipedia.org/wiki?curid=1608683", "title": "Superoceano", "text": ""}
{"id": "1608695", "revid": "767487", "url": "https://it.wikipedia.org/wiki?curid=1608695", "title": "Premislavo II di Teschen", "text": "Premislavo era figlio di Boleslao, Duca di Teschen e di sua moglie Eufemia.\nAlla morte del padre, nel 1431, Premislavo II govern\u00f2 il ducato dapprima sotto la reggenza della madre e poi con i fratelli. Dopo la divisione del ducato, nel 1442, egli govern\u00f2 sulla parte di Teschen. Alla morte di suo fratello Boleslao II nel 1452, divenne l'unico regnante del Ducato. Dal 1460 govern\u00f2 anche sulla met\u00e0 del Ducato di G\u0142og\u00f3w.\nPremislao II support\u00f2 anche il Re boemo Giorgio Podebrady e mantenne stretti rapporti con il Re polacco Casimiro IV. La sua vicinanza ad entrambi i monarchi port\u00f2, nel 1462, alla firma di un negoziato a G\u0142og\u00f3w tra i due re, circa il destino della futura corona di Boemia. Nel 1469 prese parte all'elezione del Re d'Ungheria Mattia Corvino a Olomouc, il quale divenne anche Re di Boemia.\nEgli ebbe un'unica erede, la figlia Jadwiga, ed alla sua morte, avvenuta nel 1477, a Premislavo II succedette il nipote Casimiro, figlio di suo fratello Boleslao II."}
{"id": "1608696", "revid": "1543377", "url": "https://it.wikipedia.org/wiki?curid=1608696", "title": "Calic\u00f2", "text": "Il calic\u00f2 (dal francese \"calicot\"), detto anche \"cencio della nonna\", \u00e8 un tessuto leggero. Il suo nome viene dalla citt\u00e0 di Calicut, Kerala, India, dove veniva tradizionalmente fatto dai locali tessitori chiamati \"chaliyans\". \u00c8 realizzato in cotone grezzo, con armatura tela, oggi solitamente il colore \u00e8 \u00e9cru. Nella prima met\u00e0 del XIX secolo il calic\u00f2 stampato, tessuto economico, contribu\u00ec alla supremazia inglese nella nascente industria tessile. Dal nome di questo prodotto viene quello del \"Calico Act\", una legge emanata dal governo inglese secondo la quale dalla colonia indiana non poteva essere pi\u00f9 esportato il prodotto finito (il calico appunto), ma solo cotone grezzo per favorire la nascente industria tessile inglese. La legge rest\u00f2 in vigore tra il 1690 e il 1721. Inoltre, il pirata inglese John Rackham prese il suo soprannome, ovvero Calico Jack, proprio dal tessuto calic\u00f2, di cui erano fatti gli abiti che preferiva indossare.\nTeatro.\nIn teatro viene incollato con un composto di colla da parati, colla vinilica ed acqua.\nCi sono due tipi di calic\u00f2: quello fino e quello grosso.\nIl calicot fino viene dall'Italia ed \u00e8 il pi\u00f9 usato, quello grosso \u00e8 meno usato perch\u00e9 ha la caratteristica di assorbire tanta colla, viene quindi usato per ricoprire le parti pi\u00f9 soggette a contusioni."}
{"id": "1608698", "revid": "547034", "url": "https://it.wikipedia.org/wiki?curid=1608698", "title": "Nicola Savarese", "text": "Biografia.\n\u00c8 stato docente di Storia del Teatro e dello Spettacolo all'Universit\u00e0 \"La Sapienza\" di Roma, all'Universit\u00e0 di Lecce e al Dams di Bologna. Negli anni ottanta ha tenuto la stessa cattedra nelle universit\u00e0 di Kyoto e Montr\u00e9al, e pi\u00f9 recentemente alla Sorbona di Parigi, nel 2005. \u00c8 membro fondatore, con Franco Ruffini e altri, dell'\"International School of Theatre Anthropology\" (ISTA), diretta da Eugenio Barba.\nInfine \u00e8 stato docente di Discipline dello Spettacolo all'Universit\u00e0 di Roma Tre. Nel 2007 ha curato una mostra archeologica dal titolo \"In Scaena\", esposta al Colosseo dal 3 ottobre 2007 al 17 febbraio 2008, sul teatro romano e le sue origini nel mondo greco.\nCura la collana \"Il teatro del XX secolo\" presso Laterza."}
{"id": "1608699", "revid": "1543377", "url": "https://it.wikipedia.org/wiki?curid=1608699", "title": "Neveazzurra", "text": "Neveazzurra \u00e8 un comprensorio sciistico, che comprende tutte le localit\u00e0 sciistiche della Provincia del Verbano-Cusio-Ossola.\nLe localit\u00e0 che appartengono al comprensorio sono: Macugnaga, Mottarone, San Domenico di Varzo, Domobianca, Formazza, Alpe Devero, Piana di Vigezzo, Druogno, Antrona e Pian di Sole.\nLe piste del comprensorio misurano complessivamente 138 km e sono sevite da 54 impianti di risalita (3 funivie, 1 cabinovia, 16 seggiovie, 26 skilift e 8 nastri trasportatori).\nNell'ottobre 2010, la provincia del VCO ha promosso la modernizzazione del sistema di skipass del comprensorio, attraverso l'adozione dello standard OpenPass e la creazione della SkiArea VCO. Lo skipass SkiArea VCO consente allo sciatore di recarsi in ogni stazione di risalita del comprensorio con un unico skipass su card RFID. \nCollegamenti esterni.\nSito ufficiale \nSito SkiArea VCO"}
{"id": "1608701", "revid": "31530", "url": "https://it.wikipedia.org/wiki?curid=1608701", "title": "Area Control Center", "text": ""}
{"id": "1608702", "revid": "1318658", "url": "https://it.wikipedia.org/wiki?curid=1608702", "title": "Casimir Pierre P\u00e9rier", "text": "Oppositore liberale a Carlo X durante la Restaurazione, governatore della Banca di Francia, incarnazione del Partito della Resistenza sotto la Monarchia di Luglio, fu presidente del Consiglio dal 13 marzo 1831 alla morte, avvenuta durante l'epidemia di colera del 1832.\nBiografia.\nNacque, quarto figlio, da Claude P\u00e9rier (1742-1801), ricco banchiere ed industriale originario del Delfinato, il quale ebbe parte alla preparazione del colpo di Stato del 18 brumaio che pose fine al Direttorio e fu uno dei fondatori della Banca di Francia nel 1801.\nCoi fratelli segu\u00ec gli studi presso gli Oratoriani di Lione, quindi a Parigi. Per via della coscrizione, part\u00ec militare nel 1798, nell\"Armata d'Italia\", fu assegnato allo Stato Maggiore del Genio e si distinse presso Mantova.\nAlla morte del padre Casimir P\u00e9rier si ritrov\u00f2 in possesso di una vasta fortuna, lasci\u00f2 l'esercito e, con l'aiuto del fratello Scipion, fond\u00f2 a Parigi un'importante banca privata che si occupava di armamento marittimo, operazioni sulle propriet\u00e0, prestiti pubblici e privati, commercio di legname, manifatture ecc.\nIl 13 ottobre 1805 spos\u00f2 al castello di Vizille, propriet\u00e0 di famiglia presso Grenoble, una ricca ereditiera, Marie C\u00e9cile Laurence (detta \"Pauline\") Loyer (1788-1861); la coppia ebbe due figli:\nGrazie alla dote della moglie Casimir P\u00e9rier pot\u00e9 comprare la quota del fratello e condurre da solo l'impresa. Non tard\u00f2, grazie alla sua fortuna, ad accedere ad importanti cariche pubbliche: giudice al tribunale di commercio della Senna, consigliere della Banca di Francia (dal 7 marzo 1811 al 1\u00ba febbraio 1816), quindi governatore della stessa banca sino al 24 gennaio 1822; siccome la sua impresa operava particolarmente nella cessione del credito, si dedic\u00f2, in quest'ultima veste, a istituire un comitato di inchiesta sulla solvibilit\u00e0 dei commercianti.\nUno dei capi dell'opposizione liberale sotto la Restaurazione.\nNel 1817 pubblic\u00f2 due opuscoli di argomento finanziario, molto apprezzati, a criticare un prestito di 300 milioni contratto all'estero dal governo a condizioni fortemente onerose. Alle elezioni del 20 settembre dello stesso anno fu eletto deputato per il dipartimento della Senna.\nEvit\u00f2 dapprima di schierarsi con l'opposizione e limit\u00f2 i propri interessi allo studio delle questioni finanziarie. In politica guardava con favore alla Carta del 1814 e ai Borbone, e le sue idee non andavano oltre un moderato costituzionalismo. Tuttavia si trovava, su molte questioni, in contrasto coi ministri e la destra della Camera.\nRieletto deputato il 9 maggio 1822 nel III \"arrondissement\" di Parigi, si spost\u00f2 su posizioni pi\u00f9 vicine alla sinistra e, dopo aver ottenuto un altro mandato il 17 novembre 1824, condusse una viva opposizione al governo de Vill\u00e8le.\nIl 17 novembre 1827 fu nuovamente eletto deputato per il collegio della Senna e nella 1\u00aa circoscrizione elettorale dell'Aube (Troyes). Opt\u00f2 per il seggio di Troyes e si un\u00ec al governo Martignac. Lo si vide al palazzo delle Tuileries e si parl\u00f2 di lui come presidente della Camera e come ministro delle Finanze. Nel corso delle sessioni parlamentari del 1828 e 1829, conserv\u00f2 un silenzio completo, non prendendo la parola che dopo l'avvento del governo Polignac (agosto 1829). La sua popolarit\u00e0 fu ravvivata dall'opposizione che port\u00f2 avanti; firm\u00f2 naturalmente l'Indirizzo dei 221.\nIncarnazione del Partito della Resistenza sotto la Monarchia di Luglio.\nNondimeno, Casimir P\u00e9rier non pensava ancora a cambiare campo, quando fu attirato verso il Duca d'Orl\u00e9ans per la comunanza di idee ed interessi. Amante dell'ordine, temeva soprattutto i tumulti rivoluzionari e le molte incertezze dell'epoca.\nUn atteggiamento prudente durante i \"Tre giorni gloriosi\".\nRieletto a Troyes il 12 luglio 1830, fece, all'inizio dell'insurrezione e durante le riunioni dei deputati e dei politici, tutto quello che pot\u00e9 per fermare il movimento. Durante i \"Tre giorni gloriosi\" si sforz\u00f2 di ostentare una assoluta neutralit\u00e0, e si dice che fece sciabolare dai gendarmi dei giovani riuniti sotto le sue finestre che si lanciavano in ovazioni troppo compromettenti.. Il 26 luglio, alla riunione convocata da Alexandre de Laborde raccomand\u00f2 di temporeggiare, si oppose alla mozione collettiva redatta da B\u00e9rard, ma non pot\u00e9 rifiutare la propria casa per la riunione dell'indomani. Quando Auguste de Schonen venne ad annunciare che si cominciavano a innalzare le barricate su rue Saint-Honor\u00e9, esclam\u00f2: \u00abUscendo dalla legalit\u00e0 siete la rovina di tutti noi!\u00bb. Acconsent\u00ec solamente a tentare presso il maresciallo Marmont, con altri deputati, una conciliazione che non ebbe successo. La vittoria dell'insurrezione lo port\u00f2 al potere suo malgrado.\nFra i cinque componenti della commissione municipale che si incaric\u00f2 di amministrare la capitale di fronte alla mancanza di autorit\u00e0 civili e militari, Casimir P\u00e9rier accett\u00f2 da Luigi Filippo, nominato luogotenente generale del regno, il ministero dell'Interno, per poi cambiare idea e non avvicinarsi pi\u00f9 al duca d'Orl\u00e9ans sino a che non gli apparve chiara la fine della vecchia classe dirigente. Eletto presidente della Camera dei deputati il 6 agosto, lasci\u00f2 al vice presidente Laffitte l'esercizio della funzione; qualche giorno pi\u00f9 tardi, l'11 agosto, fu nominato ministro senza portafoglio nel primo governo del regno di Luigi Filippo, che non prevedeva la figura del Primo ministro. Fu eletto ancora una volta deputato di Troyes il 21 ottobre.\nPresidente del Consiglio (13 marzo 1831 - 16 maggio 1832).\nL'insediarsi del governo Laffitte, connotato da un liberalismo troppo avanzato, a sua opinione, lo escluse temporaneamente dagli affari politici; principale figura del Partito della Resistenza, che, desiderando l'ordine sociale, stimava prioritario riportare la calma sulle piazze e mantenere la pace con l'esterno, non perse occasione di criticare la mancanza di fermezza del \"partito del movimento\" di fronte alle agitazioni dei repubblicani, come all'opposto l'attivismo smaccato nel sostenere i nazionalismi d'Europa.\nDopo le dimissioni di Laffitte, Casimir P\u00e9rier fu chiamato, il 13 marzo 1831 a formare un governo, nel quale deteneva anche il Ministero dell'interno.\nLa politica di Casimir P\u00e9rier mirava, all'interno, a ristabilire l'ordine con misure energiche, all'occorrenza anche con la forza, per fermare il corso della rivoluzione; all'esterno cercava di garantire la pace con le potenze straniere. La repressione delle agitazioni rivoluzionarie, in particolare la prima rivolta dei \"canut\" lionesi del novembre 1831, ha portato a P\u00e9rier una fosca reputazione, calcata dalla storiografia repubblicana; gli storici moderni gli riservano un giudizio diverso: \u00abEccellente oratore, nemico della demagogia, accettava il rischio e desiderava l'azione; P\u00e9rier era l'uomo di Stato di cui la Monarchia di Luglio aveva bisogno per restare al potere.\u00bb.\nCasimir P\u00e9rier aveva gi\u00e0 da tempo meditato riguardo a quel che doveva essere la Presidenza del Consiglio, ed aveva teorizzato un regime semi-parlamentare, con un esecutivo forte e in cui \u00abil re regni ma non governi\u00bb, secondo la massima di Thiers. Era quello che fu poi chiamato \"il sistema del 13 marzo\", fondato sulla limitazione dei poteri del sovrano, la solidariet\u00e0 del governo e della maggioranza parlamentare, e la sottomissione della pubblica amministrazione, quella che Ludovic Vitet chiam\u00f2 \u00abdittatura liberale\u00bb.\nTemendo l'abilit\u00e0 nei maneggi politici di Luigi Filippo, e ansioso di avere i pieni poteri, P\u00e9rier esigette dal sovrano, come condizione ad accettare l'incarico di poter riunire il Consiglio dei ministri in assenza del sovrano, che Ferdinando Filippo d'Orl\u00e9ans, professante idee liberali avanzate, non partecipasse pi\u00f9 alle riunioni del Consiglio. Non inoltrava i dispacci telegrafici al sovrano che dopo averne presa visione, e controllava con attenzione le note personali che Luigi Filippo inviava a \"Le Moniteur\", di cui si fece attribuire la direzione esclusiva. All'apertura della sessione delle Camere si not\u00f2 che mentre il re leggeva il discorso della Corona, Casimir P\u00e9rier seguiva con ostentazione la lettura sulla copia del testo, concordato in precedenza.\nPer imporsi alle Camere, corollario indispensabile della sua interpretazione della Carta del 1830, pronunci\u00f2 una sorta di discorso d'investitura, nel quale, dopo aver affermato in principio che \u00abLa Rivoluzione di Luglio ha fondato un governo e non inaugurato l'anarchia\u00bb, affront\u00f2 il proprio programma di governo, riassunto in una celebre formula che defin\u00ec l'ideale del \"giusto mezzo\": \u00abAll'interno, l'ordine senza sacrifici per la libert\u00e0, all'esterno la pace senza sacrifici per l'onore\u00bb.\nIl 5 luglio 1831 fu ancora eletto deputato a Troyes, nel IV collegio della Marna (\u00c9pernay) e nel I \"arrondissement\" di Parigi. Opt\u00f2 per il collegio di Troyes.\nLe continue battaglie di governo e lo stato di iperattivit\u00e0 ed eccitazione nel quale viveva in permanenza minarono la fragile salute di Casimir P\u00e9rier. All'inizio dell'epidemia di colera che flagell\u00f2 Parigi nel 1832, il 1\u00ba aprile, accompagn\u00f2 il duca d'Orleans all'H\u00f4tel-Dieu in visita ai malati; prima di entrare si dice fu assalito da una sorta di presentimento:\nColpito dal morbo e sotto la cura di Fran\u00e7ois Broussais, P\u00e9rier mor\u00ec il 16 maggio 1832 al termine di una lunga agonia, costellata di temporanee remissioni e subitanee ricadute. \u00abP\u00e9rier \u00e8 morto: \u00e8 un bene? \u00e8 un male?\u00bb, avrebbe commentato Luigi Filippo, aggiungendo: \u00abAveva un'anima di banchiere sigillata in una cassaforte.\u00bb Per il sovrano, geloso delle proprie prerogative, il governo P\u00e9rier era stato un vero e proprio supplizio: \u00abAvevo un bel fare [...] - disse - tutto quello che si faceva di buono si attribuiva a Casimir P\u00e9rier, e i casi infelici tornavano a mio carico; oggi, almeno, si vedr\u00e0 che regno io, e io soltanto\u00bb."}
{"id": "1608705", "revid": "1305772", "url": "https://it.wikipedia.org/wiki?curid=1608705", "title": "Svanitore", "text": "Svanitore (\"Vanisher\"), il cui vero nome \u00e8 Telford Porter, \u00e8 un personaggio dei fumetti creato da Stan Lee (testi) e Jack Kirby (disegni), pubblicato dalla Marvel Comics. Apparso per la prima volta sulle pagine di \"X-Men\" (prima serie) n. 2 (novembre 1963), Telford \u00e8 noto per essere il secondo nemico affrontato dal gruppo mutante nella sua lunga carriera editoriale.\nBiografia del personaggio.\nLo Svanitore, non essendo tra i principali antagonisti della serie, manca di una caratterizzazione approfondita riservata a personaggi come Magneto o Mystica. Di lui si sa per\u00f2 che \u00e8 un criminale \"puro\" ed utilizza il suo potere mutante soltanto per proprio tornaconto. Tra le sue imprese ricordiamo il furto dei piani della difesa strategica statunitense, utilizzati per richiedere un grosso riscatto e il tentativo di far deflagrare la Terza guerra mondiale tra USA e URSS, in modo da poter poi governare su ci\u00f2 che sarebbe restato del mondo.\nEntrambe le volte i suoi progetti vengono smantellati dall'intervento degli X-Men e soprattutto del Professor Xavier, che per sconfiggerlo gli procurer\u00e0 persino un'amnesia.\nIn futuro si scontrer\u00e0 spesso anche con altri team di supereroi come i New Warriors e i Campioni di Los Angeles venendo sempre sconfitto.\nVolendo perfezionare il controllo sui suoi poteri viene risucchiato da un'altra dimensione, dalla quale riesce, dopo lungo tempo, a liberarsi per iniziare una lucrosa attivit\u00e0 nel commercio di droga a capo di un cartello sudamericano.\nRecentemente Svanitore viene coinvolto nelle vicende del gruppo mutante X-Force, venendo costretto con un trucco di Elixir ad usare i suoi poteri a loro favore.\nPoteri e abilit\u00e0.\nSvanitore possiede un incredibile potere di teletrasporto, di molto maggiore a quello di Nightcrawler, che gli consente di spostare se stesso, oggetti di varie dimensioni e in gran quantit\u00e0 e persino altre persone a molte centinaia di chilometri di distanza, anche da un continente all'altro. Inoltre, possiede un particolare senso dell'orientamento che gli permette di evitare di teletrasportarsi all'interno di oggetti solidi anche se non conosce perfettamente la sua area di destinazione. Inizialmente Svanitore poteva teletrasportarsi solo a determinate condizioni, come ad esempio vedere la destinazione o su un raggio di qualche chilometro, ma negli anni queste limitazioni sono venute meno. Svanitore ha mostrato anche la capacit\u00e0 di teletrasportare solo una parte del suo corpo a una piccola distanza. Questa capacit\u00e0 \u00e8 stata utilizzata molto raramente, quindi i limiti rimangono sconosciuti. \nOltre i suoi poteri da mutante ha una sorta di addestramento alle armi e anche un certo livello di competenza tecnica poich\u00e9 \u00e8 stato in grado di riprogrammare le Sentinelle parzialmente costruite per eseguire i suoi ordini.\nAltre versioni.\nUltimate.\nNell'universo Ultimate Svanitore appare nella Confraternita dei mutanti malvagi di Magneto e lo si vede all'opera anche nel cross-over Ultimate War.\nAltri media.\nNel film \"Deadpool 2\" \u00e8 interpretato da Brad Pitt in un simpatico cameo."}
{"id": "1608711", "revid": "124170354", "url": "https://it.wikipedia.org/wiki?curid=1608711", "title": "Gianfranco Gallo", "text": "Biografia.\nNasce a Napoli, \u00e8 figlio del cantante Nunzio Gallo e della attrice Bianca Maria Varriale. \nIl suo debutto teatrale \u00e8 del 1981 con \"Eden Teatro Vivian\"i, con la compagnia del maestro Roberto De Simone nella quale resta tre anni a cui seguono \"L'opera buffa del gioved\u00ec santo\" e la \"Lucilla Costante\". \nNel 1988 forma una sua compagnia e gira l'Italia con gli spettacoli \"Fratelli d'Italia\" e \"Francesca da Rimini\" per la regia di Aldo Giuffr\u00e8.\nDal 1990 al 1995, con la stessa formazione, si afferma nel genere del Teatro Cabaret con alcuni testi da lui scritti. \nDal '95 al '97 \u00e8 protagonista al Bal Tabarin di Roma.\nDal 1997 al 2002 recita, scrive e comincia la sua attivit\u00e0 di regista per il \"Teatro Sannazaro\" di Napoli. \nNel 1998 assume la direzione artistica della compagnia dello stesso teatro nel quale porta in scena alcune sue commedie. \nCon \"I Cucuzzari\", testo sulla rivoluzione partenopea del 1799, vince nel Luglio 2002, il premio \"\"Episcopio Teatro Festival\"\" .\nDalla stagione 2002/2003 la sua compagnia \u00e8 prodotta dal teatro Cilea di Napoli. Nel marzo 2003 \u00e8 in scena con \"Quartieri Spagnoli\".\nNel 2004-2005 \u00e8 prodotto dal Teatro Trianon di Napoli e mette in scena il musical \"Napoli 1799\". \nNella stagione 2005 - 2006 scrive e rappresenta il Musical ispirato a \"Miseria e Nobilt\u00e0\". \nNel 2007 scrive e recita \"Ti ho sposato per ignoranza\". Dal 2009 \u00e8 il direttore artistico del Teatro dei Comici.\nHa pubblicato un libro di racconti dal titolo \"Napoli da Sotto a Sopra\" nel 2011(ed. Graf), il saggio \"Cuori in ordine Alfabetico\" del 2013 ed un divertente romanzo pandemico \"Segreti e Quarantene\" del 2020.\nNel 2021 gira il suo primo film da sceneggiatore e regista oltre che da attore protagonista, dal titolo \"Dodici Repliche\".\nNel 2021 gira il corto \"The Winner\" come sceneggiatore e regista.\nNel 2021 gira \"L\u2019ultima cena\" per la Regia di Davide Minnella.\nNel 2021 gira \"L\u2019ombra di Caravaggio\", per la regia di Michele Placido.\nPremi.\nNel 1992 riceve il premio Joe Marrazzo con la Presidenza della RAI per il \"\u201cTeatro giovane\u201c\" \nNel 2007 vince il festival del corto sociale Nickelodeon di Spoleto e il Formicalata di Giovinazzo (Bari) col suo corto \"La Gamba di Diego\". \nNel 2016 riceve il premio \"\u201cCapri Awards Patroni Griffi\"\u201d alla carriera di attore. \nE\u2019 \u201cMiglior Attore Protagonista\u201d, sezione cortometraggi, al Festival \u201c\"Corti sul Lettino 2018\"\u201d e per due edizioni di seguito al Festival internazionale di Manfredonia \"\u201cCorto e Cultura\u201d\" 2018 e 2019.\nCome \u201cMiglior Regista di cortometraggi\u201d vince il \"\u201cFestival Gal\u00e0 del Cinema e della Fiction in Campania 2019\"\u201d e il \"\u201cCastello film festival\u201d\" entrambi per \"Denyse al di l\u00e0 del vetro\", col quale apre il \"Festival del Cinema di Tavolara\" 2019 e partecipa alla selezione dei \"David di Donatello 2020\".\u00a0 \nNel 2021 insignito del \"\"Premio Sergio Bruni\"\", Citt\u00e0 di Meta. \nNel luglio 2021 il film lungometraggio di Gianfranco Gallo, \"Dodici Repliche\" vince il \"\u201cMontreal Independent\u00a0 Film Festival\u201c\" , il \"\u201cWorld Distribution Award\u201c\" (Londra) come migliore film LGBTQ.\nPer lo stesso film vince come Miglior attore protagonista al \"\u201cBest Actor and Director\u201d\" Festival di New York (Drama e LGBTQ)"}
{"id": "1608721", "revid": "117192925", "url": "https://it.wikipedia.org/wiki?curid=1608721", "title": "Andrea Cefaly junior", "text": "Biografia.\nNasce a Cortale il 2 aprile del 1901 da Raimondo e dalla baronessa Caterina Sanseverino. Detto \" junior o il giovane\" per distinguerlo dal nonno, Andrea Cefaly, noto pittore di scuola napoletana e patriota e garibaldino che lo inizi\u00f2, come fosse un gioco, alla pratica della pittura, fino alla sua morte sopraggiunta nel 1908, quando il piccolo Andrea aveva solo sette anni.\nAndrea Cefaly junior successivamente avviato agli studi classici decide tuttavia di dedicarsi seriamente all'attivit\u00e0 artistica nonostante l'iniziale ritrosia del padre Raimondo.\nNel 1919 l'artista \u00e8 a Napoli per studiare pittura nello studio di Giuseppe Aprea. Tornato in Calabria, continua gli studi a Catanzaro nello studio di Garibaldi Gariani, allievo del nonno.\nDel 1926 \u00e8 la sua prima apparizione pubblica alla IV Biennale d'Arte Calabrese. In seguito a questa partecipazione \u00e8 notato dallo scultore Michele Guerrisi che decide di portare con s\u00e9 il giovane Andrea a Torino, dove insegnava Storia dell'Arte all'Accademia di Belle Arti.\nGuerrisi condurr\u00e0 nel 1927 il Cefaly nello studio del suo amico pittore Felice Casorati, inserendolo in uno dei climi culturali ed artistici pi\u00f9 importanti del Novecento italiano ed europeo.\nQui partecipa nello stesso anno alla mostra d'arte indetta dalla Societ\u00e0 Promotrice di Belle Arti di Torino.\nNel 1928 la morte del padre lo costringe a ritornare al paese natio.\nI suoi studi casoratiani saranno esposti nel 1929 alla galleria Milano nella mostra dal titolo \"Pitture di Casorati e dei suoi Discepoli\".\nNel 1948 in seguito ad un viaggio che lo porta fino a Venezia, Cefaly rimane colpito ed estasiato dinnanzi alle opere degli impressionisti esposte alla XXIV Esposizione Biennale d'Arte Internazionale.\nDa quel momento in poi la sua pittura muter\u00e0 radicalmente intraprendendo un percorso personalissimo che lo porter\u00e0 all'attenzione dei pi\u00f9 importanti critici italiani, ed a partecipare alle manifestazioni artistiche pi\u00f9 significative.\nNel 1981 gli viene conferito dall'Associazione Nazionali Liberi Letterati ed Artisti il premio quale migliore pittore dell'anno; e a Cosenza ottiene un particolare OMAGGIO al Premio Nazionale di pittura \"Cosenza '81\". Nel 1982 presso la galleria Carini il maestro tiene la sua terza ed ultima personale. Il 27 novembre 1986 all'et\u00e0 di 86 anni dopo una breve malattia Andrea Cefaly muore a Catanzaro.\nNel 2001 in occasione delle celebrazioni del centenario dalle nascita sue opere sono esposte in una mostra presso il Complesso del Vittoriano a Roma.\nNel 2004 la prima grande mostra antologica postuma presso il Complesso Monumentale del San Giovanni a Catanzaro.\nEsposizioni.\nDa Cortale continuer\u00e0 a partecipare alla vita artistica regionale fino al 1950."}
{"id": "1608726", "revid": "1762097", "url": "https://it.wikipedia.org/wiki?curid=1608726", "title": "Isola ecologica", "text": "Un'isola ecologica, ecopiazzola, centro di raccolta, ecostazione o ricicleria (a seconda dei comuni) \u00e8 un'area recintata e sorvegliata, attrezzata per la raccolta differenziata dei rifiuti, disponibile in molti comuni italiani. I cittadini, durante l'orario di apertura, possono portare anche rifiuti non smaltibili tramite il normale sistema di raccolta, tipo i rifiuti ingombranti. L'utilit\u00e0 principale \u00e8 quindi quella di evitare lo smaltimento in discarica, per recuperare risorse e tutelare meglio l'ambiente.\nAlternativa ai cassonetti.\nPer motivi ambientali, igienici e di decoro urbano, da parte delle amministrazioni pi\u00f9 sensibili alle tematiche ambientali e rispettose delle normative CE si va sviluppando la tendenza all'eliminazione dei cassonetti stradali, procedendo invece alla raccolta dei rifiuti \"porta a porta\". Questa scelta comporta la necessit\u00e0 di realizzare, nell'area comunale di competenza, delle piattaforme - le isole ecologiche appunto - in cui le persone possano smaltire quei rifiuti che non vengono raccolti a domicilio.\nVantaggi per l'utente.\nOltre ai vantaggi ambientali, il conferimento dei rifiuti nelle ecopiazzole abbinato alla tecnologia, permetterebbe di premiare l'utente virtuoso con un risparmio economico. Alcune amministrazioni , a seconda del materiale conferito, prevedono la trasformazione in punti in base al peso dei rifiuti che i cittadini accumulano su una apposita scheda magnetica ovvero tramite il tesserino sanitario. Raggiunto un determinato punteggio si ottiene un buono detraibile dall'importo della [TARSU] ora [TARES]. \nMateriali conferiti.\nLe isole ecologiche sono progettate per il conferimento dei rifiuti urbani che per dimensione o tipologia non possono essere conferiti nei cassonetti standard per la raccolta differenziata o nella raccolta porta a porta. Le tipologie di rifiuti conferibili possono variare a seconda di quanto previsto dal regolamento comunale per la gestione dei rifiuti. Solitamente vengono raccolti:"}
{"id": "1608728", "revid": "122847547", "url": "https://it.wikipedia.org/wiki?curid=1608728", "title": "Christian F\u00fcrchtegott Gellert", "text": "La biografia.\nNacque a Hainichen, in Sassonia, figlio di un pastore protestante. Dopo aver frequentato la famosa scuola di Sant'Afra a Mei\u00dfen, dove conobbe lo scrittore satirico Gottlieb Wilhelm Rabener, si iscrisse all'Universit\u00e0 di Lipsia nel 1734 come studente di teologia e, quando complet\u00f2 gli studi, nel 1739, pratic\u00f2 per due anni la professione di precettore privato. Insegn\u00f2 all'Universit\u00e0 di Lipsia, retorica, poetica e morale, avendo tra i suoi allievi anche il giovanissimo Goethe, che lo ricord\u00f2 sempre con affetto.\nRitornato a Lipsia nel 1741, contribu\u00ec al \"Bremer Beitr\u00e4ge\", un periodico fondato da quelli che erano stati i seguaci di Johann Christoph Gottsched, che si era poi ribellato alla pedanteria della sua scuola.\nA causa della timidezza e della cattiva salute, Gellert abbandon\u00f2 l'idea di diventare pastore protestante, e, stabilitosi nel 1745 come \"Privatdozent\" (docente privato) di filosofia all'Universit\u00e0 di Lipsia, insegn\u00f2 poesia, retorica e letteratura con grande successo. Nel 1751 fu nominato professore straordinario di filosofia, una carica che mantenne sino alla sua morte, nella stessa Lipsia.\nLe ragioni della sua fama.\nLa stima e la venerazione di cui Gellert godeva presso gli studenti, e \u2013 a dire il vero \u2013 anche presso vasta parte della societ\u00e0, era illimitata, forse dovuta al suo particolare carattere, pi\u00f9 che alla sua fama di docente e scrittore. Era il pi\u00f9 nobile e amabile tra gli uomini; generoso, magnanimo, tenero e umile.\nScrisse delle opere per elevare il livello religioso e morale delle persone, e a questo fine impieg\u00f2 un linguaggio che, sebbene a volte prolisso, era sempre corretto e chiaro. Cos\u00ec divenne uno dei pi\u00f9 popolari intellettuali tedeschi, e alcune sue opere goderono di una celebrit\u00e0 superiore al loro valore letterario (questo \u00e8 particolarmente vero per le sue \"Fabeln und Erz\u00e4hlungen\" (1746-1748) e per i suoi \"Geistliche Oden und Lieder\" (1758).\nLe opere.\nLe sue favole, per la cui composizione prese a modello La Fontaine, sono semplici e didascaliche.\nLe \"canzoni spirituali\", che non possono essere paragonate agli antichi inni ecclesiastici per forza e dignit\u00e0, vennero accolti da Cattolici e Protestanti con pari favore. Alcuni di essi furono musicati da Ludwig van Beethoven.\nGellert scrisse alcune commedie sentimentali: \"Die Betschwester\" (\"La bigotta\", 1745), \"Die kranke Frau\" (\"La donna malata\", 1747), \"Das Los in der Lotterie\" (1748), and \"Die z\u00e4rtlichen Schwestern\" (\"Le sorelle affezionate\", 1747), l'ultima delle quali fu la pi\u00f9 ammirata.\nIl suo racconto \"Die schwedische Gr\u00e4fin von G.\" (\"La Contessa svedese di G.\", 1746), un'imitazione della \"Pamela\" di Samuel Richardson, \u00e8 degno di nota come il primo tentativo di romanzo psicologico tedesco. Invece, le sue \"Briefe\" (\"Lettere\") furono viste ai suoi tempi come modello di stile."}
{"id": "1608733", "revid": "463686", "url": "https://it.wikipedia.org/wiki?curid=1608733", "title": "Spostamento angolare", "text": ""}
{"id": "1608734", "revid": "767487", "url": "https://it.wikipedia.org/wiki?curid=1608734", "title": "Boleslao I di Teschen", "text": "Egli era figlio di Premislavo I Noszak, Duca di Teschen, e di sua moglie Elisabetta.\nAlla morte del padre, Boleslao I decise di dividere i suoi possedimenti e l'11 novembre 1416 reific\u00f2 l'atto, mantenendo per s\u00e9 il Ducato di Teschen, Bytom e met\u00e0 di G\u0142og\u00f3w.\nCome il padre, anche Boleslao I fu attivo nella politica estera. Nel 1414 partecip\u00f2 alla Guerra Polacco-Teutonica, schierandosi con Ladislao Jagellone. Boleslao I inoltre support\u00f2 i boemi durante la guerra agli hussiti, ma non prese parte personalmente agli scontri.\nNella politica interna, si impegn\u00f2 per lo sviluppo delle citt\u00e0. Egli concesse molti diritti alle citt\u00e0, come ad esempio Fr\u00fddek e Bielsko. Questo era in parte motivato dalla mancanza di denaro liquido nelle casse statali e, visto che questi privilegi erano a pagamento, essi costituivano un valido vitalizio per lo stato.\nAlla sua morte, la moglie Eufemia ottenne il controllo del ducato con i figli. Ella continu\u00f2 sostanzialmente la politica del marito, supprotando le citt\u00e0, e nel 1438 prendendo parte alla decisione di concedere a Teschen la possibilit\u00e0 di coniare monete. Ella inoltre permise la vendita dei Ducati di O\u015bwi\u0119cian e Siewierz a Zbigniew Ole\u015bnicki, Vescovo di Cracovia.\nElla venne presumibilmente sepolta assieme al marito nella chiesa dei Domenicani di Teschen.\nMatrimonio e figli.\nAttorno al 1405-1407 egli spos\u00f2 Ma\u0142gorzata, figlia del Duca Giovanni I di Racib\u00f3rz. Ad ogni modo, questa sua moglie mor\u00ec dopo non molto tempo e Boleslao si rispos\u00f2 nuovamente nel 1412 con Eufemia (detta anche Ofka), figlia di Siemowit IV di Masovia, la quale gli diede cinque figli."}
{"id": "1608739", "revid": "767487", "url": "https://it.wikipedia.org/wiki?curid=1608739", "title": "La pantomima della morte", "text": "La pantomima della morte \u00e8 un film del 1915 diretto da Mario Caserini.\nTrama.\nSarah, l'amazzone intrepida, \u00e8 un'artista circense di grande fascino. Nelle sue reti, cade il giovane Gualtiero, figlio della marchesa Servent, a Roma per completare gli studi.\nPer riportarlo a casa, arriva il fratello Roberto, \"viveur\" e uomo di mondo che conosce casualmente Sarah e passa con lei la serata, senza sapere che la donna \u00e8 l'amante di Gualtiero. Il quale li sorprende e fa' loro una scenata. La madre riuscir\u00e0 a convincerlo, per\u00f2, a ritornare a casa.\nRoberto, rimasto a Roma, comincia a frequentare Sarah, innamorandosi di lei e partendo in tourn\u00e9e con il circo. Trascurato dalla donna, giunge a sfidare un rivale a duello e resta ferito gravemente. Sarah si reca in ospedale con un codazzo di ammiratori: Roberto, cercando di alzarsi, riapre la ferita e muore dissanguato.\nPer vendicarlo, Gualtiero una sera si sostituisce all'assistente di Sarah nel numero che i due fanno insieme e che consiste nello spararle durante una caccia alle belve e intitolata \"La pantomima della morte\": il colpo che parte non \u00e8 a salve e Sarah rimane colpita a morte davanti al pubblico che non si rende conto della tragedia che si \u00e8 svolta davanti ai suoi occhi, applaudendo freneticamente."}
{"id": "1608740", "revid": "1573940", "url": "https://it.wikipedia.org/wiki?curid=1608740", "title": "Chiesa di San Giorgio (Sofia)", "text": "La chiesa di San Giorgio (bulgaro: \u0420\u043e\u0442\u043e\u043d\u0434\u0430 \u201e\u0421\u0432\u0435\u0442\u0438 \u0413\u0435\u043e\u0440\u0433\u0438\u201c, \"Rotonda \"Sveti Georgi\"\") \u00e8 una chiesa a pianta circolare di epoca paleocristiana edificata a Serdica, nome antico di Sofia in Bulgaria: costruita in laterizio rosso, \u00e8 considerata il pi\u00f9 antico edificio della capitale bulgara.\nCostruita nel IV secolo, venne decorata con affreschi nel X secolo e poi ancora nel XII secolo; durante il periodo ottomano fu convertita in moschea. Oggi \u00e8 utilizzata per il culto cristiano e si trova circondata dai resti dell'antica Serdica e dal palazzo del presidente della Repubblica\nGli affreschi sono stati trovati su tre strati; affreschi di 22 profeti, risalenti al XII-XIV secolo, ricoprono la cupola."}
{"id": "1608741", "revid": "767487", "url": "https://it.wikipedia.org/wiki?curid=1608741", "title": "\u0218elimb\u0103r", "text": "\u0218elimb\u0103r (in ungherese \"Sellenberk\", in tedesco \"Schellenberg\") \u00e8 un comune della Romania di 5.399 abitanti, ubicato nel distretto di Sibiu, nella regione storica della Transilvania.\nIl comune \u00e8 formato dall'unione di 4 villaggi: Bungard, Mohu, \u0218elimb\u0103r, Ve\u0219tem.\nIl 28 ottobre 1599 si svolse la cosiddetta \"Battaglia di \u0218elimb\u0103r\", decisiva per liberare a Michele il Bravo la strada che lo avrebbe portato ad entrare ad Alba Iulia ed a compiere il suo progetto di unire la Transilvania alla \"\u0162ara Rom\u00e2neasc\u0103\", ovvero riunire sotto lo stesso sovrano Transilvania, Valacchia e Principato di Moldavia."}
{"id": "1608743", "revid": "236861", "url": "https://it.wikipedia.org/wiki?curid=1608743", "title": "Christian Gellert", "text": ""}
{"id": "1608746", "revid": "287204", "url": "https://it.wikipedia.org/wiki?curid=1608746", "title": "Selimbar", "text": ""}
{"id": "1608751", "revid": "92920", "url": "https://it.wikipedia.org/wiki?curid=1608751", "title": "Adamello Ski", "text": "Adamello Ski \u00e8 un comprensorio sciistico italiano situato a cavallo tra Lombardia e Trentino-Alto Adige, comprendente le localit\u00e0 sciistiche di Passo Tonale-Ghiacciaio Presena e di Tem\u00f9-Ponte di Legno. Le piste misurano complessivamente 100\u00a0km e sono tutte collegate tra loro tramite moderni impianti di risalita.\nOrganizzazione.\nAd inizio 2009, Adamello Ski ha cambiato il proprio statuto permettendo che la turnazione di presidenza sia accessibile anche ai comuni di Vermiglio, Ponte di Legno, Tem\u00f9 e Vezza d'Oglio, e a due associazioni albergatori (Associazione Albergatori Alta Valle Camonica e Associazione Albergatori Tonale), oltre all'Associazione Pubblici Esercizi di Pontedilegno e le scuole - sci (Scuola di sci Pontedilegno-Tonale e Scuola di sci Tonale-Presena e anche la Pontedilegno Ski School). "}
{"id": "1608754", "revid": "922800", "url": "https://it.wikipedia.org/wiki?curid=1608754", "title": "Fiumi dell'Estonia", "text": "Questo \u00e8 l'elenco dei fiumi in Estonia.\nA.\nAavoja \n- Agalin\n- Ahja \n- Alaj\u00f5gi \n- Allika \n- Ambla \n- Amme \n- Antsla \n- Apna\n- Aruk\u00fcla \n- Atla \n- Audru\n- Avijogi\nE.\nEmaj\u00f5gi (\"Embach\")\n- Elbu \n- Elva \n- Enge \n- Erra \n- Esna\nG.\nGorodenka\nH.\nHaavakivi\n- Halliste \n- Helme\n- Hilba\n- Humalaste\n- H\u00e4rjapea \n- H\u00e4\u00e4demeeste\n- H\u00fc\u00fcru\nJ.\nJaama (Struuga)\n- J\u00f5el\u00e4htme \n- J\u00f5ku\n- J\u00e4gala \n- J\u00e4nij\u00f5gi\nK.\nKalli \n- Kargaja\n- Kasari \n- Kata\n- Kavilda\n- Keila \n- Kloostri\n- Kodila\n- Kohtra \n- Kolga\n- Koosa\n- Kuivaj\u00f5gi\n- Kuke\n- Kulgu\n- Kullavere \n- Kunda \n- Kurina\n- Kuura\n- K\u00f5pu\n- K\u00e4rla \n- K\u00e4ru\n- K\u00e4\u00e4pa\nL.\nLaatre\n- Laeva\n- Leevi\n- Leisi\n- Lemmej\u00f5gi \n- Lemmj\u00f5gi \n- Liivi \n- Lintsi \n- Loo\n- Loobu \n- Luguse \n- Luutsna\n- L\u00f5ve\n- L\u00e4hkma\nM.\nMaadevahe\n- Maidla\n- Massu\n- Mustaj\u00f5gi \n- Mustj\u00f5gi (Endla) \n- Mustj\u00f5gi (Gauja) \n- Mustj\u00f5gi (J\u00e4gala) \n- Mustj\u00f5gi (Tallinn) \n- Mustoja (Lahemaa)\n- Mustvee\n- M\u00f5ra\n- M\u00e4daj\u00f5gi\n- M\u00e4dara\nN.\nNarva \n- Nasva \n- Nurtu \n- Navesti\n- Nuutri\n- N\u00f5va\nO.\nOnga\n- Oraj\u00f5gi\nP.\nPaadrema \n- Paala\n- Pada \n- Pala\n- Pale\n- Paltra\n- Pede \n- Pedeli\n- Pedja \n- Peeda\n- Peetri\n- Penij\u00f5gi \n- Piilsi\n- Pikknurme\n- Pirita \n- Piusa \n- Porij\u00f5gi\n- Poruni \n- Prandi\n- Preedi\n- Punapea\n- Purtse \n- P\u00f5duste \n- P\u00f5ltsamaa \n- P\u00e4rlij\u00f5gi\n- P\u00e4rnu \n- P\u00e4\u00e4sk\u00fcla\n- P\u00fchaj\u00f5gi (Ida-Virumaa)\n- P\u00fchaj\u00f5gi (Saaremaa)\nR.\nRaasiku\n- Rannametsa\n- Rannam\u00f5isa \n- Rannapungerja \n- Raudna \n- Reiu\n- Reopalu\n- Retla\n- Riguldi\n- R\u00e4pu\nS.\nSaarj\u00f5gi\n- Saki\n- Saku\n- Salaj\u00f5gi \n- Salla\n- Salme\n- Sauga \n- Selja \n- Sillaorsa\n- Sitap\u00e4tsi\n- Soodla \n- Struuga (Jaama)\n- Suurem\u00f5isa \n- S\u00f5meru\n- S\u00f5tke\n- S\u00e4mi\nT.\nTaebla \n- Tagaj\u00f5gi \n- Tarvastu\n- Tatra\n- Teenuse\n- Timmkanal \n- Tirtsi\n- Toolse\n- Topi\n- Tori\n- Treppoja \n- Tuhala\n- Tuudi\n- T\u00e4nassilma\n- T\u00f5dva\n- T\u00f5stamaa\nU.\nUlila\n- Umbusi \n- Ura\nV.\nVaemla \n- Vaidava\n- Vainupea\n- Valgej\u00f5gi \n- Valuoja\n- Vardi\n- Vardja\n- Vasalemma \n- Vaskj\u00f5gi\n- Velise \n- Vigala \n- Vihterpalu \n- Visela\n- Visula\n- Vodja\n- Vorsti\n- V\u00f5handu \n- V\u00f5hkse\n- V\u00f5hu\n- V\u00f5lupe\n- V\u00f5su\n- V\u00e4ike Emaj\u00f5gi \n- V\u00e4ndra\n- V\u00e4\u00e4na\n\u00d5.\n\u00d5hne\n\u00c4.\n\u00c4rma"}
{"id": "1608755", "revid": "810736", "url": "https://it.wikipedia.org/wiki?curid=1608755", "title": "Servizio di controllo del traffico aereo", "text": ""}
{"id": "1608758", "revid": "1793900", "url": "https://it.wikipedia.org/wiki?curid=1608758", "title": "Ortler SkiArena", "text": "L'Ortler SkiArena \u00e8 un comprensorio sciistico che comprende gran parte delle stazioni sciistiche in provincia di Bolzano. Prende il nome dall'Ortles che in tedesco si scrive \"Ortler\".\nLe principali localit\u00e0 del comprensorio sono:"}
{"id": "1608760", "revid": "767487", "url": "https://it.wikipedia.org/wiki?curid=1608760", "title": "\u0218ura Mare", "text": "\u0218ura Mare (in ungherese \"Nagycs\u00fcr\", in tedesco \"Gro\u00dfscheuern\") \u00e8 un comune della Romania di 3.257 abitanti, ubicato nel distretto di Sibiu, nella regione storica della Transilvania. \nIl comune \u00e8 formato dall'unione di 2 villaggi: Hamba e \u0218ura Mare."}
{"id": "1608761", "revid": "287204", "url": "https://it.wikipedia.org/wiki?curid=1608761", "title": "Sura Mare", "text": ""}
{"id": "1608773", "revid": "767487", "url": "https://it.wikipedia.org/wiki?curid=1608773", "title": "\u0218ura Mic\u0103", "text": "\u0218ura Mic\u0103 (in ungherese \"Kiscs\u0171r\", in tedesco \"Kleinscheuern\") \u00e8 un comune della Romania di 2.456 abitanti, ubicato nel distretto di Sibiu, nella regione storica della Transilvania. \nIl comune \u00e8 formato dall'unione di 2 villaggi: Rusciori e \u0218ura Mic\u0103.\nDi particolare interesse il Tempio evangelico fortificato, costruito originariamente nel 1280 in stile romanico, con tre navate e senza campanile. Nel 1506 l'edificio venne interamente rimaneggiato in stile gotico e vennero costruiti il campanile e le fortificazioni."}
{"id": "1608774", "revid": "287204", "url": "https://it.wikipedia.org/wiki?curid=1608774", "title": "Lingua kanuri", "text": "La lingua kanuri \u00e8 una lingue nilo-sahariana parlata in Nigeria e altri paesi dell'Africa centrale.\nDistribuzione geografica.\nIl kanuri \u00e8 una lingua, o un insieme di idiomi dialettali affini, parlato da circa 4 milioni di persone, distribuite sulle sponde del Lago Ciad. La maggioranze di tali persone, circa 3 milioni, sono stanziate in Nigeria. \nLe stime sul numero complessivo dei locutori variano da 3,8 milioni a 4,2 milioni, a seconda di quali idiomi vengono ricondotti alla lingua kanuri.\nDialetti e lingue derivate.\nLo standard ISO 639-3 classifica il kanuri come macrolingua composta dai seguenti membri:\nSecondo \"Ethnologue\", il gruppo delle lingue kanuri \u00e8 pi\u00f9 ampio, e comprende anche la lingua kanuri di Bilma (bms), la lingua kanembu (kbl) e la Lingua tarjumo (txj).\nIl kanuri centrale \u00e8 l'idioma pi\u00f9 diffuso, con 3 milioni di locutori in Nigeria (stati di Borno, Jigawa, Yobe), e altri 250.000 circa tra Camerun, Ciad e Niger.\nIl manga kanuri \u00e8 parlato da 280.000 persone in Niger e 200.000 in Nigeria.\nIl tumari kanuri \u00e8 parlato da 40.000 persone in Niger.\nIl kanuri di Bilma conta 20.000 locutori intorno all'antica oasi di Bilma, in Niger.\nIl kanembu \u00e8 parlato da 461.000 persone nel Ciad occidentale.\nIl tarjumo \u00e8 ormai solo una lingua liturgica usata da alcuni leader musulmani per le loro cerimonie nello stato di Borno in Nigeria.\nClassificazione.\nSecondo \"Ethnologue\", la classificazione della lingua kanuri \u00e8 la seguente:\nStoria.\nSi tratta della lingua parlata prevalentemente dall'etnia Kanuri, considerata discendendente dei grandi imperi precoloniali conosciuti come Kanem-Bornu. In passato era una delle pi\u00f9 diffuse lingue franche dell'Africa sub-sahariana, anche se oggi sta perdendo terreno a favore delle pi\u00f9 diffuse lingue delle regioni confinanti, in particolare lo hausa e l'arabo.\nGrammatica.\nIl kanuri \u00e8 una lingua tonale, di tipologia Soggetto Oggetto Verbo. \nSistema di scrittura.\nPer la scrittura vengono utilizzati sia l'alfabeto arabo che l'alfabeto latino."}
{"id": "1608776", "revid": "287204", "url": "https://it.wikipedia.org/wiki?curid=1608776", "title": "Sura Mica", "text": ""}
{"id": "1608777", "revid": "72396", "url": "https://it.wikipedia.org/wiki?curid=1608777", "title": "Governatori romani della Mesia Inferiore", "text": "Questa \u00e8 la lista dei governatori romani conosciuti della provincia della Mesia inferiore, localizzata nei moderni stati di Bulgaria e Romania (Dobruja). Sino alla riforma dioclezianea, tutti i governatori sono da intendere come Legati Augusti pro praetore di rango consolare.\nLa provincia di Mesia inferiore.\nIl territorio fu conquistato da Marco Licinio Crasso (il nipote del triumviro) nel 29 a.C., e organizzato in provincia negli ultimi anni di Augusto. Domiziano, probabilmente nel corso delle sue campagne daciche, la divise in \"Moesia Superior\" e \"Moesia Inferior\", corrispondenti rispettivamente alla parte occidentale e orientale. I legati, divenuti due, rimasero di rango consolare, mentre l'amministrazione fiscale venne assegnata, come gi\u00e0 prima, ad un unico procurator Augusti. Quando Aureliano (270-275) decise di ritirarsi dalla Dacia, gli abitanti furono insediati in Moesia, e la parte centrale prese il nome di \"Dacia Aureliana\".\nCon la riforma dioclezianea, la \"Moesia Inferior\" venne divisa in Moesia Secunda e Scythia Minor. La Moesia Secunda incluse gran parte delle citt\u00e0. come Marcianopoli (Devnja), Odessus, Nicopoli all'Istro, Abrittus (Razgrad), Durostorum (Silistra), Transmarisca (Tutrakan), Sexaginta Prista (Ruse) e Novae (Svi\u0161tov)."}
{"id": "1608779", "revid": "104458", "url": "https://it.wikipedia.org/wiki?curid=1608779", "title": "Pri\u0161tina", "text": ""}
{"id": "1608780", "revid": "110157", "url": "https://it.wikipedia.org/wiki?curid=1608780", "title": "Pirita (fiume)", "text": "Il Pirita \u00e8 un fiume nel nord dell'Estonia che sfocia nel Golfo di Finlandia presso l'area abitata di Pirita, distretto periferico di Tallinn."}
{"id": "1608781", "revid": "1403985", "url": "https://it.wikipedia.org/wiki?curid=1608781", "title": "Tessalonica di Macedonia", "text": "Per commemorare la nascita della figlia, che era nata proprio lo stesso giorno in cui l'esercito macedone aveva vinto una battaglia significativa in Tessaglia, il re Filippo la chiam\u00f2 Tessalonica. Nella lingua greca il suo nome si compone di due parole, \"Thessalia\" e \"Nike\", e si traduce \"vittoria in Tessaglia\".\nSua madre Nicesipoli non visse molto a lungo dopo la sua nascita e alla sua morte Tessalonica venne allevata da Olimpiade. Tessalonica era di gran lunga la bambina pi\u00f9 giovane di cui Olimpiade si fosse occupata. I suoi rapporti con il fratello maggiore Alessandro furono minimi, poich\u00e9 lui era sotto la tutela di Aristotele nei giardini di Mida quando Tessalonica nacque, e poi aveva circa sei o sette anni quando part\u00ec per la spedizione persiana. Tessalonica aveva solo 19 anni quando il fratellastro Alessandro mor\u00ec.\nCos\u00ec trascorse la sua infanzia con la regina Olimpiade, e nel 317 a.C. torn\u00f2 in Macedonia, e si rifugi\u00f2, con il resto della famiglia reale, nella fortezza di Pidna, mentre Cassandro avanzava.\nCaduta Pidna e dopo l'esecuzione della sua matrigna, Tessalonica si trov\u00f2 nelle mani di Cassandro, che colse l'occasione di imparentarsi con la casa reale di Macedonia sposando la stessa Tessalonica, trattandola sempre con grande rispetto. \nCi\u00f2 pu\u00f2 essere dovuto sia per una questione politica, sia per affetto: l'unione comunque funzion\u00f2. Tessalonica fu madre di tre figli (tutti e tre diventati re): Filippo IV, Antipatro II e Alessandro V, ed il marito le fece l'onore di dare il suo nome alla citt\u00e0 di Tessalonica, che ha fondato sul luogo dell'antica Therma, trasformandosi presto in una delle citt\u00e0 pi\u00f9 ricche e pi\u00f9 popolate della Macedonia.\nDopo la morte di Cassandro, Tessalonica sembra avere avuto molta influenza sui suoi figli, ma in seguito Antipatro, diventato geloso del fatto che la madre gli preferisse il fratello pi\u00f9 giovane Alessandro, la fece uccidere nel 295 a.C."}
{"id": "1608782", "revid": "322321", "url": "https://it.wikipedia.org/wiki?curid=1608782", "title": "Latiano", "text": "Latiano (\"Latianu\" in dialetto brindisino) \u00e8 un comune italiano di abitanti della provincia di Brindisi in Puglia.\nGeografia fisica.\nClima.\nLatiano si trova nella fascia a clima mediterraneo. Sono riportati di seguito i valori climatici medi:\nIdrografia.\nScavando a una profondit\u00e0 tra i 5 e i 12 metri, soprattutto nella parte sud del Paese, \u00e8 possibile trovare l'acqua. Il paese infatti abbonda in pozzi e in alcuni periodi particolarmente piovosi, l'acqua affiora dalla superficie, donando il carattere paludoso ad alcune zone dell'agro.\nNella parte nord dell'abitato cittadino scorre, proveniente da Francavilla verso Mesagne, tra contrada Moreno e contrada Martuccio, il Canale Reale, che arriva a volumi d'acqua importanti soprattutto dopo abbondanti piogge.\nUn altro canale, \"lu Patru\", scorre sotterraneo sorgendo nei pressi del centro cittadino e riversandosi nel Canale Reale. In realt\u00e0 il letto del canale \u00e8 ipogeo dopo l'intervento dell'uomo che, nella seconda met\u00e0 del '900, per contrastare la diffusione della malaria ha foderato il canale in tutto il suo corso. Pur non essendo visibile in nessun punto \u00e8 tuttavia possibile sentire l'acqua scorrere sotterranea in alcuni punti di via Francesco De Virgilis, detta appunto strada \"ti lu canali\".\nStoria.\nOrigini.\nIn quella parte di Puglia che i geografi antichi chiamarono Istmo Messapico, a met\u00e0 strada fra Taranto e Brindisi, si trova Latiano. Il suo territorio \u00e8 abitato sin dall'et\u00e0 del ferro, la citt\u00e0, infatti, sorge nei pressi dell'insediamento messapico di Muro Tenente che in et\u00e0 ellenistica raggiunge l'estensione di 52 ettari. Il territorio \u00e8 stato, durante la dominazione romana e nei secoli successivi, zona di passaggio dato che, nella parte sud, attraverso la campagna, si snoda un tratto dell'antica Via Appia che collegava Taranto a Brindisi e che va a sfiorare Muro Tenente. Importante testimonianza del periodo romano fu il fortuito rinvenimento di un sarcofago, datato I sec. a.C., a cui era associata un'epigrafe latina nella quale si legge il nome Publio Falerio Nigro che nella zona pare abbia costruito, secondo lo stesso epitaffio, un canale ed un \"macellum\". Numerose altre epigrafi latine datate I-II sec. d.C. sono state rinvenute nelle campagne circostanti il centro urbano oltre ai resti di probabili ville romane.\nNel medioevo, il territorio era parte integrante della Foresta Oritana, una zona di folta vegetazione alternata da ampie praterie e da paludi, che si estendeva da Oria fino a Nard\u00f2 e che fece da culla per la nascita di molti casali in questo periodo, la Foresta infatti poteva meglio nascondere gli abitanti dalle continue scorrerie dei Goti prima e dei Saraceni in seguito. Nacquer\u00f2 cos\u00ec, intorno a Latiano, numerosi piccoli casali fra cui quello di San Paolo, di San Donato, di Paretalto (o Parietalto) e di Cotrino. L'attuale confine comunale Latiano-San Vito coincide con i vecchi confini della Foresta Oritana ed a testimonianza di ci\u00f2 si ritrovano sopravvissute alcune \"finete\" del XV-XVI sec, che segnavano un margine della Foresta.\nNonostante il termine \"Latiniano\" compaia gi\u00e0 in un passaggio del \"Chronicon Vulturnense\" risalente al 947, la \"fondazione\" di Latiano si fa risalire al 1092: il 14 ottobre di quell'anno infatti Boemondo, principe di Taranto, concedeva ai benedettini dell'abbazia di Sant'Andrea dell'isola di Brindisi il territorio di \"Malenianum\" allo scopo di fondarvi un casale e di introdurre la coltivazione del vigneto \"Pro vineis faciendis et plantandis\". \nRientrato nell'orbita del Principato di Taranto sotto i Normanni, segue le vicende politiche del principato stesso, nel 1194 il dominio passa agli Svevi e nel 1266 agli Angioini. Verso la fine del XIII sec. il casale di S.Paolo apparteneva a una certa Isabella, signora di Anfi e Brindisi, che sposa Pietro Ugot (dinastia francese imparentata con il re) gi\u00e0 famiglia feudataria di Latiano. In questo periodo nacque il casale di Parietalto che pagava le decime all'arciprete della cattedrale di Oria. All'inizio del XIV secolo S.Paolo e S.Donato erano posseduti in un unico feudo dal barone Adamo Flemblaio e la mensa vescovile di Ostuni fino alla seconda met\u00e0 del XIV secolo quando il re Roberto d'Angi\u00f2 decise di dividere i due piccoli feudi in seguito ad un contenzioso sulla spartizione delle rendite fra i due proprietari. Al vescovo di ostuni rimaneva S.Donato e 1/2 di S.Paolo. Nello stesso periodo, Parietalto si trova infeudato dal Barone Gerardo da Firenze che lo vendette poi a Egidio da Fallosa il quale era il ciambellano del re.\nAlla fine del XIV secolo il casale di Cotrino (con circa 100 abitanti) e 1/2 del casale di S. Paolo appartengono a Guglielmo De Vice Contibus mentre il casale di Paretalto (circa 200 abitanti) apparteneva a Delfina Baldanza. Nel 1407 il feudo di Latiano e il territorio di \"Cutrino,\" gi\u00e0 disabitato, furono acquistati da Antonio De Alamo (proveniente da una nobile famiglia leccese) per 1500 ducati d'oro pagati al re Ladislao.\nAlla fine del XV secolo i casali di S.Paolo, S.Donato, Cotrino e Parietalto risultano tutti disabitati e i suoi abitanti, in gran parte, si erano trasferiti a Latiano mentre i terreni divennero suffeudi di Oria ad eccezione di Cotrino che invece era suffeudo di Latiano. Parietalto anche se ormai abbandonato, risulta appartenere ad Olimpia de Castello, una ricca signora di Oria, che poi lo vendette alla Famiglia Colucci.\nIl feudo di Latiano e quello di Cotrino nel 1511 passano ai Francone, quando Margherita De Alamo diviene sposa di Giacomo Maria Francone. Comincia cos\u00ec la baronia della dinastia Francone.\nClaudio Paolo Francone (figlio di Francescantonio) nel 1575 sposa la baronessa di Sava Ippolita Prato che port\u00f2 in dote ducati. Dal matrimonio nacquero due figli: Andrea e Francesca. Ippolita Prato si distinse per bont\u00e0 e carit\u00e0, divenne baronessa di Sava dal 1576 al 1630 poich\u00e9 unica erede dopo la morte del fratello. Claudio P. nel 1592 compra il feudo di Lizzano e muore nello stesso anno, cos\u00ec alla baronia di Latiano e di Lizzano successe il figlio Andrea. Venne per\u00f2 a trovarsi in ristrettissime condizioni economiche tanto che, oppresso dai debiti, si vide mettere all'asta il feudo di Latiano che fu acquistato da suo zio Paolo Francone per ducati. La vicenda tuttavia terminer\u00e0 negativamente, di l\u00ec a poco i Francone perderanno sia il feudo di Latiano che di Lizzano. Nel 1606, infatti, Paolo Francone, oppresso dai debiti, fu costretto a vendere il suo feudo di Latiano a Marcantonio De Santis per ducati, ponendo fine alla baronia dei Francone.\nParietalto viene venduto nel 1615 da Gian Donato Colucci a Giulio Cesare Valentino per 1000 ducati.\nNel 1641 Carlo Imperiali acquista la terra di Latiano, con i suffeudi di Cotrino e San Donato, messa in vendita dalla Sacra Regia Camera per coprire i debiti di Fabrizio De Santis, pagando circa ducati. Carlo divenne cos\u00ec barone di Latiano. Egli proveniva da un ramo della ricca famiglia Imperiale, di origini genovesi, che alla fine del '500 era gi\u00e0 feudataria del principato di Francavilla e di Oria. Gli Imperiali possedettero la terra di Latiano per quasi due secoli, fino all'abolizione del feudalesimo, a volte vivendo attivamente nella comunit\u00e0 a volte nominando un \"agente generale\", sempre portando nella citt\u00e0 prosperit\u00e0 e sviluppo, testimoniato dall'incremento demografico ed urbano in questo periodo. Crebbero parallelamente anche i titoli della famiglia Imperiali, Ultimo barone fu Domenico Imperiali, nipote di Carlo, che compr\u00f2 il titolo di Marchese sopra la terra di Latiano sino alla meta del '600 iniziando cos\u00ec la storia del Marchesato di Latiano che dur\u00f2 sino alla fine del XVIII secolo. Nel 1782 Vincenzo Imperiali, marchese di Latiano, eredita tutto il patrimonio e i titoli del cugino di terzo grado Michele Imperiali, principe di Francavilla, marchese di Oria e Casalnuovo (Manduria). \nNel 1720 pass\u00f2 un drappello di cavalleria tedesca, il \"Regimento di Portugallo\", mercenari dell'esercito del Regno Napoli, il cui capitano si stabil\u00ec a Mesagne e il tenente a Latiano dal 13 al 20 settembre. Per quest'occasione la citt\u00e0 spese ingenti soldi pubblici per alloggiare i soldati e per fornire le strutture necessarie al mantenimento dei cavalli. In pi\u00f9 il Tenente tedesco stanziato a Latiano estorse, sotto la minaccia di \"far danni,\" prima un pagamento di 25 scudi e poi maggiorazioni in alimenti e bevande.\nAll'inizi dell'800 Latiano conta 3482 abitanti e produce \"grani, legumi, biada, frutti, vini, oli, ortaggi e bambagia.\"\nIl 6 gennaio del 1886 venne inaugurata la stazione di Latiano dal ministro Grimaldi, giunto qui il giorno prima, alle ore 17, con il treno inaugurale partito da Taranto. Lo stesso anno, dal 22 giugno al 18 luglio scoppia una terribile epidemia di colera che uccide 502 abitanti. Seguirono una serie di bonifiche: \"fu costruito un lungo canale incassato e un grande pozzo assorbente\". I lavori di bonifica portarono ad un rapido incremento demografico.\nIl 16 settembre 1900 avviene la posa della prima pietra della chiesa di San Francesco in contrada Sardella, lungo il confine comunale di San Michele. Questo territorio faceva parte di un podere pi\u00f9 grande che era stato concesso in enfiteusi, fin dal 1871, ad agricoltori provenienti da Ceglie e nel momento della costruzione della chiesa, tutta la zona contava circa duemila abitanti. Questi lavoratori vivevano in condizioni poverissime ed abitavano in trulli di pietra, alcuni molto distanti tra loro; la chiesa venne costruita proprio con l'obiettivo di togliere i contadini dall'isolamento. Anni dopo la zona conter\u00e0 circa abitanti e nel frattempo saranno costruite nuove strade e persino una scuola.\nSimboli.\nAlcuni documenti si riferiscono allo stemma indicando il toro, altri indicano il bue, simbolo quest'ultimo dell\"'economia rustica che lo feconda e lo prospera\".\nDescrizione araldica dello stemma:\nDescrizione araldica del gonfalone della Citt\u00e0:\nOnorificenze.\nPer D.P.R. del 4 maggio 2006 fu conferito a Latiano il titolo di citt\u00e0.\nMonumenti e luoghi d'interesse.\nArchitetture religiose.\n \nSociet\u00e0.\nEtnie e minoranze straniere.\nAl 31 dicembre 2014, gli abitanti di cittadinanza straniera residenti nel comune sono 463, pari al 3,19% della popolazione totale residente. Le nazionalit\u00e0 pi\u00f9 rappresentate sono:\nCultura.\nI Latianesi vengono chiamati anche \"Capuvierdi\". Questa denominazione probabilmente deriva dal fatto che Latiano, che anticamente era una palude ampiamente frequentata da germani reali, uccelli in dialetto chiamati appunto Capuvierdi.\nCi sono molti detti e proverbi nel Latianese, che vengono tramandati di generazione in generazione.\nIl Dialetto di Latiano, che fa parte dei dialetti del Salento settentrionale, \u00e8 molto simile a quello di Oria e Francavilla Fontana.\nIstruzione.\nScuole.\nA Latiano le scuole dell'obbligo sono raggruppate in un Istituto Comprensivo che comprende le due secondarie di I Grado (Scuola Media, sedi Benedetto Croce e Gabriele Monasterio), due primarie (plessi, Filippo Errico e Bartolo Longo) e quattro sedi per l'infanzia. Inoltre una scuola primaria parificata e, per la secondaria di II Grado, una sede staccata del Liceo delle Scienze Umane (psicopedagogico di Brindisi). Infine \u00e8 presente da alcuni anni la scuola privata per le arti professionali \"Giacomo Rosseau\". L'edificio della scuola elementare \"Filippo Errico\" presenta una conformazione strutturale a forma di \"M\" perch\u00e9 rispecchia la filosofia stilistica del tempo in cui venne edificata, ovvero nel 1934 in piena epoca fascista. Quando venne costruita, il duce Benito Mussolini decise di creare un monumento a suo ricordo in questo paese. Venne inaugurata da lui stesso con il nome di \"ISTITVTO FASCISTA ELEMENTARE\".\nMusei.\nMuseo del Sottosuolo.\nIl Museo del Sottosuolo \u00e8 specializzato nella raccolta e nello studio di tutto ci\u00f2 che riguarda il mondo sotterraneo. Fondato a Taranto nel 1973 dal naturalista Pietro Parenzan, fu trasferito a Latiano nel 1993 per interessamento del direttore pro tempore, il biologo latianese Michele Camassa. Temporaneamente \u00e8 ospitato nel Palazzo Imperiali in attesa del restauro del Palazzo dei Musei, gi\u00e0 convento di Santa Margherita.\nIl museo \u00e8 articolato in quattro sezioni:\nMuseo delle Arti e Tradizioni di Puglia.\nInaugurato nel 1974 e ospitato nel centro storico di Latiano, il Museo delle Arti e Tradizioni di Puglia comprende una collezione di oggetti della tradizione contadina caratteristici della vita di larga parte dei ceti popolari pugliesi fino ai primi anni del XX secolo. Vi sono ricostruiti gli ambienti principali della casa-tipo pugliese: l'ambiente casalingo, quello artigianale e quello agricolo.\nCasa Museo della Fondazione Ribezzi Petrosillo.\nLa casa-museo Ribezzi-Petrosillo, ubicata nel centro storico di Latiano, \u00e8 stata inaugurata il 20 dicembre 2003.\nCucina.\nVino.\nNel territorio di Latiano \u00e8 possibile produrre Aleatico di Puglia Doc, Ostuni Doc, Brindisi DOC, Puglia Igt.\nLungo la Strada Appia dei vini, di cui il comune \u00e8 membro, esistono variet\u00e0 indigene di vitigni:\nEconomia.\nLatiano \u00e8 un paese prettamente agricolo; la produzione \u00e8 incentrata principalmente sull'olio di oliva e sul vino. Il Paese \u00e8 profondamente legata alla produzione di olive sin dai tempi pi\u00f9 antichi come testimoniano i documenti storici e i numerosi alberi di ulivo plurisecolari presenti sul territorio. Le cultivar d'ulivo maggior diffuse sono la Cellina di Nard\u00f2 e l'Ogliarola sebbene negli ultimi anni nuove cultivar allogene si siano diffuse.\nAl secondo posto nella produzione agricola troviamo la vite, coltivata a tendone o a spalliera, delle variet\u00e0 Negroamaro, Malvasia Nera, Malvasia Bianca e Primitivo.\nAmministrazione.\nI Sindaci di Latiano, dalla Repubblica a oggi\nPARLATI Luigi (1946-1951)\nMONASTERIO Armando (1951-1952)\nMURI Crocifisso (1952-1956)\nMONTANARO Francesco (1956-1965)\nERRICO Vinicio (1965-1966)\nD'APOLITO Antonio (1966-1968)\nCAFORIO Luciano (1968-1969)\nSARLI Eugenio (1970-1975)\nSANTORO Vito (1975-1978)\nCAFORIO Salvatore (1978-1979)\nARGENTIERI Francesco (1979-1980)\nGAGLIONE Crocifisso (1980-1981)\nMOLA Tommaso (1981-1984)\nPAPADIA Antonio (1984-1985)\nMADAMA Vittorio (1985-1988)\nSARLI Eugenio (1988-1989)\nCAFORIO Salvatore (1989-1990)\nDE PUNZIO Salvatore (1990-1992)\nPAPADIA Giovanni (1992-1993)\nMADAMA Vittorio (1993-1994)\nD'IPPOLITO Salvatore (1994-2002)\nCANIGLIA Edmondo (2002-2006)\nZIZZI Graziano (2007-2009)\nDE GIORGI Antonio (2010-2015)\nMAIORANO Cosimo (2015-attualmente in carica)\nDi seguito \u00e8 presentata una tabella relativa alle amministrazioni che si sono succedute in questo comune.\nNell'agosto del 2020 le affermazioni della candidata sindaco Tiziana Rizzo sul Coronavirus hanno portato la cittadina pugliese alla ribalta sui social, scatenando non poche polemiche e suscitando non poco interesse sul comune della provincia di Brindisi.\nSport.\nLe principali compagini sportive del comune sono:"}
{"id": "1608783", "revid": "131358", "url": "https://it.wikipedia.org/wiki?curid=1608783", "title": "\u010cornomorec", "text": ""}
{"id": "1608784", "revid": "599", "url": "https://it.wikipedia.org/wiki?curid=1608784", "title": "MSC 2010", "text": ""}
{"id": "1608785", "revid": "453768", "url": "https://it.wikipedia.org/wiki?curid=1608785", "title": "Complesso bandistico Gioacchino Rossini Chiusa Sclafani", "text": "Il complesso bandistico \"G. Rossini\" di Chiusa Sclafani \u00e8 un complesso bandistico formatosi nel 1880 a Chiusa Sclafani con la direzione del maestro Gioacchino Muratori.\nStoria.\nAgli inizi del XX secolo attraversa un periodo non facile per le frequenti partenze dei musicanti a causa dell'emigrazione. Nel 1929 il complesso bandistico si rianima sotto la direzione del maestro napoletano Francesco Falco: vince quattro medaglie d'oro in concorsi dopolavoristici provinciali e la medaglia d'argento del Concorso bandistico nazionale di Roma del 1935; nel 1938 partecipa a Roma ai festeggiamenti in occasione della visita di Hitler.\nDopo un altro periodo di crisi, con il succedersi di vari direttori, il complesso venne riorganizzato dal maestro Antonino Pristia (1978-1988), con un corpo musicale composto da una cinquantina di giovani esecutori dilettanti di ambo i sessi: tra questi alcuni si sono in seguito diplomati nei conservatori e hanno svolto carriere musicali.\nDal 1991 la banda \u00e8 diretta dal maestro Gianni Giannetto, che si \u00e8 occupato anche della conservazione e riedizione del patrimonio di partiture del complesso, comprendente alcune trascrizioni inedite del maestro Falco: tale opera \u00e8 sfociata nel 1994 nella registrazione di una musicassetta e nell'organizzazione, con il patrocinio del comune, di una mostra sulla storia della banda, con strumenti d'epoca e fotografie.\nIl complesso si \u00e8 esibito in Vaticano, il 24 settembre 1994, in occasione dell'anno internazionale della famiglia, nel 1995 ha partecipato al raduno nazionale di bande musicali a Venezia e nel 1996 ha ottenuto il primo premio in un concorso bandistico (\"Citt\u00e0 di Palazzo Adriano\") e ha partecipato a Telethon.\nA partire dal 1995, l'\"Associazione Rossini\" ha promosso l'istituzione di corsi di formazione musicale patrocinati dal comune."}
{"id": "1608788", "revid": "767487", "url": "https://it.wikipedia.org/wiki?curid=1608788", "title": "L'albero di Adamo", "text": "L'albero di Adamo \u00e8 un film del 1936 diretto da Mario Bonnard tratto dalla commedia \"Il successo\" di Alfredo Testoni\nCritica.\nSulla rivista \"Cinema\" del 10 dicembre 1936: \"Si tratta di un animato imbroglio, in una citt\u00e0 di provincia, nato tra un duca italiano, reduce dall'America, dove ha riguadagnato il patrimonio degli avi e sposato una donna di quei paesi, e un giovane medico di provincia, afflitto da una moglie gelosa. Le circostanze pi\u00f9 singolari portano questo mediconzolo ad esser ricevuto in casa dei duchi e ad essere persino sospettato, ma a torto, d'esser l'amante della duchessa. Tutto naturalmente si accomoda, secondo le esigenze della morale e per la migliore fortuna dei giovani che si amano. \u00c8 un film gaio e sentimentale, costruito secondo una formula molto accreditata. Al commediografo famoso, ai riduttori, al regista, si aggiungono, come se non bastasse, i nomi di otto dei pi\u00f9 noti e stimati attori di prosa, una sorta di polizza d'assicurazione contro gli insuccessi\"."}
{"id": "1608795", "revid": "72645", "url": "https://it.wikipedia.org/wiki?curid=1608795", "title": "Luigi Diamante", "text": "Biografia.\nFrequenta il Liceo Artistico a Venezia, lavorando anche come disegnatore presso uno studio di architettura. Rimangono, di quel periodo, una serie di studi e rilievi di edifici e monumenti di Udine, alcuni datati 1922.\nI primi disegni e dipinti a olio risalgono alla seconda met\u00e0 degli anni venti. Nel 1934, Diamante comincia a farsi conoscere presenziando, assieme ad altri pittori udinesi e friulani, a varie \"Mostre Sindacali d'Arte\" nella Loggia del Lionello ad Udine e partecipando come membro del comitato esecutivo delle esposizioni.\nNel 1937, vince il concorso a cattedre per l'insegnamento di Disegno. Nel 1939, lavora alla decorazione dell'abside della chiesa di Nogaredo di Prato (frazione del comune di Martignacco) con la tecnica dell'encausto. Nel 1943, dopo aver servito nell'esercito durante la seconda guerra mondiale, lavora alla creazione di pannelli per la \"Mostra della Propaganda\" a Torviscosa. Nel 1944, lavora con l'architetto Toso ai rilievi dei principali edifici monumentali di Udine, per permettere una valutazione degli eventuali danni da bombardamenti. Nel 1946, lavora alle decorazioni in graffito delle facciate delle chiese di Manzano e Soleschiano (frazione di Manzano).\nNel 1947, inizia ad insegnare disegno alla scuola media \"A. Manzoni\" di Udine, dove insegner\u00e0 fino alla sua morte. Negli anni cinquanta e sessanta continua a dipingere e compie alcuni viaggi in Italia e all'estero sulle orme del Tiepolo (in Germania ed Austria nel 1962) o degli impressionisti (in Francia nel 1964). Di quei viaggi, resta la corposa documentazione di schizzi e disegni. Continua ad esporre le sue opere, pur mantenendo una certa riluttanza alla pubblicazione. Muore improvvisamente a Fossalta di Portogruaro nel febbraio del 1971.\nDi Luigi Diamante ci rimangono pi\u00f9 di 400 dipinti a olio e molte centinaia di opere con tecniche diverse (acquerelli, tempere, pastelli, disegni e altro), molte comprese in collezioni private o tenute dagli eredi, altre presso vari Enti pubblici nel Friuli. I progetti, insieme ad altri lavori e studi per affreschi nelle chiese di Lauzacco, Driolassa e Godia, insieme a tutto il materiale documentale della carriera artistica si trovano presso la Biblioteca comunale di Fossalta di Portogruaro e presso l'Archivio Storico della Biennale di Venezia. Nella Quadreria Comunale \"Luigi Diamante\", nella Villa Mocenigo di Alvisopoli, si trovano le opere acquisite dal comune di Fossalta di Portogruaro e della \"donazione Vida\"."}
{"id": "1608802", "revid": "2080735", "url": "https://it.wikipedia.org/wiki?curid=1608802", "title": "MKAD", "text": "La MKAD \u00e8 una strada a scorrimento veloce che circonda la citt\u00e0 di Mosca, in Russia.\nIl nome proviene dalla traslitterazione dalla parola russa \u041c\u041a\u0410\u0414, sigla di \"\u041c\u043e\u0441\u043a\u043e\u0432\u0441\u043a\u0430\u044f \u041a\u043e\u043b\u044c\u0446\u0435\u0432\u0430\u044f \u0410\u0432\u0442\u043e\u043c\u043e\u0431\u0438\u043b\u044c\u043d\u0430\u044f \u0414\u043e\u0440\u043e\u0433\u0430 Kol'tsevaya Avtomobil'naya Doroga\" (\"Anello Viario Automobilistico di Mosca\").\nLa crescita del traffico veicolare dentro e intorno a Mosca negli anni cinquanta hanno spinto gli architetti a progettare per la maggiore metropoli russa una cintura viaria per redirigere il traffico entrante dalle principali strade che attraversano Mosca. Aperta nel 1961, la MKAD ha quattro corsie asfaltate che si estendono per 108,9\u00a0km esatti lungo i confini del centro della citt\u00e0. Anche se non \u00e8 un'autostrada, presenta svincoli verso le maggiori vie di comunicazione, pochi semafori e un limite di velocit\u00e0 di 100\u00a0km/h. Tra gli autisti, \u00e8 conosciuta come \"La strada della morte\", per via della poca illuminazione.\nPer un lungo periodo, la MKAD ha svolto la funzione di limite amministrativo della citt\u00e0 di Mosca, fino a quando nel 1980, la capitale russa ha annesso i territori circostanti la cintura viaria. Nel dicembre 2002 Bul'var Dmitrija Donskogo \u00e8 divenuta la prima stazione della Metropolitana di Mosca ad aprire oltre i limiti della MKAD.\nNel 1995\u20141997 la strada \u00e8 stata ampliata dalle iniziali quattro a dieci corsie, e tutte le intersezioni sono state spostate su livelli separati; sono stati costruiti ponti pedonali, rimossi i semafori e sono stati inseriti solidi spartitraffico. Dal 2001 \u00e8 vietato l'accesso sulla MKAD a tutti i veicoli lenti e sono sorte proposte per farla divenire autostrada."}
{"id": "1608803", "revid": "1543377", "url": "https://it.wikipedia.org/wiki?curid=1608803", "title": "Composizioni di Georg Friedrich H\u00e4ndel", "text": "Lista delle composizioni di Georg Friedrich H\u00e4ndel, ordinate per genere e per numero di catalogo secondo lo H\u00e4ndel-Werke-Verzeichnis (HWV).\nHWV deest.\nLa dicitura \"deest\" indica composizioni prive di numero di catalogo."}
{"id": "1608809", "revid": "31886", "url": "https://it.wikipedia.org/wiki?curid=1608809", "title": "Abietilammina", "text": "Con il termine abietilammina (o, meno correttamente, abietilamina) si identifica una resina ricavata da alcune conifere e composta da una miscela costituita prevalentemente da deidroabietilammina oltre ai composti diidro- e tetraidroderivati.\nLiquido ambrato vischioso, insolubile in acqua ma solubile in molti solventi organici, d\u00e0 le reazioni classiche delle ammine primarie.\nIn commercio esistono diverse formulazioni tra cui le pi\u00f9 conosciute ed utilizzate sono le \"abietilammina tecnica\", abietilammina acetato\" (solubile al 50% in acqua) e\" \"abietilammina pentaclorofenato\", una pasta solubile negli olii e nei solventi alifatici ed aromatici.\nUsi.\nL'abietilammina ha propriet\u00e0 antibatteriche, alghicide ed antifungine. I maggiori impieghi riguardano il trattamento di acque, tessuti, cordame, adesivi, pitture. Il tipo acetato \u00e8 molto pi\u00f9 attivo come alghicida anche a basse concentrazioni, mentre il tipo pentaclorofenolato pur avendo attivit\u00e0 come fungicida paragonabile al pentaclorofenolo, \u00e8 meno tossico e pi\u00f9 persistente di quest'ultimo.\nTossicit\u00e0.\nNon viene impiegata per uso farmaceutico o veterinario in quanto risulta irritante per le mucose, anche se la tossicit\u00e0 orale acuta \u00e8 relativamente bassa:"}
{"id": "1608819", "revid": "114325", "url": "https://it.wikipedia.org/wiki?curid=1608819", "title": "Cone Groenlandia", "text": ""}
{"id": "1608827", "revid": "194688", "url": "https://it.wikipedia.org/wiki?curid=1608827", "title": "La Manga", "text": ""}
{"id": "1608829", "revid": "1573940", "url": "https://it.wikipedia.org/wiki?curid=1608829", "title": "Bonseki", "text": "Il (letteralmente, rocce su vassoio) \u00e8 l'antica arte giapponese di creare giardini in miniatura su vassoi di lacca nera adoperando sabbia bianca, sassi, e piccole rocce. Per la creazione dei Bonseki si utilizzano strumenti delicati come piume, piccole scope, setacci, cucchiai e ramoscelli. I vassoi possono essere ovali o rettangolari, di dimensioni variabili da una trentina di centimetri quadrati fino ad un massimo di 200 x 150 centimetri (i pi\u00f9 comuni sono di 60 x 35). I vassoi ovali hanno solitamente un bordo lievemente rialzato mentre quelli rettangolari ne sono di solito privi.\nLe miniature Bonseki rappresentano spesso paesaggi montani, marini, o giardini. Piccoli sassi o rocce vengono usate per rappresentare montagne, linee costiere o isole rocciose su cui si frangono le onde del mare. Strutture in miniatura, generalmente di rame dipinto, vengono spesso inserite nel Bonseki per realizzare case, templi, ponti e simili.\nI Bonseki sono in genere temporanei. Talvolta, usando particolari tecniche, un Bonseki pu\u00f2 essere reso permanente. Si parla in questo casi di \"Bonga\" (\"Pittura su vassoio\") e Suna-e (\"Pittura su sabbia\").\nStoria del Bonseki.\nLe origini del Bonseki sono piuttosto nebulose ma si ritiene che l'Imperatore Temmu, che regn\u00f2 durante la met\u00e0 del VII secolo d.C., facesse uso delle tecniche Bonseki per rappresentare panorami e oggetti presenti in natura. Si ritiene altres\u00ec che alcuni giardini di Kyoto furono progettati mediante il ricorso al Bonseki come plastico in miniatura del costruendo giardino.\nIl saggio del 1300 circa, \"Sonetto su un giardino panoramico in miniatura\", del monaco Zen giapponese Kokan Shiren, sottolinea i principi estetici su cui si basano l'architettura sia del giardino in miniatura Bonseki che di quelli a grandezza naturale.\nSotto lo Shogun esteta Ashikaga Yoshimasa (1443-1490), il Bonseki divenne popolare tra i membri dell'aristocrazia. Un secolo dopo, Sen no Riky\u016b, il famoso maestro della Cerimonia del T\u00e8, praticava il Bonseki ed uno dei suoi studenti, Hosokawa Sansai, fond\u00f2 una scuola dedicata al Bonseki con tecniche ben precise.\nIl Periodo Edo (1603-1867) vide nascere molte scuole Bonseki di pari passo al crescere della sua popolarit\u00e0. Il Bonseki era particolarmente popolare tra molte donne della corte Shogunale dell'antica Tokyo.\nCon la restaurazione della regola Imperiale, il Bonseki declin\u00f2 rapidamente con la crescita e l'affermazione del modernismo e della cultura occidentali.\nRinascita del Bonseki.\nDi recente, il Bonseki ha goduto della rinascita di una certa popolarit\u00e0 di pari passo alla nascita di nuovi gruppi aderenti alla scuola Hosokawa, conservando al contempo la sua tradizionale eleganza. Uno di questo gruppi \u00e8 il Tokyo Kuyo-Kai della Scuola Hosokawa. Il Tokyo Kuyo-Kai \u00e8 un gruppo di studenti degli ex direttori della Scuola Hosokawa.\nSecondo il gruppo Tokyo Kuyo-Kai, oggetto del Bonseki non \u00e8 il completamento della scena in s\u00e9, n\u00e9 la sua preservazione. Il Tokyo Kuyo-Kai afferma: \"L'importanza del Bonseki sta nel sentimento di pace e nella soddisfazione che deriva dalla creazione della scena Bonseki e non nel risultato del lavoro\"."}
{"id": "1608830", "revid": "287204", "url": "https://it.wikipedia.org/wiki?curid=1608830", "title": "Emaj\u00f5gi", "text": "L'Emaj\u00f5gi (in tedesco \"Embach\"; in lettone \"M\u0113tra\") \u00e8 un fiume in Estonia che prende origine dal lago V\u00f5rtsj\u00e4rv e sfocia nella contea di Tartumaa nel lago Peipsi, attraversando la citt\u00e0 di Tartu per 10\u00a0km. Ha una lunghezza di 101\u00a0km. Il nome Emaj\u00f5gi significa \"Fiume Madre\" in estone.\nL'Emaj\u00f5gi \u00e8 talvolta chiamato il Suur Emaj\u00f5gi (\"Grandioso Emaj\u00f5gi\"), in contrasto con il V\u00e4ike Emaj\u00f5gi (\"Piccolo Emaj\u00f5gi\"), un altro fiume che confluisce nel zona meridionale del lago V\u00f5rtsj\u00e4rv."}
{"id": "1608832", "revid": "767487", "url": "https://it.wikipedia.org/wiki?curid=1608832", "title": "T\u00e2rnava", "text": "T\u00e2rnava (in passato \"Pro\u015ftea Mare\", in dialetto sassone \"Griuszpriustref\", in ungherese \"Nagyekemez\u0151\", in tedesco \"Gro\u00df-Probstdorf\") \u00e8 un comune della Romania di 3.187 abitanti, ubicato nel distretto di Sibiu, nella regione storica della Transilvania. \nIl comune \u00e8 formato dall'unione di 2 villaggi: Colonia T\u00e2rnava e T\u00e2rnava."}
{"id": "1608847", "revid": "121222375", "url": "https://it.wikipedia.org/wiki?curid=1608847", "title": "Valute storiche della Polonia", "text": "Monete e banconote storiche della Polonia"}
{"id": "1608850", "revid": "599013", "url": "https://it.wikipedia.org/wiki?curid=1608850", "title": "National Board of Review Awards 1974", "text": "La 46\u00aa edizione dei National Board of Review Awards si \u00e8 tenuta il 25 dicembre 1974."}
{"id": "1608852", "revid": "919135", "url": "https://it.wikipedia.org/wiki?curid=1608852", "title": "Numeri di Bell", "text": "In matematica i numeri di Bell - indicati con formula_1 - sono definiti come il numero di partizioni di un insieme di \"n\" elementi, cio\u00e8 il numero di modi in cui questo insieme pu\u00f2 essere ottenuto come unione disgiunta di suoi sottoinsiemi non vuoti. Essi erano gi\u00e0 ben noti e studiati dal XIX secolo, ma oggi spesso sono indicati col nome del matematico Eric Temple Bell, per un caso della legge dell'eponimia di Stigler. Bell scrisse in effetti qualche lavoro su di essi negli anni 30.\nLa notazione formula_1 viene utilizzata anche per denotare i numeri di Bernoulli; per distinguerli talora per i numeri di Bernoulli si usa la notazione formula_3.\nAd esempio,\npoich\u00e9 per un insieme di tre elementi formula_5 esistono 5 differenti modi di dividerlo in sottoinsiemi non vuoti:\nLa sequenza.\nI primi numeri di Bell sono\nI primi valori di \"n\" per cui formula_18 \u00e8 un numero primo sono \"2\", \"3\", \"7\", \"13\", \"42\", \"55\", \"2841\", ... (Sequenza A051130 dell'OEIS) e i numeri primi di Bell generati sono \"2\", \"5\", \"877\", \"27644437\", ... (Sequenza A051131 dell'OEIS)\nSolo nel 2004 \u00e8 stato dimostrato da I. Canestro, dopo 17 mesi di calcolo, che formula_19 \u00e8 un numero primo.\nPropriet\u00e0.\nQuesta prima formula pu\u00f2 essere ricavata osservando che - da un'arbitraria partizione di \"n\"\u00a0+\u00a01 elementi - se si rimuove l'insieme contenente il primo elemento si ottiene la partizione di un insieme con \"k\" elementi (per un \"k\" compreso tra 0 e \"n\" , estremi compresi). Ci sono formula_22 possibili modi per scegliere quali siano i \"k\" elementi che rimangono dopo aver rimosso l'insieme contenente il primo elemento, e \"Bk\" possibili partizioni dell'insieme contenente i \"k\" elementi \"residui\".\n 1 \n 1 2\n 2 3 5\n 5 7 10 15\n 15 20 27 37 52\n 52 67 87 114 151 203\n 203 255 322 409 523 674 877\nPer giustificare formalmente l\u2019attendibilit\u00e0 del triangolo di Bell si pu\u00f2 usare il principio di induzione.\nUn accenno di dimostrazione risiede comunque nel fatto che, per avere ad esempio 877 (il 7\u00b0 numero di Bell), si devono sommare 203 e 674; per trovare questi due addendi si sommano 1 volta il 52, 2 volte il 151, 1 volta il 523; a ritroso, 1 volta il 15, 3 volte il 37, 3 volte il 114, 1 volta il 409.\nIn generale per trovare l\"'n\"-esimo numero di Bell si addizionano i numeri di una colonna del triangolo di Bell (costruito fino alla riga \"n\"), ognuno moltiplicato per un opportuno coefficiente. Questi coefficienti sono i numeri del triangolo di Tartaglia.\nSi noti che ogni numero del triangolo di Tartaglia \u00e8 un coefficiente binomiale formula_22, il che mostra come il triangolo di Bell non sia altro che lo sviluppo operativo della relazione di ricorrenza mostrata al primo punto dell\u2019elenco."}
{"id": "1608856", "revid": "1543377", "url": "https://it.wikipedia.org/wiki?curid=1608856", "title": "Vanessa del Rio", "text": "Biografia.\nVanessa del Rio nasce ad Harlem, un quartiere di Manhattan (New York), il 31 marzo 1952 da padre cubano e da madre portoricana. Dopo aver sbarcato il lunario attraverso i pi\u00f9 svariati mestieri, quali la programmatrice di computer, la cameriera, la barista e la \"go-go dancer\", ed essersi persino prostituita per le strade della Grande Mela, la del Rio debutt\u00f2 nel mondo del cinema a luci rosse nel 1974, proseguendo la sua carriera in oltre 200 interpretazioni, fino al 1986, anno in cui si ritir\u00f2 dalle scene come \"performer\" per paura di contrarre l'AIDS.\nContinu\u00f2 a lavorare come produttrice, entrando a far parte della \"Hall of Fame\" dell\"'Adult Video News Magazine\". Sia prima del ritiro dalla professione di pornostar che dopo \u00e8 comparsa come guest star in diversi film e telefilm. Nel 2007 l'editore tedesco Taschen ha prodotto una biografia dell'attrice, a cura di Dian Hanson, \"Vanessa del Rio: Fifty Years of Slightly Slutty Behavior\" (ISBN 9783822822302), in edizione limitata."}
{"id": "1608857", "revid": "33689", "url": "https://it.wikipedia.org/wiki?curid=1608857", "title": "Onorato (prefetto)", "text": "Biografia.\nOnorato faceva parte dell'amministrazione imperiale della parte orientale dell'impero, dal 337 sotto il governo dell'imperatore Costanzo II. Nel 353 venne promosso da consolare della Siria a \"comes Orientis\" del cesare d'Oriente Costanzo Gallo.\nImpegnato in Occidente contro l'usurpatore Magnenzio, ma al contempo sospettoso del cugino Gallo, Costanzo aveva scelto uomini fidati per l'amministrazione dell'Oriente: questi uomini, formalmente alle dipendenze del cesare, in realt\u00e0 rispondevano direttamente all'imperatore. Gallo si sforz\u00f2, non di meno, per sanzionare la propria autorit\u00e0 sui funzionari che almeno formalmente erano alle sue dipendenza. In una occasione, poco dopo la nomina di Onorato, Gallo ordin\u00f2 la condanna a morte di un certo Clemazio di Alessandria d'Egitto: il processo venne demandato al \"comes Orientis\" Onorato, ma siccome la suocera di Clemazio aveva versato una somma di denaro a Costantina (moglie di Gallo e sorella di Costanzo II) per farlo condannare, la sentenza era stata gi\u00e0 decisa. Onorato esegu\u00ec la condanna a morte, per\u00f2 and\u00f2 poi a rapporto da Tallasio, prefetto del pretorio d'Oriente, che protest\u00f2 a sua volta per l'ingerenza di Gallo in questioni che non lo riguardavano (il comminare una condanna a morte), sia con Gallo che direttamente con Costanzo. Gallo entr\u00f2 in contrasto anche con la classe senatoriale di Antiochia, condannandone molti a morte con l'accusa di aver speculato sul prezzo del grano. Questa volta Onorato si rifiut\u00f2 di eseguire le sentenze, e l'intervento di Tallasio fece s\u00ec che questi esponenti del concilio cittadino fossero salvati, ribadendo al contempo l'indipendenza del prefetto rispetto al cesare. Successivamente, e forse in relazione al suo intervento, Onorato fu sostituito da Nebridio.\nTra il 355 e il 357 fu Prefetto del pretorio delle Gallie: dopo essere stato sostituito da Florenzio, si rec\u00f2 a vivere in Bitinia. Tra l'11 dicembre 359 e il 361 fu il primo \"Praefectus urbi\" di Costantinopoli; in tale veste presiedette al processo del teologo Ezio."}
{"id": "1608859", "revid": "729019", "url": "https://it.wikipedia.org/wiki?curid=1608859", "title": "Linea Zamoskvoreckaja", "text": "La linea Zamoskvoreckaja () o linea 2, in precedenza detta linea Gorkovsko-Zamoskvoretskaya (\u0413\u043e\u0301\u0440\u044c\u043a\u043e\u0432\u0441\u043a\u043e-\u0417\u0430\u043c\u043e\u0441\u043a\u0432\u043e\u0440\u0435\u0301\u0446\u043a\u0430\u044f), \u00e8 una linea della metropolitana di Mosca. Inaugurata nel 1938, \u00e8 cronologicamente la terza linea del sistema. Conta 24 stazioni, e si estende per 42,8 km, attraversando la capitale russa in direzione nord-sud. Gran parte della linea si estende sottoterra, ma ci sono alcuni tratti in superficie o su percorsi sopraelevati, principalmente dove la linea attraversa la Moscova. La linea Zamoskvoreckaja comprende molti esempi di architettura originale della Metropolitana di Mosca, e contiene la stazione che \u00e8 probabilmente la pi\u00f9 fotografata dell'intera rete: Majakovskaja.\nStoria.\nLa prima sezione della linea segu\u00ec l'arteria pi\u00f9 trafficata della capitale russa, Leningradskij Prospekt spostandosi poi sotto via Tverskaja verso il centro, e collegando poi i quartieri nord-occidentali di Aeroport e Begovoy insieme alla stazione ferroviaria Belorussky nel 1938.\nLa seconda tratta, la cui costruzione procedette senza interruzioni anche durante la seconda guerra mondiale, apr\u00ec nel 1943 e prosegu\u00ec verso la Piazza Rossa e poi sotto la Moscova verso il quartiere densamente popolato di Zamoskvore\u010de (da qui il nome della linea), e poi verso la stazione ferroviaria Paveleckij, per procedere poi verso la Fabbrica Stalin a sud-est di Mosca.\nErano in progetto inizialmente diverse estensioni, tra cui quella verso nord seguendo l'autostrada Leningradskij e il Canale di Mosca verso il Porto settentrionale nel 1964. Una delle estensioni verso sud raggiunse nel 1969 il quartiere industriale Nagatino e il parco Kolomenskoye, mentre il resto della tratta conflu\u00ec poi nella futura Linea Kachovskaja. Nel 1984 fu dato inizio ai lavori per la terza estensione, che fu divisa in due tratti: quello verso sud attraverso il parco Caricyno e verso i quartieri Orechovo-Borisovo. L'allagamento di un tunnel obblig\u00f2 tuttavia alla chiusura del tunnel appena un giorno dopo l'inaugurazione; nel 1985 fu completata il secondo stadio dell'estensione, e la linea raggiunse l'estensione di 36,9 km con 20 stazioni e un traffico giornaliero di 1,8 milioni di passeggeri.\nLa storia complessa della linea \u00e8 rispecchiata dalle sue architetture, particolarmente nelle stazioni in cui \u00e8 possibile vedere le migliori opere Art d\u00e9co pre-belliche. Tra tutte, la pi\u00f9 fotografata \u00e8 Majakovskaja, che si trova anche su molte copertine di brochure e guide turistiche di Mosca.\nQuando nel 1938 fu aperta la linea, per distinguere le allora tre linee della metropolitana furono introdotti i colori. La prima linea, la Sokol'ni\u010deskaja, divenne la linea rossa, principalmente per ragioni politiche. Nonostante cronologicamente la Linea Arbatsko-Pokrovskaja fosse stata la seconda linea ad aprire con il colore blu, mentre la Zamoskvoreckaja fu solo la terza ad essere inaugurata (con colore verde), a causa della maggiore importanza di quest'ultima, ad essa fu assegnato il numero 2, mentre l'Arbatsko-Pokrovskaja divenne la linea 3. Questa tradizione \u00e8 stata seguita in tutte le altre linee metropolitane delle citt\u00e0 ex-sovietiche, in cui la prima linea fu sempre assegnato il colore rosso, mentre alla seconda e alla terza sempre il blu o il verde. Alcune citt\u00e0, comunque, come avvenne per la Metropolitana di Minsk, decisero di non seguire la tradizione.\nInterscambi.\nLa stazione di interscambio Kashirskaya ha una piattaforma in comune.\nMateriale rotabile.\nLa linea \u00e8 servita dai depositi Sokol (N\u00b02) e Zamoskvoretskoe (N\u00b07) ai quali sono assegnati rispettivamente 39 e 36 treni a otto carrozze. La linea ha iniziato a ricevere nel 1980 i treni 81-714/717, sostituendo i vecchi modelli E in un programma terminato nel 1987. alcuni di questi sono stati restaurati allo standard .5; quando il ramo Kachovskaya si \u00e8 distaccato dalla linea principale, al deposito Zamoskvoretskoe sono stati formati sette treni a sei carrozze.\nEventi recenti e progetti futuri.\nLa linea presenta una combinazione di stazioni che furono costruite in diversi periodi e alcune sono addirittura state ricostruite. Inoltre, \u00e8 una delle linee pi\u00f9 affollate del sistema e alcune stazioni, che hanno quasi 70 anni, mostrano i segni del tempo. Belorusskaja \u00e8 stata soggetta a lavori di estetica, che hanno portato a sostituire i vecchi muri in ceramica con nuovi in marmo. La stazione Majakovskaja, famosa in tutto il mondo, a seguito dell'apertura nel 2005 della seconda uscita, ha chiuso per permettere la sostituzione degli ascensori. La ricostruzione avverr\u00e0 secondo il progetto degli anni sessanta, che comprende anche la sostituzione delle piastrelle in ceramica con lamine di alluminio.\nL'estensione verso nord \u00e8 in corso di approvazione, con le stazioni di Belomorskaja e Ulica Dybenko, che poi probabilmente porter\u00e0 la linea verso la citt\u00e0 di Chimki, nell'Oblast' di Mosca.\nQuando fu costruita la linea, furono lasciati tratti con tunnel provvisori, per garantire la potenziale costruzione futura di nuove stazioni. Una di queste fu Gorkovskaja (oggi Tverskaja), tra Majakovskaja e Teatral'naja, che fu aperta nel 1979. Rimangono tuttavia molte stazioni ancora da costruire: Sovetskaja tra Tverskaja e Teatra'naja, Bega tra Dinamo e Belorusskaja, Veshnyadskij Pereulok tra Novokuznetskaja e Paveletskaja e Moskvorechye (anche detta Vasilyevskij Spusk) tra Teatral'naja e Novokuznetskaja.\nOltre alle stazioni previste, \u00e8 stata approvata un'altra stazione al livello del suolo tra Avtozavodskaja e Kolomenskaja. Il nome provvisorio era Nagatinskij Zaton o Prospekt Andropova, anche se poi il nome scelto \u00e8 stato Tekhnopark."}
{"id": "1608860", "revid": "74173", "url": "https://it.wikipedia.org/wiki?curid=1608860", "title": "Linea Zamoskvoretskaya", "text": ""}
{"id": "1608861", "revid": "767487", "url": "https://it.wikipedia.org/wiki?curid=1608861", "title": "Acenaftene", "text": "L'acenaftene \u00e8 un idrocarburo aromatico di origine naturale, derivante come struttura dal naftalene.\nProduzione.\nSi estrae per rettifica e cristallizzazione dalle stesse fonti da cui si estraggono i naftaleni, ossia prevalentemente dal catrame di carbon fossile.\nSi pu\u00f2 inoltre ottenere per sintesi dall'etilnaftalene o dal malonilnaftalene.\nUsi.\n\u00c8 un intermedio di sintesi organica nell'industria dei coloranti e delle resine di polimerizzazione in quanto d\u00e0 luogo a composti dotati di buona resistenza elettrica e termica. \u00c8 un additivo nell'industria della gomma, nel tessile, nella fabbricazione di candele come inibitore di germinazione. Possiede propriet\u00e0 fungicide ed insetticide, soprattutto i derivati acidi acenaftencarbossilici e l'acenaftenone."}
{"id": "1608864", "revid": "767487", "url": "https://it.wikipedia.org/wiki?curid=1608864", "title": "Turnu Ro\u0219u", "text": "Turnu Ro\u0219u (in ungherese \"Verestorony\", in tedesco \"Rothenturm\") \u00e8 un comune della Romania di 2.670 abitanti, ubicato nel distretto di Sibiu, nella regione storica della Transilvania. \nIl comune \u00e8 formato dall'unione di due villaggi: Sebe\u0219u de Jos e Turnu Ro\u0219u.\nDi un certo interesse la Chiesa ortodossa di S. Nicola (\"Sf\u00e2ntul Nicolae\"), fatta costruire dal logoteta Toma Beceriul per conto del Principe Matei Basarab e di sua moglie Elina nel 1653. La costruzione \u00e8 stata pesantemente rimaneggiata nel XVII secolo e dell'edificio originario rimane soltanto il pronao."}
{"id": "1608868", "revid": "287204", "url": "https://it.wikipedia.org/wiki?curid=1608868", "title": "Turnu Rosu", "text": ""}
{"id": "1608879", "revid": "108774295", "url": "https://it.wikipedia.org/wiki?curid=1608879", "title": "Parte\u00f2lla", "text": "Il Parte\u00f2lla \u00e8 una regione storica della Sardegna sud-orientale.\nIl territorio corrisponde a quello della curatoria di \"Dolia\" del Giudicato di Cagliari. \nIl nome Parteolla deriva dal fatto che la Curatoria (o \"parte\") di Dolia era detta anche \"parte Olla\".\nSituata nel Basso Campidano, ha come capoluogo Dolianova e anticamente \u00e8 stata anche sede della diocesi (diocesi di Dolia)."}
{"id": "1608884", "revid": "287204", "url": "https://it.wikipedia.org/wiki?curid=1608884", "title": "Parteolla", "text": ""}
{"id": "1608900", "revid": "1632387", "url": "https://it.wikipedia.org/wiki?curid=1608900", "title": "Diva (Annie Lennox)", "text": "Diva \u00e8 l'album di debutto da solista della cantautrice britannica Annie Lennox, in passato membro del gruppo musicale Eurythmics.\nDescrizione.\nL'album, pubblicato nel 1992 fu registrato ai Mayfair Studios a Londra. Anton Corbijn \u00e8 l'autore della fotografia in bianco e nero della Lennox all'interno del disco.\nNel 1993 il disco fu incluso dalla rivista britannica \"Q\" nella lista dei \"50 migliori album del 1992\".\nLo stesso anno fu premiato come \"Miglior album britannico\" ai \"BRIT Awards 1993\" e ottenne una nomina ai \"Grammy Awards\" per \"Miglior album dell'anno\".\nNel 2014 il periodico \"MetroWeekly\" mise \"Diva\" al primo posto nella sua classifica dei \"50 migliori album degli anni Novanta\".\n\"Diva\" video album.\nIl 6 aprile 1992 fu pubblicata dalla Sony BMG una raccolta in VHS di 7 video musicali realizzati per i corrispondenti brani a scopo promozionale. L'intera collezione, della durata complessiva di 45 minuti, fu diretta da Sophie Muller, regista con la quale la Lennox aveva gi\u00e0 lavorato ai tempi degli Eurythmics.\nDopo qualche mese fu ristampata con il titolo \"Totally Diva\" e l'aggiunta degli ultimi due video, \"Walking on Broken Glass\" e \"Precious\".\nIl 26 settembre 2000 fu ristampata in DVD."}
{"id": "1608903", "revid": "111182011", "url": "https://it.wikipedia.org/wiki?curid=1608903", "title": "Steve Fossett", "text": "Fece la sua fortuna economica dapprima nel mercato delle materie prime, poi nei servizi finanziari e divenne famoso registrando numerosi record del mondo: tra essi, il pi\u00f9 famoso fu sicuramente quello che lo ricorda come il primo pilota ad aver compiuto il giro del mondo in solitaria senza scalo in mongolfiera, impresa che realizz\u00f2 nel 2002 (la prima circumnavigazione del mondo in pallone senza scalo in assoluto fu realizzata da Bertrand Piccard e Brian Jones nel 1999 a bordo del Breitling III).\nI record.\nFossett stabil\u00ec 116 record mondiali in cinque diverse specialit\u00e0 dei quali 60 erano imbattuti al momento della sua morte.\nNel febbraio 1995 fu il primo a compiere una trasvolata in solitaria dell'Oceano Pacifico in mongolfiera partendo dalla Corea del Sud e atterrando in Saskatchewan, Canada.\nCon il maxi-catamarano \"Cheyenne\" Fossett con il suo equipaggio stabil\u00ec nell'ottobre del 2001 il record di velocit\u00e0 di traversata dell'Atlantico in 4 giorni 17 ore e 28 minuti, battendo il precedente record di ben 43 ore e 35 minuti.\nTra il 2000 e il 2003 stabil\u00ec numerosi record di velocit\u00e0 per aerei civili con il Cessna Citation 750 X, tra cui il giro del mondo alla media di 901,07\u00a0km/h e sul percorso San Diego (California) - Charleston (Carolina del Sud) a 1169,71\u00a0km/h.\nIl 3 luglio 2002 stabil\u00ec il record di tempo nella circumnavigazione della Terra con la mongolfiera \"Spirit of Freedom\", in solitaria e senza scalo, in 13 giorni, 8 ore e 33 minuti, con partenza il 19 giugno 2002 dall'Australia Occidentale e arrivo nel Queensland, sempre in Australia, percorrendo un totale di 33195\u00a0km. Con questa impresa stabil\u00ec anche il record di velocit\u00e0 con una mongolfiera a 322\u00a0km/h, superando il record di 270\u00a0km/h che gi\u00e0 gli apparteneva.\nAll'inizio del 2004 come skipper del catamarano \"Cheyenne\" circumnavig\u00f2 il globo in 58 giorni e 9 ore. Sia questo record che quello della traversata atlantica saranno poi battuti dal francese Bruno Peyron.\nIl 27 ottobre 2004 conquist\u00f2 il record di velocit\u00e0 con un dirigibile, uno Zeppelin NT alla media di 60,4 nodi pari a 111,8\u00a0km/h, facendo registrare una velocit\u00e0 massima di 62,2 nodi, pari a 115\u00a0km/h. Fossett era uno dei soli 17 piloti ad avere la licenza per volare con lo Zeppelin.\nTra il 28 febbraio e il 3 marzo 2005 con il Virgin Atlantic GlobalFlyer, un aeroplano appositamente progettato, spinto da un motore turbofan, stabil\u00ec il record di circumnavigazione del pianeta in solitaria, senza scalo e senza rifornimento, in 67 ore ovvero in 2 giorni, 19 ore, 1 minuto e 46 secondi alla velocit\u00e0 di 590,7 Km/h, demolendo il precedente record del Rutan-Voyager che era di 9 giorni e 3 minuti. Decollo e atterraggio avvennero in Kansas percorrendo 36912\u00a0km, mancando cos\u00ec anche il record sulla distanza di soli 125\u00a0km.\nNel febbraio 2006, sempre con il \"GlobalFlyer\" e in solitaria senza scalo, decoll\u00f2 dal Kennedy Space Center all'attacco del record sulla distanza, prevedendo di atterrare al Kent International Airport. Dopo un volo durato 76 ore e 45 minuti atterr\u00f2 in emergenza ma senza danni all'aeroporto di Bournemouth in Inghilterra stabilendo il record sulla distanza con 41467\u00a0km.\nIl 29 agosto 2006 in Argentina registr\u00f2 il record assoluto di altitudine con un aliante. Insieme al co-pilota Einar Enevoldson volarono nella stratosfera a 15460 metri (50727 piedi). Fossett e Enevoldson avevano gi\u00e0 fatto diversi tentativi in vari continenti, il primo dei quali nella primavera del 2002, superando quota 42000 piedi nei cieli della Sierra Nevada in California, proprio dove 5 anni dopo Fossett precipiter\u00e0 con il suo aereo.\nLa morte.\nIl 3 settembre 2007, tentando una nuova impresa, part\u00ec in aeroplano da Smith Valley, Nevada: da quel momento si persero le sue tracce. Il 2 ottobre la Civil Air Patrol lanci\u00f2 una missione di ricerca e perlustrazione, ma non ottenne nessuno risultato. Il 26 novembre la moglie chiese che venisse riconosciuta la morte legale di Fossett, che venne dichiarata il 14 febbraio 2008.\nIl 2 ottobre 2008 le autorit\u00e0 comunicarono di aver rinvenuto i rottami dell'aereo su un altipiano a 3000 metri di altitudine, nella zona della Sierra Nevada dei Mammoth Lakes, al confine tra California e Nevada.\nLa sera del 1\u00ba ottobre 2008 infatti un osservatore aveva avvistato dei rottami in zona, dopo che alcuni escursionisti avevano segnalato il ritrovamento nei pressi, nel territorio di un Parco al confine tra California e Nevada, di alcuni effetti personali attribuiti a Steve Fosset (licenza da pilota, una maglietta).\nEsaminato il punto di impatto si not\u00f2 che i rottami erano dispersi in un'area di 50 per 120 metri, segno evidente di un impatto violento e frontale. Il 31 ottobre 2008 dopo accurate ricerche furono ritrovate due ossa a 800\u00a0m dal luogo di impatto.\nFurono ritrovate anche le scarpe da ginnastica e la patente segnate da evidenti segni di morsi di animali, che si presume abbiano trascinato il corpo. Il 3 novembre 2008 fu confermato, tramite risultato del test del DNA, che i resti trovati appartenevano a Steve Fossett.\nSteve Fossett e lo Scautismo.\nL'interesse di Fossett per l'avventura inizi\u00f2 presto, grazie alla sua partecipazione ai Boy Scouts of America.\nIn seguito, raggiunto il successo, entr\u00f2 a far parte del Comitato Esecutivo Nazionale di quell'associazione, e in un secondo tempo anche del Comitato Mondiale Scout, da cui per\u00f2 si dimise nel 2006."}
{"id": "1608910", "revid": "599013", "url": "https://it.wikipedia.org/wiki?curid=1608910", "title": "Musica del Mozambico", "text": "La musica del Mozambico \u00e8 una delle pi\u00f9 importanti manifestazioni della cultura di questo paese. La musica tradizionale ha caratteristiche bantu accanto ad influenze arabe riscontrate principalmente nella zona nord e, in quanto tale, \u00e8 normalmente suonata come musica di accompagnamento delle cerimonie sociali, principalmente come una forma di danza.\nLa musica commerciale affonda le proprie radici nella musica tradizionale, ma si discosta da questa a causa dell'utilizzo di ritmi e tecnologie importate da culture differenti. Un tipo di musica commerciale molto conosciuto \u00e8 la marrabenta, originaria del sud del paese che non si limita ad essere una musica ballabile ma, frequentemente, \u00e8 caratteriazata da testi con contenuto di grande attualit\u00e0 sociale.\nMusica giovanile.\nLa musica giovanile del Mozambico \u00e8 caratterizzata dalla presenza di numerosi generi musicali, fra cui i principali sono Marrabenta, Hip hop, Passada, R&amp;B e Dzukuta. Fra gli artisti sono da segnalare Azagaia, Mc Roger, Neyma, Dama do Bling, Ziqo, Denny OG, Yara, Doppaz, The Dream, DRP, 360 Graus, Valdemiro Jos\u00e9, Estaka Zero, Gpro, Mahel, Young Sixties, Karim Djabar, Mr.Ripper, Lizha James, M-Eighteen, Trio Fam, ELEX (Lyrical Explosion), EDR (Esquadr\u00e3o do Rap), Marlene e New Squad."}
{"id": "1608932", "revid": "1632387", "url": "https://it.wikipedia.org/wiki?curid=1608932", "title": "Bare (Annie Lennox)", "text": "Bare \u00e8 il terzo album di Annie Lennox, pubblicato nel giugno 2003.\nAccoglienza e successo commerciale.\nHa ricevuto una nomination ai Grammy Award come miglior album pop alla 46\u00aa edizione della manifestazione. \u00c8 anche il primo album che la Lennox incide con la J Records. Dall'album sono stati pubblicati tre singoli promozionali destinati unicamente alle radio, nell'ordine \"Pavement Cracks\", \"A Thousand Beautiful Things\" e \"Wonderful\".\nL'edizione giapponese del disco comprende una versione di \"Cold\" registrata dal vivo a Toronto.\nL'album ha raggiunto la terza posizione nella Official Albums Chart, la quarta nella Billboard 200, la quinta in Germania, la settima in Italia e Svizzera e l'ottava in Canada."}
{"id": "1608934", "revid": "438678", "url": "https://it.wikipedia.org/wiki?curid=1608934", "title": "Il feroce Saladino", "text": "Il feroce Saladino \u00e8 un film di Mario Bonnard del 1937.\nTrama.\nPompeo Darly \u00e8 un illusionista (lui si definisce \"scienziato\"), senza nessuna speranza di raggiungere il successo.\nSi esibisce nei teatri. Il suo numero \u00e8 sempre lo stesso: prende persone dal pubblico (che invece sono d'accordo con lui) e le ipnotizza. Quando lo spettacolo va male, lascia tutto e se ne va.\nRimasto per l'ennesima volta senza lavoro, conosce Dora, una giovane donna che aspira a diventare cantante. Decide di aiutarla a raggiungere il successo. In poco tempo Dora, che \u00e8 molto carina, trova subito un insegnante di canto, Gastone, che \u00e8 anche attore.\nA Pompeo, invece, non ne va bene una. Dopo vari tentativi di rientrare nel giro, accetta di fare il venditore di caramelle e cioccolatini nel Teatro Apollo del commendator Fani, che ha avuto piet\u00e0 di lui.\nMa questa volta la fortuna \u00e8 dalla sua parte: nelle confezioni che vende, la gente trova le rarissime figurine del \u00abFeroce Saladino\u00bb. La scoperta delle figurine provoca un terribile scompiglio in sala e questo ispira a Pompeo l'idea di mettere su una rivista sul tema, con lui nei panni del Saladino. Dora ha la parte della bella Sulamita, la preferita di Saladino, e l\u2019operazione si rivela un successone.\nLa critica.\nSandro De Feo scrive sul \"Messaggero\" di Roma dell'8 dicembre 1937: \"La satira contenuta in questa specie di grottesco musicale, ha ormai perso gran parte dell'attualit\u00e0, in seguito alle disposizioni egualitarie sulle figurine e ha quindi un sapore storico. Ma il ricordo della febbre saladinica che percorse la penisola un anno fa \u00e8 ancora cos\u00ec vivo che quelli che ne furono affetti, non potranno non gustare i riferimenti all'epidemia di cui il film \u00e8 pieno\"."}
{"id": "1608937", "revid": "663182", "url": "https://it.wikipedia.org/wiki?curid=1608937", "title": "National Board of Review Awards 1975", "text": "La 47\u00aa edizione dei National Board of Review Awards si \u00e8 tenuta il 23 dicembre 1975."}
{"id": "1608943", "revid": "1318658", "url": "https://it.wikipedia.org/wiki?curid=1608943", "title": "Valea Viilor", "text": "Valea Viilor (in ungherese \"Nagybaromlak\", in tedesco \"Wurmloch\") \u00e8 un comune della Romania di 2.127 abitanti, ubicato nel distretto di Sibiu, nella regione storica della Transilvania. \nIl comune \u00e8 formato dall'unione di 2 villaggi: Moti\u0219 e Valea Viilor.\nLa cittadella.\nValea Viilor ospita una delle pi\u00f9 grandi e meglio conservate chiese fortificate della Transilvania. La chiesa, un Tempio evangelico dedicato a San Pietro, venne costruita nel XIII secolo e rimaneggiata ampliata e fortificata tra il XV ed il XVI secolo. I lavori di fortificazione, consistenti soprattutto nella realizzazione di una potente cerchia di mura con interposte alcune torri, vennero terminati attorno al 1520; una parte dei lavori interess\u00f2 anche la chiesa, con la chiusura dell'ingresso precedente, la creazione di un nuovo portale d'accesso e la costruzione di due torri quadrangolari sopra l'entrata e sopra l'abside.\nNonostante abbia sofferto danni da un terremoto nel 1738 e diversi ulteriori rimaneggiamenti, il complesso mantiene la struttura del XVI secolo pressoch\u00e9 immutata, con la cerchia di mura ancora completa e quattro delle torri che ne facevano parte.\nIl complesso \u00e8 stato dichiarato Patrimonio dell'umanit\u00e0 dell'UNESCO, come uno dei Villaggi con chiese fortificate in Transilvania."}
{"id": "1608947", "revid": "29863", "url": "https://it.wikipedia.org/wiki?curid=1608947", "title": "ZZ Top's Greatest Hits", "text": ""}
{"id": "1608953", "revid": "123567", "url": "https://it.wikipedia.org/wiki?curid=1608953", "title": "Gian Giacomo Borni", "text": ""}
{"id": "1608955", "revid": "599013", "url": "https://it.wikipedia.org/wiki?curid=1608955", "title": "Costanzio Barcella", "text": "Carriera.\nBarcella, difensore arcigno dal possente fisico, cresce nelle giovanili dell'Atalanta, squadra della sua citt\u00e0, che lo manda a fare esperienza alla Civitanovese in Serie C2 prima, e alla Virescit Boccaleone in Serie C1 poi.\nTorna quindi a Bergamo, dove ha la possibilit\u00e0 di esordire in Serie A. Diventa un punto fermo nella difesa neroazzurra per quattro stagioni (delle quali tre nella massima serie), fino alla sua cessione al Cesena.\nNella citt\u00e0 romagnola disputa quattro campionati, dei quali tre in Serie B, fino a concludere la sua carriera professionistica nella Maceratese in C2."}
{"id": "1608956", "revid": "125709922", "url": "https://it.wikipedia.org/wiki?curid=1608956", "title": "Stars and Stripes (imbarcazione)", "text": "Stars and Stripes \u00e8 una serie di imbarcazioni guidate da Dennis Conner nell'America's Cup. Il nome \"Stars and Stripes\" deriva dalla denominazione usata per indicare la bandiera degli Stati Uniti d'America\n12 metri SI.\nFinanziate dal Sail America Foundation, commission\u00f2 quattro imbarcazioni da 12 metri JI per supportare la campagna di Dennis Conner, in rappresentanza dello San Diego Yacht Club per la conquista dell'America's Cup 1987.\nCatamarani.\nSenza restrizioni a causa delle norme nel 1988, Dennis Conner e John Marshall che seguiva l'evoluzione tecnica chiesero aiuto ai progettisti Gino Morelli, Britton Chance e a Hubbart &amp; MacLane, per costruire un rivoluzionario catamarano, US 1 \"Stars and Stripes\", che ha sconfitto KZ1, il challenge della Nuova Zelanda. Il team neozelandese denunci\u00f2 la squadra americana e vinse l'America's Cup alla Corte Suprema di New York, tuttavia, gli americani presentarono ricorso e il San Diego Yacht Club vinse l'appello.\nDennis Conner scelse cos\u00ec di utilizzare un catamarano, perch\u00e9 la sfida a sorpresa del proprietario dei neozelandesi Sir Michael Fay lasciava poco tempo per la progettazione di un 12 metri JI competitivo che potesse difendere la coppa. Cos\u00ec come i neozelandesi usarono il Deed of gift come base per la loro sfida, allo stesso modo fecero gli americani, approfittando del fatto che nell'atto di donazione non ci sono stati espliciti requisiti di progettazione dell'imbarcazione. Cos\u00ec il San Diego Yacht Club e Dennis Conner optarono per la costruzione di un multiscafo certamente pi\u00f9 veloce di un 12 metri JI. \"Stars and Stripes\" costru\u00ec due catamarani, uno per un vento convenzionale leggero (S1 \"Stars and Stripes\"), l'altro per un vento forte (H3 \"Stars and Stripes\"). Quest'ultimo si dimostr\u00f2 pi\u00f9 veloce e venne utilizzato per la difesa della coppa.\nAmerica's Cup Class.\nDennis Conner perse con USA 11 \"Stars and Stripes\" le finali nazionali di selezione del defender, la \"Citizen Cup\". Venne sconfitto da America\u00b3 di Bill Koch.\nL'imbarcazione di Conner vinse la \"1995 Citizen Cup\" con USA 34 \"Stars and Stripes\" contro Young America USA 36 \"Young America\" e America\u00b3 USA 43 \"Mighty Mary\" (imbarcazione con equipaggio femminile). Conner per\u00f2 decise di utilizzare Young America per la difesa della coppa, in quanto la sua USA 34 si era dimostrata pi\u00f9 lenta delle altre imbarcazioni della \"Citizen Cup\". Non serv\u00ec a molto questa sua decisione in quanto venne sonoramente battuto per 5-0 da Team New Zealand nella finale dell'America's Cup 1995\nStars and Stripes arriva al round robin di semifinale; arrivata a pari punti con Luna Rossa e con un match race in cui serviva la vittoria, non arriva in finale dopo aver perso a sorpresa contro America True.\nIn questa edizione Conner non ottenne grandi risultati e questa fu l'ultima campagna di America's Cup.\nConner ha annunciato che non avrebbe potuto aumentare i fondi sufficienti per un'altra sfida di Coppa. Questa \u00e8 probabilmente la fine della strada per il team di Dennis Conner e per l'imbarcazione di \"Stars and Stripes\"."}
{"id": "1608957", "revid": "1124164", "url": "https://it.wikipedia.org/wiki?curid=1608957", "title": "Gian Giacomo Bornini", "text": "Biografia.\nGian Giacomo era originario di Ponte, frazione di Saviore, in Val Camonica.\nEra figlio di Tomaso Bornini, a sua volta \"di Jacomo Bornini et Maria sua consorte\"; il nonno nacque nel 1582 a Bienno, da una famiglia originaria di Borno, da cui il cognome.\nLavor\u00f2 in Valcamonica e in Valtellina.\nViene indicato nelle guide turistiche con vari nomi: Gian Giacomo Gaioni detto il Bate, Bati, Batte, Boni - Bate, Borgnini, Borni, Rambotti.\nNel documento \"Istoria del Forte et Antico Castello di Vione\", del 1695, si cita \"Gio. Giacomo Gajoni detto Bornibatte pittori di Saviore\"\nOpere.\nSue opere sono a:"}
{"id": "1608960", "revid": "1826532", "url": "https://it.wikipedia.org/wiki?curid=1608960", "title": "Pipilotti Rist", "text": "Biografia.\nNata a Zurigo nel 1962, Pipilotti Rist, pseudonimo di Elisabeth Charlotte Rist, studia presso l'Istituto di Arti Applicate di Vienna e la Scuola di Design di Basilea. Il suo lavoro, talvolta ambientale e definito dai valori della dissolvenza di immagini, nasce da una ricerca sulle varie inclinazioni della cultura popolare contemporanea nonch\u00e9 sulle tematiche del corpo e della sessualit\u00e0 femminile.\nAttiva principalmente nella videoarte, esordisce con la sua prima mostra personale nel 1984. Inoltre, dal 1988 al 1994, in qualit\u00e0 di musicista e \"performer\", milita nel gruppo Les Reines Prochaines\".\" Nel 1997 partecipa alla Biennale di Venezia, dove ritorna nel 2005, e riceve il Premio 2000.\nNel 2009 il suo primo lungometraggio, \"Pepperminta\", viene presentato al 66\u00ba Festival Internazionale del Cinema di Venezia. Nel corso della sua carriera espone in vari contesti e musei internazionali, tra cui il Centro Pompidou di Parigi, la Hayward Gallery di Londra, il New Museum of Contemporary Art di New York e il Museum of Contemporary Art Australia di Sydney."}
{"id": "1608963", "revid": "51323", "url": "https://it.wikipedia.org/wiki?curid=1608963", "title": "Olivier Jean Blanchard", "text": ""}
{"id": "1608964", "revid": "767487", "url": "https://it.wikipedia.org/wiki?curid=1608964", "title": "CJ7 - Creatura extraterrestre", "text": "CJ7 - Creatura extraterrestre \u00e8 un film del 2008 di Stephen Chow.\nDurante il periodo finale della post produzione, si pens\u00f2 di rinominare il film per la commercializzazione nei paesi anglofoni e non: prima che venisse ufficializzato il nome di \"CJ7\", vennero proposti titoli come \"Alien\", \"Yangtze River VII\", \"Long River 7\" e \"A Hope\".\nIl film, una commedia fantascientifica, \u00e8 uscito a Hong Kong il 31 gennaio 2008, in Italia \u00e8 uscito direttamente in DVD nel settembre 2008.\nLa colonna sonora comprende due brani, \"Masterpiece\" e \"I like Chopin\", del cantante italiano Gazebo e \"Sunny\" dei Boney M..\nTrama.\nTi e suo figlio Dicky, orfano di madre, cercano di sopravvivere in onest\u00e0 nonostante il lavoro umile del padre e la retta scolastica non irrisoria dell'istituto in cui Ti manda il figlio affinch\u00e9 possa avere possibilit\u00e0 migliori delle sue.\nTi \u00e8 anche in debito con un capo della Triade, semplicemente chiamato \"Boss\", il quale gli ha prestato i soldi per pagare il funerale della defunta moglie.\nDicky vive nella conseguente povert\u00e0 causata dal minuto salario mensile del padre, proprio lui un giorno cerca di comprare qualche giocattolo al figlio per distrarsi un po'.\nTi non riesce a comperare nessun gioco, e cos\u00ec comincia a rovistare nella spazzatura, proprio qui trova un simpatico peluche che porta subito in casa.\nCol passare del tempo, Ti e Dicky scoprono che il simpatico pupazzo \u00e8 in realt\u00e0 un essere animato giunto dallo spazio, e che i suoi simili lo stanno ricercando.\nProduzione.\nIl film \u00e8 stato prodotto con una spesa preventiva di $ 20.000.000 e fa ampio uso di scene in grafica computerizzata.\nLe ambientazioni del film sono state filmate in varie location a Ningbo (nella provincia del Zhejiang)."}
{"id": "1608968", "revid": "767487", "url": "https://it.wikipedia.org/wiki?curid=1608968", "title": "Vurp\u0103r", "text": "Vurp\u0103r (in ungherese \"Vurpod\", in tedesco \"Burgberg\") \u00e8 un comune della Romania di 2.447 abitanti, ubicato nel distretto di Sibiu, nella regione storica della Transilvania."}
{"id": "1608970", "revid": "287204", "url": "https://it.wikipedia.org/wiki?curid=1608970", "title": "Vurpar", "text": ""}
{"id": "1608980", "revid": "1924342", "url": "https://it.wikipedia.org/wiki?curid=1608980", "title": "No More &quot;I Love You's&quot;", "text": "No More \"I Love You's\" \u00e8 un singolo della cantante britannica Annie Lennox, pubblicato nel 1995 come estratto dall'album \"Medusa\".\nDescrizione.\nNel 1995 Annie Lennox registra una cover del brano \"No More \"I Love You's\", gi\u00e0 pubblicato nel 1986 come singolo dal duo new wave britannico The Lover Speaks, composto da David Freeman e Joseph Hughes. La Lennox lo pubblica come singolo in numerosi formati, compresi 7\", 12\", CD single, musicassetta e VHS, e con differenti b-side, e all'interno dell'album \"Medusa\".\nIl singolo \u00e8 diventato il brano di maggior successo per la Lennox nel Regno Unito, raggiungendo la posizione #2 dei singoli pi\u00f9 venduti e rimanendo per 12 settimane in classifica. Inoltre \u00e8 diventata una top 25 negli Stati Uniti.\nNel 1996 \"No More I Love You's\" ha inoltre fatto guadagnare all'artista il Grammy Award come migliore performance femminile pop, battendo Mariah Carey, Vanessa L. Williams, Dionne Farris e Bonnie Raitt.\nIl singolo fa parte del primo greatest hits di Annie Lennox, \"The Annie Lennox Collection\", pubblicato nel 2009.\nVideo musicale.\nIl video musicale vede la Lennox esibirsi in un bordello dell'Ottocento, accompagnata da alcuni ballerini in tut\u00f9 che si esibiscono come danzatrici classiche. Le bizzarre ballerine del video sono un chiaro riferimento a \"Les Ballets de Monte-Carlo\".\nIl video (codiretto dalla stessa Lennox e da Joe Dyer) \u00e8 stato nominato come miglior video di una cantante donna agli MTV award, perdendo per\u00f2 con \"Take a Bow\" di Madonna."}
{"id": "1608994", "revid": "110157", "url": "https://it.wikipedia.org/wiki?curid=1608994", "title": "Volley 2000 Spezzano", "text": "La Volley 2000 Spezzano \u00e8 stata una societ\u00e0 pallavolistica femminile di Spezzano, frazione di Fiorano Modenese.\nStoria della societ\u00e0.\nSorto nel 1982, da Marco Ruggi, (allenatore) Maurizio Marinelli (direttore sportivo) Stefano Lione e Angelo Pignatti (dirigenti)il piccolo club della provincia di Modena raggiunse in pochi anni la Serie A2 e nel 1988-89 festeggi\u00f2 la prima promozione in A1, campionato nel quale milit\u00f2 tre stagioni consecutive prendendo parte per due volte ai play-off scudetto. Dopo la retrocessione del 1992 riusc\u00ec a risollevare le sue sorti nel 1996-97, anno in cui fece ritorno in massima serie. L'anno successivo ottenne il quinto posto in classifica e si spinse fino alle semifinali dei play-off scudetto. Dopo altre due retrocessioni e due nuovi ritorni in A1 (2000-01 e 2002-03) il club conobbe il declino: nel 2003 la societ\u00e0 fu trasferita a Sassuolo, si qualific\u00f2 ai play-off e cedette il titolo a un'altra squadra sassolese, la \"Pallavolo San Giorgio\". Nel corso della sua storia di squadra di massima categoria, il club leg\u00f2 il suo nome a diverse industrie per ragioni di sponsor (Paracarioca, Cemar Ceramiche, Johnson Matthey) e gioc\u00f2 su vari campi, tra i quali i palasport di Rubiera e di Sassuolo."}
{"id": "1608995", "revid": "73125", "url": "https://it.wikipedia.org/wiki?curid=1608995", "title": "Assenza di gravit\u00e0", "text": ""}
{"id": "1608999", "revid": "599013", "url": "https://it.wikipedia.org/wiki?curid=1608999", "title": "Palazzo Gallio (Alvito)", "text": "Il Palazzo Gallio (o Palazzo ducale) \u00e8 la sede del Municipio di Alvito. Prende il nome dalla famiglia Gallio, originaria di Cernobbio, che infeud\u00f2 Alvito e buona parte della Valle di Comino dal 1595 al 1795. Il palazzo sorge nell'odierna Piazza Guglielmo Marconi, alla confluenza tra Corso Mario Equicola e Corso Gallio. Vi ha anche sede, con accesso a parte, nel lato destro dell'edificio che d\u00e0 su Piazza della Vittoria, il G.A.L. \"Versante laziale del Parco nazionale d'Abruzzo\".\nStoria.\nFu costruito, in pi\u00f9 volte, dal 1596 alla met\u00e0 del Seicento.\nIn particolare, secondo lo storico Domenico Santoro, i lavori del palazzo vennero ultimati da Francesco I Gallio nel 1633.\nDa piazza Marconi vi si accede attraverso un porticato detto \u201cle logge\u201d - fatto costruire da Tolomeo II Gallio, figlio del citato Francesco, intorno al 1668 - alla sinistra del quale \u00e8 stata posta, nel 1907, un'iscrizione lapidea in memoria di Mario Equicola. Nell'androne si sviluppa un affascinante coevo scalone: alla sua met\u00e0, si legge un'ulteriore epigrafe volta a ricordare i 21 alvitani che, nel 1839, acquisirono il palazzo per donarlo alla municipalit\u00e0 come sede dell'amministrazione civile e giudiziaria.\nInfatti, dopo l'eversione della feudalit\u00e0 (1806-1808), il palazzo rest\u00f2 nominalmente ad uno degli eredi dei Gallio, vale a dire Carlo Pignatelli, duca di Montecalvo, al quale per\u00f2 fu espropriato e messo all'asta, nel 1839, presso il tribunale civile di Terra di Lavoro, con sede in Santa Maria Capua Vetere. Al primo grado dell'incanto risposero, vincendo, con la cifra di 4701 ducati, due esponenti della borghesia armentaria abruzzese, i cugini Pietrantonio Sipari di Pescasseroli e Marco Graziani di Villetta Barrea. Essi, tuttavia, decisero di desistere, nel grado successivo (il cosiddetto \"grado di sesto\"), trovandosi di fronte il predetto gruppo di alvitani, rappresentati all'incanto da Giuseppe Mazzenga.\nPalazzo Gallio fu, in tal modo, acquistato dagli alvitani per la cifra di 6402 ducati.\nL'interno.\nAlla fine della scalinata si trova l'ex \u201cSala del Trono\u201d, con soffitto a padiglione, oggi splendida cornice di forma rettangolare del Teatro comunale di Alvito. Sulla destra, invece, si accede sia agli uffici dell'amministrazione comunale, sia all'antica \u201cGalleria\u201d, che ospita le assise del Consiglio comunale. Questo lungo e ristretto salone, in cui spicca un bel camino settecentesco, \u00e8 contornato da dipinti realizzati da allievi della scuola di Luca Giordano.\nAncora sulla destra della galleria-sala del Consiglio si accede ad un'ampia stanza in cui \u00e8 ospitata la mostra permanente di criptozoologia, realizzata nel 1999 nell'ambito delle iniziative del Parco nazionale d'Abruzzo. Nella stessa stanza si affaccia, oltre all'ufficio del settore urbanistica, anche una porta che immette, attraverso una scala a pioli, in quella che un tempo era la sala da letto del Duca, oggi sede all'Archivio storico comunale.\nRitornando indietro, e percorrendo gli uffici dell'amministrazione e dell'anagrafe, si trova alla fine del primo piano l'Ufficio del Sindaco, l'antico \"Gabinetto\", sul cui soffitto risplende la copia - gli originali, infatti, sono andati perduti - di affreschi ispirati al poema Gerusalemme liberata di Torquato Tasso."}
{"id": "1609002", "revid": "3115", "url": "https://it.wikipedia.org/wiki?curid=1609002", "title": "Giulio Camber", "text": "Biografia.\nGiulio Camber ha iniziato la sua carriera politica sin dagli anni di liceo nelle file della destra integralista cattolica. Vicino alla Giovane Italia, movimento giovanile del Movimento Sociale Italiano, fu esponente ad inizio anni Settanta del GIAD (Giovent\u00f9 Anni Duemila), movimento cattointegralista che si opponeva alla legge sul divorzio e contrastava con l'aiuto della Chiesa le battaglie radicali per i diritti civili.\nA capo della corrente di destra del movimento autonomista Lista per Trieste (che vedeva allora l'anima liberale nella persona di Manlio Cecovini e l'anima socialista nella persona di Gianni Giuricin), riusc\u00ec nella scalata sino a diventare leader del Movimento. Bettino Craxi, nell'ottica di attirare nel progetto di Unit\u00e0 Socialista le autonomie, propose che quel patto di \"ospitalit\u00e0\" che gi\u00e0 la Lista per Trieste aveva avuto dal PLI e dal PSI per i candidati Cecovini, Giuricin e Gruber Benco a precedenti politiche, si ripetesse nel 1987 con Giulio Camber che quindi fu candidato nella lista del PSI a Trieste come \"indipendente\".\nVenne eletto per la prima volta deputato, diventando inoltre sottosegretario alla Marina Mercantile del Governo Amato. La sua campagna elettorale a Trieste in quel 1987 fu finanziata con un finanziamento irregolare per il quale il segretario provinciale PSI Alessandro Perelli sub\u00ec condanna e carcere. Durante quei giorni egli rilasci\u00f2 un'intervista all'emittente privata triestina Telequattro durante la quale disse \"Siamo scesi dall'autobus puzzolente del PSI\". \u00c8 rimasto deputato fino al 1994; passato con Silvio Berlusconi, alle elezioni del 1996 \u00e8 stato eletto al Senato, venendo poi rieletto diverse volte, rimanendo al Senato dalla XIII fino alla XVI legilatura, dapprima con FI e per l'ultima legislatura con il Pdl.\nControversie e vicende giudiziarie.\nPersonaggio discusso della politica triestina, il 4 novembre 2008 \u00e8 stato condannato in via definitiva per millantato credito. La Cassazione ha infatti stabilito che il senatore, nel 1994, si fece dare cento milioni di lire dalla banca Tr\u017ea\u0161ka Kreditna Banka che era sull'orlo del fallimento. L'avvocato, all'epoca deputato di Forza Italia, aveva intascato la somma dicendo che gli serviva per \"comprare il favore di pubblici ufficiali\" negli \"ambienti romani\" ed evitare il commissariamento dell'istituto di credito. La sentenza stabilisce otto mesi di carcere e 300 euro di multa sospesi con la condizionale. Il reato \u00e8 \"derubricato\" e quindi non verr\u00e0 attivata la procedura per il decadimento dall'incarico parlamentare."}
{"id": "1609003", "revid": "36426", "url": "https://it.wikipedia.org/wiki?curid=1609003", "title": "Sigismondo Castromediano", "text": "Biografia.\nSigismondo di Lymburgh-Castromediano, duca di Morciano e marchese di Cavallino, nacque a Cavallino, in provincia di Lecce, il 20 gennaio 1811, dal duca di Morciano e marchese di Cavallino don Domenico e della marchesa donna Maria Balsamo.\nStudi\u00f2 a Lecce presso il Collegio dei Gesuiti, ma la sua formazione culturale di stampo romantico-patriottico deriv\u00f2 principalmente dal magistero della madre. Nel 1848 ricopr\u00ec l'incarico di segretario del Circolo Patriottico Salentino e ader\u00ec alla Giovane Italia di Giuseppe Mazzini per dieci giorni.\nAccusato di cospirazione contro la monarchia borbonica per aver partecipato ad una sommossa a Lecce il 29 giugno, il 29 ottobre del medesimo anno fu incarcerato con altri trentacinque imputati politici. Il 2 dicembre di due anni dopo fu condannato a trent'anni da scontare nelle galere di Procida, Montefusco, Montesarchio, Nisida e Ischia.\nNel 1859 Ferdinando II gli concesse l'esilio negli Stati Uniti d'America. In realt\u00e0 era prevista la deportazione a Madeira (Brasile), ma Raffaele Settembrini, figlio di Luigi Settembrini, riusc\u00ec a dirottare la nave prima a Queenstown (oggi Cohb in Irlanda) e poi in Inghilterra, liberando cos\u00ec Castromediano e altri 67 condannati (tra cui Luigi Settembrini, Carlo Poerio, Michele Pironti, Silvio Spaventa, Emilio Maffei, Nicola Schiavoni e Salvatore Faucitano). I patrioti furono accolti a Londra e, pochi mesi dopo, Castromediano si trasfer\u00ec a Torino, dove divenne sostenitore dell'annessione nel regno di Vittorio Emanuele II. Nel 1861, dopo l'unit\u00e0 d'Italia, si candid\u00f2 nel collegio di Campi Salentina e fu eletto alla Camera dei deputati tra le file della Destra, avendo accesso al primo Parlamento Italiano. Durante la sua presenza a Torino frequent\u00f2 Adele Savio di Bernstiel con la quale, al suo rientro nel Salento, intrattenne una lunga relazione epistolare.\nCome deputato si preoccup\u00f2 soprattutto di individuare i problemi ritenuti pi\u00f9 urgenti per il futuro delle province meridionali: trasporti e agricoltura.\nTerminata la legislatura, \"il duca bianco\" (come veniva chiamato), fece ritorno nel suo paese natale. Eletto consigliere provinciale, si occup\u00f2 principalmente dell'arricchimento della Biblioteca provinciale e istitu\u00ec il Museo archeologico (1868) intitolato a suo nome.\nRaccolse in un libro, \"Carceri e galere politiche \u2013 Memorie\", le memorie della prigionia e cur\u00f2 una monografia storica su Cavallino. Cagionevole negli ultimi anni di vita, continu\u00f2 a svolgere l'attivit\u00e0 di giudice conciliatore nella sua citt\u00e0 fino alla morte, il 26 agosto 1895."}
{"id": "1609014", "revid": "237256", "url": "https://it.wikipedia.org/wiki?curid=1609014", "title": "Osip Afanasievi\u010d Petrov", "text": ""}
{"id": "1609015", "revid": "729019", "url": "https://it.wikipedia.org/wiki?curid=1609015", "title": "Danny Cipriani", "text": "Biografia.\nFiglio di genitori separati, Cipriani crebbe con la madre, che provvide ai bisogni familiari esercitando la professione di tassista a Londra; il giovane Daniel fu iscritto alla Wimbledon College Prep School; l\u00ec, visto il suo talento nel rugby, gli fu offerta una borsa di studio a Reading; pi\u00f9 tardi si trasfer\u00ec in un istituto di Croydon.\nDurante tale periodo pratic\u00f2 con discreto profitto anche il calcio (fu allievo del ed ebbe un'opzione dal ) e il cricket (fu visionato da un club del Surrey come battitore).\nA mettere sotto contratto professionistico Cipriani furono i londinesi nel 2004; l'occasione per mettersi in mostra giunse nel 2007, quando il mediano Alex King si trasfer\u00ec: il posto vacante venne offerto proprio a Cipriani, il quale gi\u00e0 aveva giocato altri incontri, ma in altre posizioni.\nNel nuovo ruolo, invece, diede un grosso contributo a due vittorie di seguito, contro e , divenendo cos\u00ec titolare fisso.\nGi\u00e0 impiegato nelle Nazionali inglesi di categoria (disput\u00f2 anche due Coppe del Mondo U-19 consecutive, bench\u00e9 in occasione di una di esse fu costretto a saltare parte della competizione a causa di un infortunio al capo), fu aggregato al gruppo di giocatori che prepararono la spedizione alla Coppa del Mondo 2007, anche se non disput\u00f2 alcun \"test match\".\nLa sua prima partita in Nazionale fu nel Sei Nazioni 2008, nell'apertura di torneo contro il a Twickenham.\nLa prestazione di Cipriani contro l' (quattro calci piazzati e tre trasformazioni, per un totale di 18 punti) come sostituto di Jonny Wilkinson spinse quest'ultimo a conferire al suo pi\u00f9 giovane collega una sorta di investitura, dichiarando di vederlo come suo ideale successore nel ruolo di mediano d'apertura in Nazionale.\nA causa di un infortunio alla caviglia occorsogli il 18 maggio 2008 durante la semifinale di Premiership contro il Bath, Cipriani non pot\u00e9 disputare la finale del torneo (che gli Wasps vinsero a Twickenham contro il Leicester il 31 maggio successivo), e fu indisponibile per il \"tour\" estivo dell' in Nuova Zelanda.\nIn tale periodo Cipriani inizi\u00f2 una relazione sentimentale con la modella Kelly Brook, pi\u00f9 anziana di lui di otto anni; rientrato anzitempo in campo a ottobre grazie a un recupero fuori dal comune, fu disponibile per i \"test\" di novembre, ma il nuovo C.T. della Nazionale Martin Johnson, dopo averlo utilizzato contro , e, da riserva, contro la , non lo convoc\u00f2 pi\u00f9; le ragioni del suo allontanamento dalla Nazionale maggiore, a detta della stampa, vanno ricercate nell'accresciuta esposizione mediatica per via dell'ambiente di lavoro di Kelly Brook, abituata a frequentare il \"jet set\".\nNel febbraio 2010 Cipriani, a un anno e mezzo dalla sua ultima convocazione in Nazionale, decise di lasciare gli Wasps a fine stagione per intraprendere un'esperienza australiana nel Super Rugby aperto a 15 squadre: il club di nuova formazione dei Melbourne Rebels, infatti, nel corso della sua campagna di reclutamento, lo aveva contattato; bench\u00e9 conscio che tale trasferimento gli avrebbe precluso la via della Nazionale per la Cipriani accett\u00f2 l'offerta dei Rebels; ci\u00f2 segn\u00f2 anche la fine della sua relazione con Kelly Brook, la quale avrebbe manifestato perplessit\u00e0 a trasferirsi in Australia e perdere occasioni di lavoro nel Regno Unito.\nA ottobre 2010 Cipriani raggiunse il suo nuovo club, sebbene non pot\u00e9 presenziare alla presentazione ufficiale della squadra a causa di un ritardo burocratico nella concessione del permesso di soggiorno in Australia.\nA Melbourne Cipriani disput\u00f2 due stagioni di Super Rugby, ma gi\u00e0 prima dell'inizio del Super 15 2012 firm\u00f2 un accordo con il club inglese del per la stagione 2012-13; la ragione del suo ritorno in Inghilterra consiste nel tentare di ritrovare il posto in Nazionale sotto la nuova guida tecnica di Stuart Lancaster.\nCiononostante, pur avendo preso parte ai test in preparazione alla , non fu incluso nella rosa dei 31 convocati di Lancaster, che gli prefer\u00ec George Ford e Owen Farrell.\nVanta anche un invito nei Barbarians in occasione di un incontro con un XV dell' a Twickenham nel novembre 2011."}
{"id": "1609016", "revid": "767487", "url": "https://it.wikipedia.org/wiki?curid=1609016", "title": "Oralia Dom\u00ednguez", "text": "Biografia.\nDopo aver compiuto gli studi e aver esordito nel proprio paese nel 1945 in \"Manon Lescaut\" (un Musico), si esib\u00ec ripetutamente nella capitale messicana, per poi trasferirsi in Europa, dove nel maggio 1953 debutt\u00f2 alla Scala in \"Adriana Lecouvreur\" e due anni pi\u00f9 tardi prese parte alla prima rappresentazione di \"The Midsummer Marriage\" di Michael Tippett alla Royal Opera House di Londra.\nNel 1957 al Teatro Carlo Felice di Genova debutt\u00f2 in \"Samson et Dalila\" e nel 1958 si esib\u00ec al Teatro San Carlo di Napoli ne \"La forza del destino\", esibizione di cui \u00e8 disponibile una registrazione video, girata in una recita speciale a luci accese, con Renata Tebaldi, Franco Corelli, Ettore Bastianini e Boris Christoff. \nScritturata dai principali teatri italiani ed esteri, per vent'anni ha svolto una brillante carriera, alternando frequentemente l'attivit\u00e0 operistica a quella concertistica."}
{"id": "1609022", "revid": "767487", "url": "https://it.wikipedia.org/wiki?curid=1609022", "title": "Imaginary Heroes", "text": "Imaginary Heroes \u00e8 un film del 2004 scritto e diretto da Dan Harris.\nTrama.\nRitratto di una famiglia che dietro la facciata di classica famiglia americana nasconde ipocrisie e molte problematiche, che si ritrova ad affrontare il lutto, dopo il suicidio del primogenito Matt. Ognuno dei membri della famiglia affronter\u00e0 il lutto in maniera diversa, dal padre che non riesce a reagire alla madre che inizia a fumare marijuana."}
{"id": "1609023", "revid": "24443", "url": "https://it.wikipedia.org/wiki?curid=1609023", "title": "Campanile basso", "text": ""}
{"id": "1609025", "revid": "53453", "url": "https://it.wikipedia.org/wiki?curid=1609025", "title": "Ponte di Maxwell", "text": "Il ponte di Maxwell \u00e8 un circuito elettrico, analogo al ponte di Wheatstone, che permette di misurare con ottima precisione l'induttanza di un elemento collegato ad esso.\n\u00c8 costituito da un generatore di tensione alternata che alimenta un ponte di due rami in parallelo contenenti il componente da misurare, impedenze variabili e impedenze fisse campione a valore noto.\nUn ramo contiene un resistore campione a valore di resistenza nota in serie a un parallelo tra un induttore campione a valore di induttanza noto e un condensatore a capacit\u00e0 variabile.\nL'altro ramo contiene il componente induttivo da misurare in serie a un potenziometro.\nInfine \u00e8 necessario collegare uno zerovoltmetro nei punti indicati in figura a lato.\nFunzionamento.\nIl componente induttivo reale da misurare sar\u00e0 dotato anche di una sua resistenza interna schematizzabile come un ulteriore resistore in serie ad esso. \nQuando lo zerovoltmetro indica una corrente nulla tra i due punti che collega \u00e8 evidente che i punti in questione abbiano differenza di potenziale nulla. Possiamo dunque considerare le cadute di tensione sul resistore campione e sull'induttore (ed eventuale sua resistenza interna) identiche.\nInoltre possiamo applicare lo stesso ragionamento alle cadute di tensione sul potenziometro e sul parallelo condensatore-induttore. Supponiamo che il circuito sia alimentato con una corrente alternata in regime sinusoidale di pulsazione f.\nIn tale condizione \u00e8 immediatamente verificabile la seguente identit\u00e0:\nformula_1\ndove con formula_2 si intende il valore di impedenza di ogni blocco di impedenza evidenziato nella figura sottostante\nSar\u00e0 dunque necessario agire sul potenziometro e sul condensatore variabile in modo tale da creare la situazione di cui sopra grazie alla quale, passando alla rappresentazione complessa delle grandezze elettriche, possiamo ricavare (in riferimento alla figura 1):\nformula_3\nDalla quale otteniamo direttamente il valore dell'induttanza ricercato:\nformula_4\ne quello della resistenza intrinseca del nostro componente induttivo reale:\nformula_5\nOsservazioni.\nIl Ponte di Maxwell presenta delle caratteristiche tali da renderlo ottimale per la misura di elementi induttivi.\nIn particolare il ponte in questione non presenta dipendenze dalla frequenza utilizzata nella misura del valore di induttanza e inoltre permette di ricavare anche la misura della resistenza interna del componente induttivo. \nIl suo unico difetto \u00e8 di possedere un elemento capacitivo variabile che a sua volta propagher\u00e0 un errore sulla misura finale dell'induttanza."}
{"id": "1609026", "revid": "1543377", "url": "https://it.wikipedia.org/wiki?curid=1609026", "title": "Anton Ausserer", "text": "La sua passione per la natura si desta fin dall'infanzia. A quindici anni rimane orfano ed \u00e8 sostenuto dal professor Heller che lo sprona ad esplorare il mondo dei ragni dal 1863.\nVinta una borsa di studio, riesce a continuare i suoi studi con minori preoccupazioni economiche. Nel 1867 diventa professore a Feldkirch e nel 1869 ad Innsbruck. Viene eletto membro della Societ\u00e0 di storia naturale della citt\u00e0 di Innsbruck e anche segretario.\nOttiene nel 1872 il dottorato e due anni pi\u00f9 tardi insegna a Graz.\nIntraprende due viaggi, uno in Sicilia dal 1880 al 1881 e uno in Egitto dal 1886 al 1887. Nel 1888 si sposa, ma soltanto un anno dopo muore per delle complicanze a seguito di una bronchite.\nAusserer ha studiato l'aracnologia del Tirolo ed \u00e8 il descrittore di numerosi generi e specie.\nSpecie e generi descritti.\nHa descritto e denominato per la prima volta, in ordine alfabetico, i seguenti generi:\ne le seguenti specie:\nPortano il suo nome.\nIn suo onore sono stati denominati i seguenti generi e specie (in ordine alfabetico):"}
{"id": "1609031", "revid": "1833487", "url": "https://it.wikipedia.org/wiki?curid=1609031", "title": "Seccagrande", "text": "Seccagrande (\"Siccaranni\" in siciliano) \u00e8 una frazione di 468 abitanti di Ribera, comune italiano della provincia di Agrigento in Sicilia.\nGeografia fisica.\nClima.\nLa costante di queste aree \u00e8 il clima di tipo \"Mediterraneo\" con temperatura media di 26 - 28\u00a0\u00b0C in luglio ed agosto e con punte massime di 40 - 42\u00a0\u00b0C.\nStoria.\nSeccagrande si sviluppa come residenza estiva per i Riberesi e diviene negli anni centro di attrazione turistica.\nDopo l'estate del 2011 il punteruolo rosso attacca e porta alla morte la quasi totalit\u00e0 delle palme che caratterizzavano il lungomare di Seccagrande.\nSociet\u00e0.\nTradizioni e folclore.\nCaratteristica \u00e8 la tradizionale notte di Ferragosto (tra il 14 ed il 15 agosto) nella quale centinaia di \"Fal\u00f2\" si concentrano in riva al mare, creando uno spettacolo che arriva fino alle spiagge ed ai chioschi di Pianagrande, il tutto animato da musica, danze, e cibo tipico.\nLa sera del 15 agosto vengono proposti i fuochi di artificio a ritmo di musica.\nInfrastrutture e trasporti.\nStrade.\n La Strada statale 115 dista da Seccagrande meno di 1\u00a0km. Da qui sono facilmente raggiungibili i siti di maggiore interesse turistico della Sicilia come Agrigento e la sua Valle dei Templi, Eraclea Minoa, Sciacca, Selinunte, Palermo e Piazza Armerina.\nMobilit\u00e0 urbana.\nIl servizio di trasporto urbano su gomma che collega tutto l'anno Seccagrande e Ribera \u00e8 curato dall'azienda C.A.R.."}
{"id": "1609032", "revid": "123483364", "url": "https://it.wikipedia.org/wiki?curid=1609032", "title": "Why (Annie Lennox)", "text": "Why \u00e8 un singolo della cantautrice britannica Annie Lennox estratto dal suo album di debutto \"Diva\" del 1992. \u00c8 stato pubblicato come primo singolo dell'album nel 1992 ed ha raggiunto la quinta posizione nella classifica britannica e la posizione numero 34 nella classifica generale di \"Billboard\".\n\u00c8 grazie al video di \"Why\" che Annie Lennox ottiene nel 1992 il premio come \"Miglior video di un'artista femminile\" agli \"MTV Video Music Awards\".\nLa Lennox si \u00e8 esibita anche in una versione soltanto voce e pianoforte del brano durante \"Telethon\", la maratona per la raccolta di fondi per supportare le vittime dell'uragano Katrina organizzata dalla rete NBC.\nNel 2006 inoltre il brano \u00e8 stato utilizzato in un episodio de \"I Griffin\", nella scena in cui Brian porta Meg al ballo scolastico.\nNel 2009 il singolo \u00e8 stato inserito nella raccolta \"The Annie Lennox Collection\".\nIl video.\nIl video vede la Lennox recitare il ruolo di una malinconica showgirl nel dietro le quinte di uno show nella fase del trucco. Nella parte successiva del video la Lennox \u00e8 impegnata in una sessione di foto.\nNel 2011 Noemi prende spunto da questo videoclip per realizzare il suo video musicale di \"Poi inventi il modo\" di cui \u00e8 anche sceneggiatrice e co-regista insieme a Luca Gregori.\nCover.\nIl dj spagnolo Dj Sammy pubblic\u00f2 una cover nel 2005"}
{"id": "1609033", "revid": "409613", "url": "https://it.wikipedia.org/wiki?curid=1609033", "title": "Loggia del Parlamento", "text": "La Loggia del Parlamento \u00e8 il vocabolo usato per designare un edificio pubblico del XV secolo, situato nel centro storico della citt\u00e0 alta di Ventimiglia, in provincia di Imperia.\nDanneggiato durante differenti conflitti bellici, nel 1962 l'archeologo ligure Nino Lamboglia fece restaurare questo simbolo della ricchezza e dell'autonomia della citt\u00e0 (noto anche, pi\u00f9 propriamente, con il nome di Magazzino dell'Abbondanza).\nLa facciata massiccia del monumento si apre, su via Giuseppe Garibaldi (accanto alla Biblioteca civica Aprosiana), con una coppia di archi ogivali rialzata da una cornice di archetti pensili in pietra calcarea dei Balzi Rossi, mentre il resto dell'opera \u00e8 costruito in conci di puddinga locale.\nL'interno dell'edificio, con soffitti affrescati, \u00e8 occupato, oggi, da un negozio di cartoleria e tabaccheria."}
{"id": "1609036", "revid": "767487", "url": "https://it.wikipedia.org/wiki?curid=1609036", "title": "Cultura di Peiligang", "text": "La cultura di Peiligang (cinese: \u88f4\u674e\u5d17\u6587\u5316, pinyin: P\u00e9il\u01d0g\u01ceng W\u00e9nhu\u00e0) \u00e8 il nome che gli archeologi hanno dato ad un gruppo di insediamenti neolitici del bacino del fiume Luo, nella provincia cinese di Henan. Il nome deriva dal primo sito scoperto nel 1976 a Peiligang. Un altro importante sito associato alla cultura Peiligang, fra i primi scoperti, \u00e8 quello di Jiahu. Nei decenni successivi sono stati scoperti i resti di oltre 70 insediamenti appartenenti a questa cultura, soprattutto nella parte centrale della provincia di Henan, ma anche a nord e a sud.\nScoperta.\nIl sito di Peiligang \u00e8 stato scoperto nel 1976 nei pressi di Xinzheng, nella provincia cinese di Henan. Altri siti risalenti alla stessa cultura sono stati scoperti in seguito, anche se il pi\u00f9 importante rimane quello di Jiahu, scoperto nel 1962.\nDatazione.\nIn base alle misurazioni fatte con il radiocarbonio, la cultura Peiligang \u00e8 datata fra il 7000 e il 5000 a.C. ed \u00e8 assimilabile alla vicina cultura di Cishan e probabilmente antenata della cultura di Yangshao. \nAssieme ai reperti di Cishan e a quelli ritrovati ad Hassuna e Samarra in Mesopotamia, risulta una delle prime culture ad aver utilizzato la ceramica.\nModo di vita.\nLe comunit\u00e0 vivevano in insediamenti stabili, dove praticavano la coltivazione del miglio e l'allevamento di maiali, come supplemento all'alimentazione derivante dalla caccia e dalla pesca. Gli attrezzi erano soprattutto di pietra levigata.\nNei siti della cultura Peiligang \u00e8 stato rinvenuto vasellame in terracotta rossa (x\u00ecn\u00ed h\u00f3ngt\u00e1o \u7ec6\u6ce5\u7ea2\u9676) o di terracotta mista a sabbia (ji\u0101sh\u0101c\u016b h\u00f3ngt\u00e1o \u5939\u7802\u7c97\u7ea2\u9676) lavorato a mano."}
{"id": "1609039", "revid": "292162", "url": "https://it.wikipedia.org/wiki?curid=1609039", "title": "Borgo Bonsignore", "text": "Borgo Bonsignore (\"Santu Petru\" in siciliano) \u00e8 una frazione di abitanti di Ribera, comune italiano del libero consorzio comunale di Agrigento in Sicilia.\n\u00c8 un esempio ben conservato di nuovi borghi rurali costruiti alla fine degli anni trenta in Sicilia.\nOggi \u00e8 abitato soprattutto nel periodo estivo.\nGeografia fisica.\nTerritorio.\nPosto in una collinetta nelle immediate vicinanze del mare, \u00e8 raggiungibile direttamente dalla S.S. 115, e dista da Ribera circa 11,5\u00a0km.\nCaratteristica di questo zona \u00e8 la costa incontaminata con spiagge rinomate come il \"Lido Fuggitella\", \"Pietre Cadute\" e la zona della Riserva naturale orientata Foce del fiume Platani.\nClima.\nLa costante di queste aree \u00e8 il clima di tipo \"Mediterraneo\" con temperatura media di 26 - 28\u00a0\u00b0C in luglio ed agosto e con punte massime di 40 - 42\u00a0\u00b0C.\nStoria.\nIl territorio dove oggi sorge Borgo Bonsignore fu anticamente uno dei feudi del Ducato di Bivona, denominato \"San Pietro\".\nCon il partizionamento delle propriet\u00e0 del Duca di Bivona, l'ex feudo di San Pietro, esteso circa 600 ettari, pass\u00f2 agli Ospedali Riuniti di Sciacca, che nel 1934 l'affittarono per 18 anni alla cooperativa di agricoltori denominata \"La Bonifica\", che lo suddivise in 79 quote.\nCon il lavoro degli agricoltori, il territorio che fino ad allora era stato adibito a pascolo, sub\u00ec radicali trasformazioni. Furono costruite le vie d'accesso all'altipiano, le strade interne, i canali d'irrigazione, le case coloniche, le stalle, edifici per l'amministrazione, l'acquedotto, le strade interpoderali; furono eseguite opere di prosciugamento, dissodamento e sistemazione dei terreni ed impianti di oliveti e vigneti. Furono coltivati anche i terreni dunosi. Alcune famiglie di Ribera decisero di trasferirvisi.\nIl 10 dicembre 1940 l\"'Ente per la colonizzazione del latifondo siciliano\", inaugura ufficialmente il borgo rurale che viene intitolato ad Antonio Bonsignore, capitano dei Carabinieri, nato ad Agrigento, medaglia d'oro al V.M., caduto in combattimento a Gunu Gadu nell'Africa Orientale Italiana il 24 aprile 1936 nella Seconda battaglia dell'Ogaden.\nIl progetto era dell'ingegnere Donato Mendolia e fu costruito dall'impresa \"Ferrobeton\".\nL'Ente aveva munito il complesso del Borgo di municipio, scuola elementare, ristorante, 25 case coloniche, ufficio postale, caserma dei Carabinieri, ambulatorio medico, chiesa parrocchiale. Vi furono inviati con l'obbligo di residenza un medico, una levatrice, un ufficiale d'ordine e due guardie.\nQualche anno dopo vennero inclusi nel Borgo anche le terre degli ex feudi di \"Cuci-Cuci\", \"San Pietro della Palma\" e \"Giardinello\", facendo estendere il Borgo dal fiume Magazzolo al fiume Verdura. Gli abitanti che nel 1940 erano 100 arrivarono a diventare 600.\nNel dopoguerra il borgo fu quasi abbandonato e abitato nuovamente dalla fine degli anni sessanta.\nBorgo Bonsignore ha subito tre interventi di manutenzione straordinaria, il primo nel 1946-1949 per riparare i danni bellici, il secondo nel 1952 per sostituire la struttura in legno dei solai, il terzo nel 1958-1961 per il ripristino dal degrado degli edifici.\nEventi e tradizioni.\nOgni estate un comitato di abitanti del Borgo organizza spettacoli, serate danzanti, teatro e cinema sotto le stelle nella piazza principale.\nL'ultima decade di agosto viene festeggiato San Pietro, Patrono di Borgo, con una processione, giochi d'artificio e la \"rigatonata\" nella piazza principale.\nEconomia.\nTurismo.\nLa presenza di spiagge, territori ed una maestosa pineta incontaminati attira ogni anno una discreta quantit\u00e0 di vacanzieri. Negli ultimi anni sono sorti dei Bed &amp; breakfast e delle case vacanze che hanno fatto arrivare visitatori soprattutto dall'estero, attirati dal buon rapporto qualit\u00e0-prezzo.\nLe spiagge di Borgo Bonsignore sono state consigliate dalla Guida Blu di Legambiente nel 2002, 2003, 2004, 2005, 2006, 2007, 2008, 2009, 2010 e 2011.\nInfrastrutture e trasporti.\nStrade.\n La Strada statale 115 dista dal Borgo meno di 2\u00a0km. Da qui sono facilmente raggiungibili i siti di maggiore interesse turistico della Sicilia come Agrigento e la sua Valle dei Templi, Eraclea Minoa, Sciacca, Selinunte, Palermo.\nMobilit\u00e0 urbana.\nIl servizio di trasporto urbano su gomma che collega tutto l'anno Borgo Bonsignore e Ribera \u00e8 curato dall'azienda C.A.R.."}
{"id": "1609040", "revid": "237256", "url": "https://it.wikipedia.org/wiki?curid=1609040", "title": "Victor Smolski", "text": ""}
{"id": "1609044", "revid": "237256", "url": "https://it.wikipedia.org/wiki?curid=1609044", "title": "Viktor Dimitrievi\u010d Smol'skij", "text": ""}
{"id": "1609047", "revid": "767487", "url": "https://it.wikipedia.org/wiki?curid=1609047", "title": "Aleksandar Tri\u0161ovi\u0107", "text": "Carriera.\nDebutta da professionista nel 2001 nell'OFK Belgrado, dove milita per tre stagioni prima di trasferirsi in Ucraina, al Volyn' Luc'k; in seguito passa al Kryvbas Kryvyj Rih.\nAll'inizio della stagione 2006-2007 passa alla , dove vince il campionato di Serbia e la coppa di Serbia della stessa stagione.\nNel gennaio del 2008 ritorna in Ucraina, al Metalist Charkiv."}
{"id": "1609048", "revid": "120182921", "url": "https://it.wikipedia.org/wiki?curid=1609048", "title": "Christa Ludwig", "text": "Biografia.\nFiglia del tenore Anton Ludwig, studi\u00f2 con la madre, il contralto Eugenie Besalla-Ludwig (cantava al Theater di Aquisgrana diretta da Herbert von Karajan) e con F. Huni-Mihacek. \nGi\u00e0 a 6 anni cantava la parte della \"Regina della notte\" ed esord\u00ec in concerto nell'inverno del 1945 a Giessen. \nNel 1946 fu scritturata a Francoforte come mezzosoprano (Orlovsky) con debutto nel \"Die Fledermaus\", poi \u00e8 stata a Darmstadt, Hannover ed Amburgo.\nNel 1954 canta nella premi\u00e8re in concerto nella Gro\u00dfes Haus del Schauspielhaus di Francoforte di \"Die Heimkehr\" di Marcel Mihalovici.\nDal 1955 debutta alla Staatsoper di Vienna come Cherubino ne Le nozze di Figaro con Sena Jurinac ed Erich Kunz, specializzandosi nella drammaturgia mozartiana e straussiana, sotto la guida del Direttore Karl B\u00f6hm. \nCome Cherubino a Vienna il mezzosoprano and\u00f2 in scena per cinquantadue rappresentazioni. \nAncora nel 1955 \u00e8 la Seconda dama ne Il flauto magico con Anton Dermota, Wilma Lipp, Hilde G\u00fcden e Walter Berry, ruolo con il quale si presenter\u00e0 a Vienna cinquantacinque volte.\nA Vienna nello stesso anno \u00e8 Octavian in Der Rosenkavalier, personaggio questo che recit\u00f2 allo Staatsoper per cinquantaquattro volte.\nHa partecipato regolarmente al Festival di Salisburgo dove ha cantato sempre nel 1955 la 2\u00b0Dame nella ripresa nella Felsenreitschule di \"Die Zauberfl\u00f6te\" di Wolfgang Amadeus Mozart con i Wiener Philharmoniker, Gottlob Frick diretta da Georg Solti e Der Komponist in Ariadne auf Naxos con Lisa Della Casa e Berry; nel 1956 \u00e8 Dorabella nella ripresa nella Residenzplatz di \"Cos\u00ec fan tutte ossia La scuola degli amanti\" di W.A. Mozart e Cherubino nella ripresa nel Festspielhaus con Dietrich Fischer-Dieskau ed Elisabeth Schwarzkopf; nel 1957 Georgette in Die Schule der Frauen di Rolf Liebermann con Anneliese Rothenberger e Nicolai Gedda diretta da George Szell; nel 1958 diretta da von Karajan si alterna con Giulietta Simionato ne La Principessa Eboli in Don Carlo con Cesare Siepi, Ettore Bastianini e Nicola Zaccaria e canta la Messa da requiem (Verdi) con Leonie Rysanek; nel 1959 canta la Missa Solemnis (Beethoven) con Leontyne Price diretta da Karajan; nel 1961 Octavian in Der Rosenkavalier diretta da Karl B\u00f6hm, tiene un concerto con Berry e canta la Messa in Si minore con G\u00e9rard Souzay; nel 1962 Iphig\u00e9nie in Ifigenia in Aulide (Gluck) con Inge Borkh e canta la Sinfonia n. 9 (Beethoven) diretta da Paul Klecki con Elisabeth Gr\u00fcmmer; nel 1966 un concerto con Berry; nel 1968 Leonore in Fidelio con Hans Hotter, Ingvar Wixell, James King (tenore) ed Edith Mathis; nel 1969 un concerto con musiche di Robert Schumann; nel 1970 con musiche di Hugo Wolf e Franz Schubert, nel 1972 Das Lied von der Erde con i Berliner Philharmonisches Orchester ed un concerto con musiche di Schubert, nel 1973 Stimmen nella prima assoluta di De Temporum Fine Comoedia con Anna Tomowa-Sintow diretta da Karajan; nel 1974 Sein Weib in Die Frau ohne Schatten ed un concerto con musica di Wolf, nel 1978 canta la Sinfonia n. 3 (Mahler) diretta da Claudio Abbado, nel 1979 Alt-Rhapsodie di Johannes Brahms; nel 1980 Winterreise, nel 1981 Mrs. Quickly in Falstaff (Verdi) con Giuseppe Taddei, Rolando Panerai, Raina Kabaivanska e Piero De Palma e canta il Requiem (Mozart) diretta da James Levine con Lucia Popp; nel 1986 Maria Aegyptiaca nella Sinfonia n. 8 (Mahler) diretta da Lorin Maazel con Jessye Norman e Bernd Weikl e canta Golgotha di Frank Martin con Edda Moser, nel 1987 canta le Sinfonia n. 1 (Bernstein) diretta dal compositore ed un concerto con musica di Wolf, nel 1989 canta la Sinfonia n. 2 (Mahler) con Kathleen Battle e nel 1990 un concerto con musiche di Schumann e Brahms.\nNel 1956 a Vienna \u00e8 Nicklausse in Les contes d'Hoffmann con Rita Streich e Teresa Stich-Randall, Brang\u00e4ne in Tristan und Isolde diretta da Andr\u00e9 Cluytens, Amneris in Aida, Eboli in Don Carlo con Mario Rossi (direttore d'orchestra), F\u00fcnf M\u00e4gde in Elettra (Strauss), Der Komponist in Ariadne auf Naxos, Kontschakowna ne Il principe Igor', Dorabella, parte questa che rappresent\u00f2 allo Staatsoper per cinquantanove volte, Miranda nella prima assoluta di Der Sturm di Frank Martin diretta da Ernest Ansermet con Eberhard Waechter e Carmen (opera).\nAncora a Vienna nel 1957 \u00e8 Rosina ne Il barbiere di Siviglia (Rossini) con Hermann Prey e Waltraute in Die Walk\u00fcre con Birgit Nilsson diretta da Karajan e nel 1959 Angelina ne La Cenerentola diretta da Alberto Erede.\nNel 1958 al Teatro alla Scala di Milano \u00e8 Waltraute nella prima rappresentazione di La Walkiria diretta da Karajan nell'edizione del Complesso dell'Opera di Stato di Vienna ed ha cantato la Missa solemnis di Beethoven, con Gedda diretta da Szell.\nIn prime nozze \u00e8 stata sposata, dal 1957 (a Vienna) al 1971, al baritono Walter Berry da cui ha avuto un figlio. In seconde nozze ha sposato nel 1972 Paul-Emile Deiber, attore francese della Com\u00e9die-Fran\u00e7aise, morto nel 2011.\nNel dicembre 1959 ha debuttato al Metropolitan Opera House di New York interpretando sempre Cherubino ne Le nozze di Figaro con Giorgio Tozzi, Elisabeth S\u00f6derstr\u00f6m, Kim Borg, Lucine Amara, Ezio Flagello, Regina Resnik, Alessio De Paolis e Teresa Stratas diretta da Erich Leinsdorf, poi \u00e8 Octavian in Der Rosenkavalier, nel 1960 Amneris in Aida con Cornell MacNeil diretta da Fausto Cleva, Brang\u00e4ne in Tristan und Isolde con la Nilsson e Jerome Hines, nel 1966 Dyer's Wife in Die Frau ohne Schatten ed Ortrud in Lohengrin (opera) con Sherrill Milnes, nel 1967 Fricka in Die Walk\u00fcre con la Nilsson, Jon Vickers e Gundula Janowitz, nel 1970 Kundry in Parsifal (opera), nel 1971 Charlotte in Werther (opera) con Enrico Di Giuseppe e Fernando Corena e Leonore in Fidelio, nel 1973 Dido in Les Troyens con Shirley Verrett e Louis Quilico diretta da Rafael Kubel\u00edk, nel 1983 tiene il \"Ludwig - Levine Concert\" (Winterreise), nel 1984 Klyt\u00e4mnestra in Elektra, nel 1988 Waltraute ne Il crepuscolo degli dei con Hildegard Behrens e Matti Salminen e nel 1989 Fricka in Das Rheingold con Siegfried Jerusalem. Al Metropolitan canter\u00e0 fino al 1993 in centoventuno rappresentazioni.\nAncora alla Scala nel 1960 \u00e8 Cherubino nella prima diretta da Karajan con Graziella Sciutti, nel 1961 \u00e8 La Principessa Eboli in Don Carlos (opera) con Boris Christoff, Flaviano Lab\u00f2, Tito Gobbi, Leyla Gencer e Nicolai Ghiaurov diretta da Gabriele Santini ed Ottaviano nella prima di Il cavaliere della rosa con Elisabeth Schwarzkopf diretta da Karl Boehm, nel 1971 canta i Kindertotenlieder di Gustav Mahler e la Sinfonia n. 9 (Beethoven) diretta da Zubin Mehta, nel 1978 tiene un concerto con musiche di Schubert e nel 1992 canta i R\u00fcckert-Lieder di Mahler diretta da Riccardo Muti.\nAncora a Vienna nel 1960 \u00e8 Zweite Chorf\u00fchrerin in Assassinio nella cattedrale (opera) e Zweite Norn ne Il crepuscolo degli dei con Wolfgang Windgassen e Rita Gorr, nel 1961 Waltraute ne Il crepuscolo degli dei e Kundry in Parsifal, nel 1962 Erste Dame in Die Zauberfl\u00f6te, Leonore in Fidelio e Preziosilla ne La forza del destino diretta da Francesco Molinari-Pradelli, nel 1963 Venus in Tannh\u00e4user (opera) e Marie in Wozzeck, nel 1964 Die Schauspielerin Clairon in Capriccio (Strauss) diretta da Georges Pr\u00eatre con Fritz Wunderlich, Sein Weib in Die Frau ohne Schatten e Silla in Palestrina (opera), nel 1965 canta la Sinfonia n. 9 (Beethoven) con i Wiener Philharmoniker diretta da B\u00f6hm ed \u00e8 Ortrud in Lohengrin con Martti Talvela, nel 1967 la Sinfonia n. 2 (Mahler) diretta da Leonard Bernstein, nel 1968 Fricka in Die Walk\u00fcre con Karl Ridderbusch e Gwyneth Jones e Die Feldmarschallin in Der Rosenkavalier con Reri Grist, nel 1970 Lady Macbeth in Macbeth (opera) con Carlo Cossutta, nel 1971 Claire Zachanassian nella premi\u00e8re di Der Besuch der alten Dame di Gottfried von Einem, nel 1972 Prinz Orlofsky in Die Fledermaus diretta da Josef Krips con Edita Gruberov\u00e1 e nel 1974 Frederica in Luisa Miller con Bonaldo Giaiotti e Franco Bonisolli.\nNel 1963 \u00e8 Leonore-Fidelio nella ripresa nel Bayerisches Staatstheater im Marstall di Monaco di \"Fidelio\" di Ludwig van Beethoven.\nAl Bayreuther Festspiele nel 1966 \u00e8 Brang\u00e4ne in Tristan und Isolde e nel 1967 Kundry in Parsifal diretta da Pierre Boulez.\nNel 1970 canta la Missa Solemnis (Beethoven) diretta Wolfgang Sawallisch con l'Orchestra Sinfonica di Roma della RAI, il Coro della Bayerischer Rundfunk, Pl\u00e1cido Domingo e Kurt Moll nella Basilica di San Pietro in Vaticano alla presenza di Papa Paolo VI ripreso dalla RAI.\nNel 1971 \u00e8 Octavian nel Rosenkavalier al San Francisco Opera.\nNuovamente al Wiener Staasoper nel 1975 \u00e8 Clitemnestra in Elettra; questo \u00e8 anche il ruolo che la vedr\u00e0 in scena a Vienna per quarantanove volte e con il quale ha fatto anche l'ultima apparizione in questo teatro nel 1994; nel 1976 \u00e8 Dido in Les Troyens con Helga Dernesch e Nikola Gjuzelev, nel 1977 Azucena ne Il trovatore con Piero Cappuccilli, Luciano Pavarotti e Jos\u00e9 van Dam, nel 1979 Ulrica in Un ballo in maschera con Martina Arroyo diretta da Giuseppe Patan\u00e8, nel 1980 Mrs. Quickly in Falstaff diretta da Solti, nel 1981 Erda in Das Rheingold, nel 1982 Gr\u00e4fin ne La dama di picche (opera) e nel 1988 Genevi\u00e8ve in Pell\u00e9as et M\u00e9lisande (opera) diretta da Claudio Abbado con Frederica von Stade.\nComplessivamente la Ludwig \u00e8 andata in scena allo Staatsoper per settecentonovantanove rappresentazioni.\nNel 1978 tiene un concerto di lieder di Franz Schubert alla Scala.\nNel 1981 canta musiche di Schubert, Brahms, Liszt, Mahler e Strauss in un recital al Grand Th\u00e9\u00e2tre di Ginevra.\nAll'Op\u00e9ra National de Paris nel 1983 \u00e8 Suzuki in Madama Butterfly con Alessandro Corbelli e Maurizio Frusoni e nel 1987 Klyt\u00e4mnestra in Elektra diretta da Seiji Ozawa.\nIl concerto d'addio a Vienna nel 2003 , con vocalit\u00e0 pressoch\u00e9 intatta."}
{"id": "1609049", "revid": "1458600", "url": "https://it.wikipedia.org/wiki?curid=1609049", "title": "Carlo Taranto (personaggio televisivo)", "text": "Biografia.\nLaureato in Scienze Politiche, \u00e8 vegano, ed \u00e8 stato segretario cittadino di Legambiente dal 1983 al 1986. Nel 1985 incontra gli altri due membri della Gialappa's Band. \u00c8 l'ideatore dei tormentoni \"Amici ma soprattutto amiche di...\" e \"Chi cambia canale \u00e8 un...\", inserendo alla fine della frase un insulto scherzoso e spesso inventato.\nViene spesso chiamato dagli altri componenti \"Il signor Carlo\".\nNel 2008 \u00e8 stato l'autore dei testi di \"Grazie a tutti\", il concerto-evento di Gianni Morandi.\n\u00c8 sposato con Elisabetta \"Betty\" Oropallo e ha un figlio, Francesco, che ha a sua volta intrapreso la carriera di conduttore radiofonico (Radio Popolare, RTL 102.5). \u00c8 inoltre lontano parente dei fratelli Nino Taranto e Carlo Taranto, attori comici napoletani."}
{"id": "1609057", "revid": "287204", "url": "https://it.wikipedia.org/wiki?curid=1609057", "title": "Baaria", "text": ""}
{"id": "1609061", "revid": "834", "url": "https://it.wikipedia.org/wiki?curid=1609061", "title": "Wenzel Pichl", "text": ""}
{"id": "1609063", "revid": "119268", "url": "https://it.wikipedia.org/wiki?curid=1609063", "title": "Nicola Damasceno", "text": ""}
{"id": "1609066", "revid": "78273", "url": "https://it.wikipedia.org/wiki?curid=1609066", "title": "Nicola damasceno", "text": ""}
{"id": "1609067", "revid": "767487", "url": "https://it.wikipedia.org/wiki?curid=1609067", "title": "Rade To\u0161i\u0107", "text": "Carriera.\nDebutta da professionista nel 1982 con lo Sloboda Tuzla, dove milita per sei stagioni prima di venire ingaggiato dall'Hajduk Spalato.\nAll'inizio della stagione 1990-1991 passa alla , dove vince due campionati della RSF di Jugoslavia, la Coppa dei Campioni 1990-1991 e la Coppa Intercontinentale 1991.\nNell'estate del 1992 si trasferisce in Spagna, al M\u00e9rida, nella \"Segunda Divisi\u00f3n spagnola\" prima di chiudere la carriera al Castell\u00f3n."}
{"id": "1609068", "revid": "287204", "url": "https://it.wikipedia.org/wiki?curid=1609068", "title": "Radauti", "text": ""}
{"id": "1609069", "revid": "916580", "url": "https://it.wikipedia.org/wiki?curid=1609069", "title": "R\u0103d\u0103u\u021bi", "text": "Il toponimo R\u0103d\u0103u\u0163i pu\u00f2 riferirsi a diverse localit\u00e0 della Romania:"}
{"id": "1609070", "revid": "1706425", "url": "https://it.wikipedia.org/wiki?curid=1609070", "title": "Campionato di calcio di Hong Kong", "text": "Il campionato di calcio di Hong Kong \u00e8 la principale competizione calcistica di Hong Kong.\nStoria.\n\u00c8 uno dei pi\u00f9 antichi d'Asia anche se, a causa della perdita di molti dati antecedenti il 1945, la federazione considera ufficiali solo i titoli ottenuti da quella data in poi.\nIl campionato \u00e8 composto da quattro divisioni: la prima, la \"Hong Kong First Division League\", fu creata nel 1908 mentre l'anno seguente nacque la \"Hong Kong Second Division League\". La terza divisione, inaugurata nel 1951, si compone di due raggruppamenti (\"Hong Kong Third A Division League\" e \"Hong Kong Third District Division League\") mentre la quarta divisione (\"Hong Kong Fourth Division League\"), esistita brevemente tra il 1955 ed il 1956, verr\u00e0 reintrodotta a partire dalla stagione 2012-2013. I calciatori di massima divisione sono professionisti.\nLa Hong Kong Football Association, fondata nel 1914, organizza tutti i tornei; il Paese dispone di due posti per la Coppa dell'AFC. Anche dopo la riunione alla Cina, avvenuta nel 1997, le squadre di Hong Kong non disputano nessuna competizione calcistica cinese."}
{"id": "1609071", "revid": "310175", "url": "https://it.wikipedia.org/wiki?curid=1609071", "title": "Formato binario", "text": ""}
{"id": "1609072", "revid": "287204", "url": "https://it.wikipedia.org/wiki?curid=1609072", "title": "Radauti-Prut", "text": ""}
{"id": "1609073", "revid": "647919", "url": "https://it.wikipedia.org/wiki?curid=1609073", "title": "Radauti Prut", "text": ""}
{"id": "1609074", "revid": "1573940", "url": "https://it.wikipedia.org/wiki?curid=1609074", "title": "Lontra (zoologia)", "text": "Le lontre del Nuovo Mondo o lontre americane (Lontra ) sono un genere di carnivori mustelidi della sottofamiglia delle lontre (Lutrinae). Le quattro specie di questo genere vivono nel continente americano.\nDescrizione.\nLe lontre del Nuovo Mondo sono simili alla lontra comune e crescono fino a raggiungere dimensioni simili. Tuttavia, differiscono da essa in alcune caratteristiche, come la struttura del cranio e dei denti. La loro pelliccia folta e idrorepellente \u00e8 di colore marrone sulle parti superiori, mentre quelle inferiori sono marrone chiaro o grigiastro. Il muso e la gola possono essere di colore bianco o grigio chiaro. Come tutte le lontre, hanno un corpo allungato e cilindrico. Le zampe sono corte, le dita dei piedi hanno artigli forti e i piedi sono palmati. La coda \u00e8 lunga e muscolosa. La testa \u00e8 arrotondata e ha un muso smussato, le orecchie sono piccole e, come le narici, possono chiudersi durante le immersioni. Le lontre del Nuovo Mondo presentano una lunghezza testa-tronco di 46-82 centimetri e una lunghezza della coda di 30-57 centimetri. Il peso varia tra 3 e 15 chilogrammi, con i maschi che diventano significativamente pi\u00f9 pesanti delle femmine.\nDistribuzione e habitat.\nLe lontre del Nuovo Mondo sono diffuse in quasi tutto il continente americano: il loro areale si estende dall'Alaska alla Terra del Fuoco. Popolano un'ampia gamma di habitat, ma si trovano sempre vicino all'acqua. Vivono lungo le acque dolci come fiumi e laghi, nelle zone paludose, nelle zone delle foci dei fiumi e anche lungo le coste del mare. Una specie in particolare, la lontra costiera, vive esclusivamente nelle regioni costiere, mentre le altre specie sono meno esigenti riguardo alla scelta dell'habitat.\nBiologia.\nComportamento.\nLe lontre del Nuovo Mondo hanno abitudini prevalentemente crepuscolari e notturne, ma a volte vanno anche in cerca di cibo durante il giorno. Utilizzano tane scavate da loro stesse o abbandonate da altri animali, e sulla costa usano anche anfratti e piccole grotte. Sono ottime nuotatrici e subacquee che possono rimanere sott'acqua fino a 8 minuti, ma si muovono rapidamente e con abilit\u00e0 anche a terra.\nLe lontre del Nuovo Mondo sono prevalentemente solitarie: l'unico rapporto duraturo \u00e8 quello che lega le femmine ai loro piccoli. Sono animali territoriali e i loro territori possono coprire dai 10 agli 80 chilometri lungo uno specchio d'acqua. I confini dei territori vengono contrassegnati con urina, feci o con la secrezione delle loro ghiandole anali. Sebbene i territori possano sovrapporsi anche per lunghi tratti, gli animali si evitano a vicenda e reagiscono in modo aggressivo nei confronti delle altre specie.\nAlimentazione.\nLe lontre del Nuovo Mondo si nutrono principalmente di animali acquatici come pesci, anfibi, tartarughe e altri rettili e crostacei. A volte mangiano anche uccelli e le loro uova, piccoli mammiferi o insetti. Hanno un metabolismo molto alto e hanno bisogno di molto cibo da mangiare.\nRiproduzione.\nDopo un periodo di gestazione di circa 60-63 giorni, la femmina partorisce in media da due a tre piccoli. Nel nord del loro areale, invece, l'impianto dell'ovulo \u00e8 ritardato, cosicch\u00e9 possono trascorrere diversi mesi tra l'accoppiamento e la nascita. I neonati vengono allevati in una tana o in un rifugio naturale, che lasciano per la prima volta a due mesi. Sono svezzati dopo cinque o sei mesi e lasciano la madre poco prima della nascita della prole successiva. La maturit\u00e0 sessuale sopraggiunge intorno ai due anni. L'aspettativa di vita in natura pu\u00f2 essere di 14 anni, in cattivit\u00e0 anche di 25 anni.\nRapporti con l'uomo.\nI Nativi americani davano la caccia alle lontre per la loro pelliccia, ma questi animali giocavano anche un ruolo importante nella mitologia di alcuni popoli, che si rifletteva, ad esempio, nei vari \u00abClan della Lontra\u00bb. Oggi le popolazioni di questi animali sono sempre pi\u00f9 minacciate a causa del disboscamento, dell'imbrigliamento dei fiumi e dell'inquinamento delle acque. La caccia per la loro pelliccia costituisce un altro pericolo: migliaia di lontre vengono ancora cacciate per questo scopo. In alcune parti del loro areale sono diventate molto rare; due specie vengono classificate \u00abin pericolo\u00bb (\"Endangered\") dalla IUCN.\nTassonomia.\nIl genere comprende quattro specie:"}
{"id": "1609078", "revid": "287204", "url": "https://it.wikipedia.org/wiki?curid=1609078", "title": "Atalanta Bergamasca Calcio 2003-2004", "text": "Questa pagina raccoglie i dati riguardanti l'Atalanta Bergamasca Calcio nelle competizioni ufficiali della stagione 2003-2004.\nStagione.\nIn seguito alla retrocessione, determinata dallo spareggio perso contro la , nella stagione 2003-04 l'Atalanta torna in Serie B (l'ultima partecipazione al campionato cadetto era stata quella del 1999-2000, in cui gli orobici si erano classificati al secondo posto): per la prima volta, la seconda divisione conta 24 squadre (a seguito del blocco delle retrocessioni, innescato dal Caso Catania).\nLa squadra nerazzurra eguaglia un proprio primato, rimanendo imbattuta fino alla 24\u00aa giornata (-Atalanta 1-0): chiuder\u00e0 il campionato in quinta posizione, centrando l'immediata risalita in massima serie.\n\u00c8 invece eliminata al primo turno in Coppa Italia: l'unica partita giocata \u00e8 la prima della fase a gironi, persa a Venezia. La protesta delle societ\u00e0 contro l'allargamento della B a 24 squadre si traduce, infatti, nella mancata disputa dei restanti incontri: il Giudice Sportivo punisce i club con la sconfitta a tavolino e un punto di penalizzazione.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "1609082", "revid": "599013", "url": "https://it.wikipedia.org/wiki?curid=1609082", "title": "Vatra", "text": ""}
{"id": "1609084", "revid": "767487", "url": "https://it.wikipedia.org/wiki?curid=1609084", "title": "The Mudge Boy", "text": "The Mudge Boy \u00e8 un film del 2003 prodotto da Showtime scritto e diretto da Michael Burke. Il film si basa sul cortometraggio \"Fishbelly White\", che fa parte di una raccolta di cortometraggi \"Boys Life 5\". Il film \u00e8 stato presentato nel gennaio del 2003 al Sundance Film Festival e a molti festival cinematografici a tematica LGBT.\nTrama.\nDuncan \u00e8 un ragazzino timido ed introverso molto legato alla madre e che trascorre il suo tempo con le galline e il gallo della fattoria del padre. Quando la madre muore improvvisamente per un attacco cardiaco, Duncan elabora il lutto in maniera tutta sua, cercando il calore materno indossando i vestiti della madre e cercando di imitarne la voce, con l'unica compagnia della sua gallina prediletta, che porta sempre con s\u00e9. I suoi coetanei non lo capiscono e non fanno altro che prenderlo in giro, facendolo sprofondare sempre pi\u00f9 nella solitudine. L'unico che gli dimostra un po' di amicizia \u00e8 Perry, da cui ben presto si sentir\u00e0 attratto."}
{"id": "1609085", "revid": "438678", "url": "https://it.wikipedia.org/wiki?curid=1609085", "title": "Il re si diverte", "text": "Il re si diverte \u00e8 un film del 1941 diretto da Mario Bonnard, tratto dall'omonimo dramma teatrale di Victor Hugo, da cui fu in seguito tratta la celebre opera lirica \"Rigoletto\" di Giuseppe Verdi, di cui il film riprende le musiche.\nTrama.\nXVI secolo. Rigoletto, il buffone di corte del re Francesco I di Francia si vede rapire l'amata figlia Gilda. Cerca di vendicarsi, ma una serie di eventi fa s\u00ec che venga uccisa proprio Gilda.\nProduzione.\nIl film venne girato presso gli stabilimenti romani della Scalera Film.\nColonna sonora.\nTra gli artisti lirici presenti nella colonna sonora vi sono Toti Dal Monte e Ferruccio Tagliavini.\nDistribuzione.\nLa pellicola venne distribuita nel circuito cinematografico italiano il 25 ottobre del 1941."}
{"id": "1609087", "revid": "1793900", "url": "https://it.wikipedia.org/wiki?curid=1609087", "title": "Camp Upton", "text": "Camp Upton era un'installazione dell'esercito degli Stati Uniti situato nei dintorni di Yaphank su Long Island nella contea di Suffolk, stato di New York. Attualmente, \u00e8 sede di uno dei pi\u00f9 importanti Istituti di ricerca scientifica degli Stati Uniti, il Brookhaven National Laboratory."}
{"id": "1609089", "revid": "1543377", "url": "https://it.wikipedia.org/wiki?curid=1609089", "title": "Area di Traube", "text": "Lo spazio semilunare di Traube \u00e8 una regione anatomica di importanza clinica. \nRappresenta un'area di parete toracica in diretto rapporto con la parete anteriore dello stomaco (parete toracica di sinistra), ed in particolare coincide con la porzione fundica di quest'ultimo. \n\u00c8 uno spazio a forma di mezzaluna con la convessit\u00e0 rivolta in alto e a sinistra. \nI limiti dello spazio sono dati dal bordo inferiore del polmone sinistro, dal bordo anteriore della milza, dal margine costale sinistro e infine dal margine inferiore del lobo sinistro del fegato. \nSulla superficie corporea si proietta in un'area compresa tra la sesta costa sinistra superiormente, la linea ascellare anteriore sinistra lateralmente, ed il margine costale sinistro inferiormente.\nStoria.\nL'area prende il nome dal medico tedesco Ludwig Traube, anche se questo segno fu descritto per primo da un allievo della sua scuola nel 1868. Un metodo simile per valutare la splenomegalia \u00e8 stato descritto da Donald O. Castell nel 1967 (cosiddetto segno di Castell).\nPercussione e splenomegalia.\nLa milza umana normalmente misura circa 125 millimetri di lunghezza. In caso di aumento di dimensioni si parla di splenomegalia, che rappresenta un importante segno clinico. Ci sono due possibilit\u00e0 per valutare clinicamente una sospetta splenomegalia: la percussione e la palpazione. La percussione pu\u00f2 essere eseguita in questo spazio.\nL'interesse semiologico di quest'area \u00e8 dovuto al fatto che subito al di sotto dello spazio di Traube si trova una regione dello stomaco che di norma \u00e8 piena di gas e che alla percussione produce un suono timpanico.\nQuesto timpanismo scompare o si riduce ed alla percussione si ottiene un suono di tipo ottuso in caso di splenomegalia, versamento pleurico sinistro, cardiomegalia, versamento pericardico, nei tumori del \"fundus\" e retrogastrici, della borsa omentale e nei tumori retroperitoneali posterosuperiori.\nSi deve comunque tenere presente che il reperire nell'area di Traube una certa ottusit\u00e0 alla percussione pu\u00f2 anche essere un reperto normale dopo un pasto. \nInoltre valutare questo segno semeiologico in soggetti obesi pu\u00f2 essere discretamente difficile.\nIn letteratura medica sono numerosi gli studi che hanno cercato di valutare l'utilit\u00e0 dell'apprezzamento di questo segno nella diagnosi di splenomegalia.\nNel 1993 una revisione sistematica effettuata dalla \"The Rational Clinical Examination\", ha trovato che il test di percussione, effettuato per rilevare una splenomegalia, ha una sensibilit\u00e0 e una specificit\u00e0 del 62% e 72%, rispettivamente. La specificit\u00e0 pu\u00f2 essere maggiore se il paziente non ha mangiato nelle ultime due ore."}
{"id": "1609090", "revid": "124657848", "url": "https://it.wikipedia.org/wiki?curid=1609090", "title": "PaRappa the Rapper", "text": ", conosciuto anche come \"PaRappaRappa\", o \"PaRappa the Rappa\" \u00e8 un videogioco musicale per la Sony PlayStation creato da Masaya Matsuura e la sua compagnia NanaOn-Sha.\nTrama.\nParappa \u00e8 un cane antropomorfo con la passione per il rap in un mondo in cui tutte le creature viventi hanno lo spessore di un foglio di carta. PaRappa oltre a voler sfondare nel mondo della musica vuole conquistare il cuore della graziosa margherita Sunny Funny. Per riuscire a realizzare i propri obiettivi, PaRappa dovr\u00e0 affrontare una serie di prove ed allenamenti, coadiuvato dai suoi due migliori amici, Katy Kat (una gatta iperattiva) e PJ Berri (un orsetto sovrappeso). Inoltre PaRappa ha anche un rivale sentimentale: Joe Chin un cane narcisista megalomane ed arrogante.\nSviluppo.\nPubblicato a met\u00e0 1996, \"Parappa the Rapper\" \u00e8 stato uno dei primi prodotti nel suo genere. Il videogioco ha un gameplay molto semplice ed immediato (basato sulla pressione dei quattro tasti X, Cerchio, Triangolo e Quadrato a tempo con la musica), ed \u00e8 ricordato soprattutto per lo stile grafico unico, la colonna sonora e la bizzarra trama. Il gioco prende il nome dal suo protagonista, PaRappa , un cane antropomorfo che si diletta a fare rap e il cui motto \u00e8 \"I gotta believe!\" (in inglese \"ci devo credere!\" o nella versione italiana \"devo avere fiducia!\")\n\"PaRappa the Rapper\" ha creato un vasto merchandising in Giappone, che ha generato, tra le altre cose, il sequel, \"PaRappa the Rapper 2\", uno spin-off intitolato \"Um Jammer Lammy\", e un anime di 26 episodi lanciato nel 1999. Nel 2006 il gioco \u00e8 stato convertito per PlayStation Portable.\nNel 2012, il protagonista del videogioco, PaRappa, \u00e8 apparso come personaggio utilizzabile in \"PlayStation All-Stars Battle Royale\".\nAccoglienza.\nLa rivista \"Play Generation\" diede alla versione per PlayStation Portable un punteggio di 81/100, trovandolo un coloratissimo gioco musicale, alquanto breve ma divertente esattamente come su PSone e con nuove opzioni."}
{"id": "1609093", "revid": "31886", "url": "https://it.wikipedia.org/wiki?curid=1609093", "title": "Frasin", "text": "Il toponimo Frasin pu\u00f2 riferirsi a diverse localit\u00e0:"}
{"id": "1609102", "revid": "640277", "url": "https://it.wikipedia.org/wiki?curid=1609102", "title": "46 Leonis Minoris", "text": "46 Leonis Minoris (46 LMi / HD 94264) \u00e8 la stella pi\u00f9 luminosa della costellazione del Leone Minore e, contrariamente al solito, non \u00e8 catalogata con la lettera greca alfa. Viene chiamata anche Praecipua, la sua magnitudine apparente \u00e8 3,83 e dista dalla Terra circa 95 anni luce.\nCaratteristiche fisiche.\nPraecipua \u00e8 una gigante arancione di classe spettrale \u00e8 K0 III, con una massa del 50% superiore a quella solare, e un raggio 8 volte superiore. Con una temperatura superficiale di \n4690 \u00e8 32 volte pi\u00f9 luminosa del Sole, mentre il contenuto di metalli, cio\u00e8 elementi pi\u00f9 pesanti dell'elio, \u00e8 solo un terzo di quello presente nella nostra stella."}
{"id": "1609105", "revid": "599013", "url": "https://it.wikipedia.org/wiki?curid=1609105", "title": "Siret", "text": ""}
{"id": "1609107", "revid": "31886", "url": "https://it.wikipedia.org/wiki?curid=1609107", "title": "Camp Claiborne", "text": "Camp Claiborne era un accampamento del esercito degli Stati Uniti situato, durante la seconda guerra mondiale, nella parrocchia di Rapides nella Louisiana centrale. Il campo era sotto la giurisdizione dell'8\u00ba Service Command, e ricopriva 23.000 acri, circa 93 km\u00b2.\nVi hanno fatto l'addestramento genieri del Military railway Service americano, costruendo la Claiborne &amp; Polk."}
{"id": "1609108", "revid": "1149807", "url": "https://it.wikipedia.org/wiki?curid=1609108", "title": "PaRappa the Rapper 2", "text": " \u00e8 un videogioco musicale pubblicato nel 2001 per PlayStation 2 e sequel di \"PaRappa the Rapper\".\nAccoglienza.\nLa rivista \"Play Generation\" lo classific\u00f2 come il quinto videogioco musicale pi\u00f9 alternativo tra quelli usciti su PlayStation 2."}
{"id": "1609109", "revid": "123595059", "url": "https://it.wikipedia.org/wiki?curid=1609109", "title": "Petrol Ofisi", "text": "La Petrol Ofisi \u00e8 la societ\u00e0 turca leader nel settore della distribuzione, importazione, stoccaggio e raffinazione del petrolio.\nLa compagnia fu fondata il 18 febbraio del 1941.\nNel 2006 la compagnia austriaca OMV ne ha acquisito il 34%.\nDagli anni 2000 la Petrol Ofisi sponsorizza varie discipline sportive come la GP2, il rally, il karting, l'alpinismo e il Gran Premio di Turchia di Formula 1."}
{"id": "1609111", "revid": "86343", "url": "https://it.wikipedia.org/wiki?curid=1609111", "title": "Vicovu", "text": "Il toponimo Vicovu pu\u00f2 riferirsi a diverse localit\u00e0 della Romania:"}
{"id": "1609114", "revid": "123627355", "url": "https://it.wikipedia.org/wiki?curid=1609114", "title": "Lontra longicaudis", "text": "La lontra neotropicale (Lontra longicaudis ()) \u00e8 un mustelide appartenente al genere delle lontre del Nuovo Mondo. \u00c8 diffusa nell'America centrale e meridionale.\nDescrizione.\nLa lontra neotropicale presenta una lunghezza testa-tronco di 36-66 cm, una lunghezza della coda di 37-84 cm e un peso corporeo di 5-15 kg. I maschi adulti sono il 20-25% pi\u00f9 grandi delle femmine. La pelliccia \u00e8 di colore marrone scuro, la gola e il collo sono grigi. La testa \u00e8 relativamente grande e larga. I piedi sono palmati.\nDistribuzione e habitat.\nL'areale della lontra neotropicale copre gran parte dell'America centrale e dell'America meridionale tropicale. \u00c8 quasi interamente assente nella regione andina. Preferisce i corsi d'acqua veloci nelle foreste tropicali e nelle aree forestali secche. Evita le acque molto torbide e fangose.\nTassonomia.\nNe vengono riconosciute le seguenti sottospecie:\nBiologia.\nLe lontre neotropicali sono prevalerntemente diurne. Nelle zone caratterizzate da alti livelli di attivit\u00e0 umana, a volte sono attive di notte. Durante il periodo di attivit\u00e0, queste eccellenti nuotatrici e subacquee si trovano raramente fuori dall'acqua. Per riposare, di solito cercano rifugi sotterranei vicino all'acqua o all'erba alta. La loro dieta \u00e8 costituita prevalentemente da pesce, ma si nutrono anche di crostacei, molluschi, piccoli mammiferi, uccelli, rettili e insetti. Le lontre neotropicali sono animali solitari. Fatta eccezione per i periodi dell'accoppiamento e dell'allevamento dei giovani, questi animali si vedono raramente in compagnia dei conspecifici.\nRiproduzione.\nLa maggior parte degli accoppiamenti ha luogo in primavera, ma in molte regioni non vi sono periodi prestabiliti per l'accoppiamento. Il periodo di gestazione va da 56 a 86 giorni. Di solito nascono da due a tre, a volte da uno a cinque, piccoli ciechi ma completamente ricoperti di pelo. Questi nascono in nidi fatti di erba e foglie, sotto ceppi d'albero o grotte che la madre scava da s\u00e9 nel terreno. Le femmine si prendono cura dei loro piccoli da sole. Questi aprono gli occhi dopo circa 44 giorni e iniziano a lasciare la tana dopo circa 52 giorni. Entrano in acqua per la prima volta dopo circa 74 giorni.\nConservazione.\nDal momento che la lontra neotropicale vive in regioni molto remote, lo status delle popolazioni \u00e8 poco noto. La IUCN la classifica come \u00abspecie prossima alla minaccia\u00bb (\"Near Threatened\"). La pi\u00f9 grande minaccia \u00e8 costituita probabilmente dalla caccia per la pelliccia e, pi\u00f9 in generale, dall'inquinamento dell'acqua. Le lontre neotropicali vengono talvolta tenute in cattivit\u00e0 e addestrate per cacciare i pesci."}
{"id": "1609120", "revid": "767487", "url": "https://it.wikipedia.org/wiki?curid=1609120", "title": "Ignaz von Olfers", "text": "Nel 1816 si trasfer\u00ec in Brasile come diplomatico. Nel 1838 venne eletto direttore del Museo Imperiale di Berlino.\nOlfers descrisse un gran numero di nuove specie di mammiferi nel \"Journal von Brasilien\" (1818) di Wilhelm Ludwig von Eschwege."}
{"id": "1609127", "revid": "106908", "url": "https://it.wikipedia.org/wiki?curid=1609127", "title": "Monumenti di Roma antica", "text": "Lista dei monumenti di Roma antica, suddivisi per tipologia e funzione."}
{"id": "1609128", "revid": "1793900", "url": "https://it.wikipedia.org/wiki?curid=1609128", "title": "Fort Campbell", "text": "Fort Campbell \u00e8 un'installazione del esercito degli Stati Uniti situata tra Hopkinsville nel Kentucky e Clarksville, nel Tennessee. La base ospita la 101\u00aa Divisione Aviotrasportata e il 160\u00ba Reggimento Operazioni Speciali dell'Aviazione.\nIl forte prende il nome dal Brigadier Generale William Bowen Campbell, l'ultimo governatore del partito Whig ad essere stato eletto nel Tennessee.\nIl 6 maggio 2011, in risposta all'operazione militare che ha ucciso il leader di Al-Q\u0101\u02bfida Osama bin Laden, il presidente Barack Obama ha decorato personalmente ai membri del DEVGRU la Presidential Unit Citation, la pi\u00f9 alta decorazione con cui si onorano le truppe americane \"per atti di straordinario eroismo contro il nemico\"."}
{"id": "1609134", "revid": "125638712", "url": "https://it.wikipedia.org/wiki?curid=1609134", "title": "Buzzi Unicem", "text": "Buzzi Unicem S.p.a. \u00e8 un gruppo societario multiregionale internazionale, con sede a Casale Monferrato (AL) in Piemonte, focalizzato sulla produzione di cemento, calcestruzzo e aggregati naturali. Opera in 14 paesi e impiega circa 10.000 persone. Gli stabilimenti in Italia sono 13 e i dipendenti diretti oltre 1.500.\n\u00c8 quotata nell'indice FTSE MIB della Borsa di Milano.\nStoria.\nFratelli Buzzi.\nLe origini risalgono al 1907, anno in cui i fratelli Pietro Buzzi e Antonio Buzzi fondano la Societ\u00e0 di fatto Fratelli Buzzi dei fratelli Pietro e Antonio Buzzi, con una fabbrica a Trino (VC) e concessioni per l'apertura di una cava a Camino (AL) .\nNel 1923 le concessioni minerarie si estendono al comune di Coniolo (AL) e nel 1925 viene avviato lo stabilimento di Casale Monferrato (AL), collegato alle cave per mezzo della ferrovia a scartamento ridotto (il binario industriale che tra i primi anni del Novecento e il 1957 fu al servizio dei diversi stabilimenti cementiferi dislocati sul territorio casalese).\nAlla morte di Pietro, il figlio Luigi Buzzi gli subentra al fianco dello zio Antonio, e nel 1942 l\u2019azienda modifica la propria ragione sociale diventando la Societ\u00e0 in nome collettivo Fratelli Buzzi di Antonio e Luigi Buzzi e C.\nNel 1949, superate le difficili condizioni produttive degli anni della Seconda guerra mondiale, la Fratelli Buzzi diventa Societ\u00e0 per azioni, adottando una struttura pi\u00f9 consona alle necessit\u00e0 di sviluppo del dopoguerra.\nNel 1952 Luigi Buzzi eredita dalla morte dello zio la piena conduzione dell\u2019impresa di famiglia. Con lui l\u2019azienda si impegna nel passaggio alle nuove tecnologie produttive rimodernando i propri impianti, abbandonando progressivamente l'escavazione della marna in sottosuolo e aprendo cave di calcare a cielo aperto nella zona di Grazzano Badoglio (AT) , contribuendo alle attivit\u00e0 dell\u2019UNI per la definizione delle norme relative alle tecnologie, terminologie e classificazioni dei materiali da costruzione. Nel 1959 Luigi Buzzi \u00e8 tra i fondatori e primo presidente dell\u2019AITEC, l\u2019organo di rappresentanza dell\u2019industria cementiera italiana .\nNel 1964 la cementeria di Casale Monferrato interrompe definitivamente la produzione poich\u00e9 si trova ormai inglobata all\u2019interno del tessuto residenziale cittadino e nel 1965, con l\u2019ingresso in azienda della terza generazione di famiglia, inizia l\u2019attivit\u00e0 la nuova cementeria di Robilante (CN). Nello stesso anno la Fratelli Buzzi entra nel settore del calcestruzzo preconfezionato, operando prima nell\u2019area di Torino e Cuneo, poi Milano e Genova .\nNel 1979 inizia l\u2019espansione del gruppo all\u2019estero, con l\u2019acquisizione in joint venture di Alamo Cement di San Antonio, in Texas e due anni dopo, di una quota della messicana Corporaci\u00f3n Moctezuma.\nNel 1990 il gruppo entra nel settore degli additivi per l\u2019edilizia fondando insieme a Heidelberg Cement la Addiment Italia a Medolago (BG) e due anni pi\u00f9 tardi entra in azienda la quarta generazione di famiglia.\nBuzzi Unicem.\nNel 1997 ha inizio l\u2019acquisizione del gruppo UNICEM. Viene stipulato un accordo con la holding IFIL (gruppo IFI, ora Exor), che prevede il rilievo di una prima quota significativa del capitale ordinario di \"Unicem Spa\" (9 cementerie in Italia e 4 negli USA). L\u2019anno successivo le attivit\u00e0 nel settore del calcestruzzo del gruppo Buzzi e di UNICEM si riuniscono in \"Unicalcestruzzi Spa\".\nNel 1999 Buzzi completa l\u2019acquisizione e incorpora UNICEM, assumendo la nuova denominazione Buzzi Unicem Spa. Il nuovo gruppo industriale, con unit\u00e0 produttive in Italia, Stati Uniti d\u2019America e Messico diventa una societ\u00e0 quotata sul FTSE MIB, il pi\u00f9 significativo indice azionario di Borsa Italiana.\nDue anni pi\u00f9 tardi, nel 2001, un\u2019alleanza industriale con la famiglia Dyckerhoff, azionista di riferimento dell\u2019omonima societ\u00e0 cementiera di Wiesbaden, d\u00e0 inizio all\u2019acquisizione del gruppo tedesco. Nel 2004 Buzzi Unicem ottiene la maggioranza del capitale ordinario. Nello stesso anno nasce \"Buzzi Unicem USA\", azienda creata dalla fusione tra le attivit\u00e0 americane di Buzzi Unicem e di Dyckerhoff. Nel 2013 Buzzi Unicem arriva a detenere il 100% di \"Dyckerhoff GmbH\".\nNel 2014 viene data esecuzione all\u2019accordo con il gruppo austriaco Wietersdorfer per l\u2019acquisto del 25% del capitale di Salonit Anhovo (Slovenia). L\u2019anno successivo Buzzi Unicem acquisisce da LafargeHolcim il 100% del capitale di \"Uralcement\" (Korkino), ampliando cos\u00ec il mercato in Russia, mentre nel 2017 acquisisce il 100% di \"Cementi Zillo\", primario gruppo industriale italiano attivo nel settore cemento e calcestruzzo preconfezionato nel Nord-est d\u2019Italia.\nNel 2018 Dyckerhoff GmbH acquista l\u2019intero capitale sociale di Portland Zementwerke Seibel &amp; S\u00f6hne mentre Buzzi Unicem completa l\u2019acquisizione del 100% del capitale di OAO Sukholozhskcement (Russia). Nello stesso anno, grazie ad un importante accordo con il Grupo Ricardo Brennand, la societ\u00e0 rileva il 50% di BCPAR SA, azienda operante in Brasile, estendendo le proprie attivit\u00e0 industriali alla maggiore economia del Sud America e migliorando la diversificazione geografica dei mercati in cui il gruppo opera.\nNello stesso anno Buzzi Unicem entra a far parte della Global Cement and Concrete Association (GCCA), un\u2019organizzazione che comprende 16 aziende leader nella produzione del cemento e del calcestruzzo e che rappresenta oltre il 30% della capacit\u00e0 produttiva mondiale.\nNel 2019 Buzzi Unicem rafforza la propria posizione sul mercato italiano acquisendo da Heidelberg Cement tre societ\u00e0, mentre in Russia l\u2019azienda riunisce sotto un\u2019unica societ\u00e0 i propri insediamenti industriali, assumendo una nuova denominazione commerciale: SLK Cement.\nNel 2020 Buzzi Unicem inaugura presso lo stabilimento di Vernasca (PC) l\u2019impianto pilota del progetto \u201cCLEANKER\u201d, tecnologia innovativa studiata per la cattura dell\u2019anidride carbonica (CO2) generata durante il processo produttivo del cemento. In parallelo, il gruppo persegue il progetto pilota \u201ccatch4climate\u201d, promosso da un consorzio che comprende Heidelberg Cement, SCHWENK Zement e Vicat, con l\u2019obiettivo di realizzare e gestire un impianto dimostrativo su scala semi-industriale per la cattura della CO2 generata durante la cottura della farina cruda.\nNello stesso anno la holding BCPAR, di cui Buzzi Unicem detiene il 50% in joint venture con Grupo Ricardo Brennand, conclude un contratto per l\u2019acquisto di 3 cementerie a ciclo completo e 2 centri di macinazione, di propriet\u00e0 del gruppo CRH, operanti nella zona Sud-Est del Paese.\nPresenza internazionale.\nLa struttura operativa del gruppo conta 30 cementerie a ciclo completo e 7 centri di macinazione per la produzione di cemento, oltre a 406 impianti per la produzione di calcestruzzo, che fanno capo alle seguenti societ\u00e0:\nAzionariato.\nIl capitale di Buzzi Unicem \u00e8 composto da 192,6 milioni di azioni ordinarie, con una capitalizzazione di mercato che ammonta a 3.755 milioni di euro al 31.12.2020. Le azioni ordinarie sono quotate alla Borsa Italiana di Milano dal 1999. Ciascuna azione ordinaria, priva del valore nominale, attribuisce il diritto di voto.\nPrincipale azionista \u00e8 la famiglia Buzzi, che detiene il 51,5% del capitale azionario."}
{"id": "1609135", "revid": "109485602", "url": "https://it.wikipedia.org/wiki?curid=1609135", "title": "Um Jammer Lammy", "text": " \u00e8 un videogioco musicale pubblicato nel 1999 per PlayStation e spin off di \"PaRappa the Rapper\". \nNel dicembre dello stesso anno il titolo fu convertito anche per le sale giochi, tale versione per\u00f2 fu distribuita esclusivamente in Giappone.\nProtagonista del gioco \u00e8 Lammy, una pecora antropomorfa membro del gruppo rock in cui Lammy \u00e8 chitarrista, i MilkCan. Altri membri della band sono la cantante/bassista e leader del gruppo Katy Kat e la batterista Ma-San. Nel gioco fa un cameo anche PaRappa, protagonista del gioco originale.\nDifferenze regionali.\nNella versione giapponese e europea nell'introduzione del livello 6 Lammy scivola a causa di una buccia di banana provocando una morte a Lammy mandandola all'inferno, mentre per la versione americana Lammy sar\u00e0 catapultata su un'isola deserta."}
{"id": "1609136", "revid": "119380723", "url": "https://it.wikipedia.org/wiki?curid=1609136", "title": "Romangia", "text": "La Romangia \u00e8 una regione storica della Sardegna nordoccidentale, composta dai comuni di Sorso e Sennori, e da una piccola parte del territorio del comune di Sassari: Sorso \u00e8 il centro pi\u00f9 grande con 14.860 abitanti mentre Sennori posto pi\u00f9 in alto rispetto al primo ne conta 7.298;\nil territorio si espande dalla Marina di Sorso, quindi dal golfo dell'Asinara, fino ad arrivare ai 350 metri slm su cui \u00e8 posta Sennori.\nEtimologia del nome.\nIl nome Romangia \u00e8 verosimilmente una derivazione di origine romana. Era infatti consuetudine dei romani definire i territori conquistati \"Rom\u00e0nia\" di contro quelli in cui non riuscivano ad entrare \"Barb\u00e0ria\" (da cui Barbagia). La zona del sassarese specie quella che si sviluppa dall'antica Turris Lybissonis \u00e8 molto ricca di resti risalenti a questo periodo e zone come Sorso e Sennori non fanno eccezione.\nStoria.\nLa Romangia era un'antica curatoria del Giudicato di Torres. Il suo territorio era composto oltre che dai paesi soprannominati anche da antichi villaggi oggi non pi\u00f9 esistenti e i cui territori fanno oggi parte dei comuni Sassari, Sorso, e Sennori che sono: Otheri, Gennor, Uruspe, Gerito, Taniga, Settepalme, Erti, Plaiano, Querqui, Domusnovas (da non confondere con il centro del Sud Sardegna), Soranna, Cleu e Tavera.\nAlcuni di questi toponimi sono oggi ancora vivi, specie nelle zone che sono state inglobate dai tre centri che oggi costituiscono la Romangia e in alcuni cognomi molto diffusi come Cherchi (derivante da Querqui) e Tavera.\nLa Romangia e i suoi centri furono molto scossi dalle ribellioni dei Doria del XIV secolo, seguite poi dalle azioni militari aragonesi del 1420. Il territorio, molto danneggiato segu\u00ec le vicende di Sorso e Sennori fino al riscatto al dei feudi.\nVino.\nCon l'atto normativo pubblicato sulla Gazzetta Ufficiale della Repubblica Italiana n. 259 del 06.11.1995 la Romangia ha ricevuto il riconoscimento ad indicazione geografica tipica (IGT) ora divenuto indicazione geografica protetta (IGP).\nLa Romangia ed in particolare i comuni di Sorso - Sennori gi\u00e0 nel 1972 avevano avuto riconoscimento enoico con l'istituzione della denominazione di origine controllata (DOC) del Moscato di Sorso Sennori d.o.c. (DPR 21.07.72, pubblicato nella Gazzetta Ufficiale della Repubblica Italiana n. 248 del 21.09.72). \u00c8 una zona vitivinicola della Sardegna conosciuta per la produzione di vini ad alta gradazione alcolica. Le maggiori uve coltivate sono il Cannonau, il Vermentino, il Pascale, la Monica e lo Zirone. Il Cannonau in Romangia ha un proprio nome specifico: Retagliadu Nieddu. La Cantina Sociale di Sorso Sennori il 13 gennaio 1959 ha depositato presso l'Ufficio Italiano Marchi e Brevetti una delle prime etichette di Cannonau in Sardegna. "}
{"id": "1609139", "revid": "985910", "url": "https://it.wikipedia.org/wiki?curid=1609139", "title": "Cattani", "text": ""}
{"id": "1609140", "revid": "36426", "url": "https://it.wikipedia.org/wiki?curid=1609140", "title": "Diacceto", "text": ""}
{"id": "1609143", "revid": "6923", "url": "https://it.wikipedia.org/wiki?curid=1609143", "title": "Lucifero (Marvel Comics)", "text": "Lucifero (\"Lucifer\") \u00e8 un personaggio dei fumetti creato da Stan Lee (testi) e Jack Kirby (disegni), pubblicato dalla Marvel Comics. La sua prima apparizione risale a \"X-Men\" (prima serie) n. 9 (gennaio 1965). \u00c8 un alieno malvagio di nome Quist; personaggio minore, \u00e8 per\u00f2 noto per essere stato colui che ha reso il Professor X paraplegico.\nBiografia dei personaggi.\nLucifero I (Quist).\nDi Lucifero si sa molto poco, nemmeno il nome reale. Egli si fa chiamare Lucifero dai terrestri, mentre il suo superiore, detto Supremo, lo chiama Agente Uno. Egli fa parte della razza Quist, un gruppo minore tra gli alieni dell'universo Marvel. Essi appaiono molto simili all'homo sapiens e di loro si sa che seguono una politica di espansione e sottomissione degli altri popoli dello spazio.\nIl Professor X lo incontr\u00f2 la prima volta in giovent\u00f9 in Tibet quando aiut\u00f2 le popolazioni locali a sollevarsi contro i suoi soprusi. Bench\u00e9 fosse giunto sulla terra da solo, infatti, Lucifero poteva contare su una grande tecnologia che us\u00f2 per assoggettare le prime persone che incontr\u00f2. Egli stava preparando il terreno in vista dell'invasione in forze del suo popolo sulla terra. Il Professor X riusc\u00ec a vanificare i suoi piani, ma nello scontro fu colpito da un grosso masso che gli lesion\u00f2 la spina dorsale rendendolo per sempre paralitico.\nIn seguito l'alieno si scontr\u00f2 con gli X-Men al completo, mentre stava perfezionando un ordigno capace di distruggere l'intero pianeta. Venne sconfitto, ma fu lasciato inspiegabilmente vivo e libero. Continu\u00f2 perci\u00f2 nella sua opera di preparazione per l'invasione aliena. Quando comunic\u00f2 al Supremo di essere pronto fu inviato sulla terra Dominus, un computer che avrebbe dovuto schiavizzare la razza umana. L'arrivo degli X-Men riusc\u00ec all'ultimo minuto a scongiurare l'invasione e a vanificare i piani di Lucifero.\nFerocemente irritato da questo nuovo fallimento il Supremo allora sped\u00ec Lucifero in un'altra dimensione, dalla quale egli continu\u00f2 per un certo tempo, tuttavia, a colpire con attacchi telepatici gli esseri umani.\nPoteri e abilit\u00e0.\nProbabilmente nelle idee della Marvel la figura di Lucifero sarebbe dovuta essere molto pi\u00f9 complessa ed approfondita, ma lo scarso successo riscosso dal personaggio lo hanno via via marginalizzato. Anche per questo non sono stati mai esplicitati appieno i suoi poteri poich\u00e9 egli si \u00e8 sempre servito della grande tecnologia del suo popolo. Appare tuttavia fuor di dubbio che abbia doti telepatiche, inoltre pare che nell'altra dimensione dove \u00e8 stato mandato abbia acquistato anche una forza fisica e una resistenza sovrumane.\nLucifero II (Principe delle tenebre).\nLucifero, Principe delle tenebre (\"Lucifer, Prince of Darkness\"), \u00e8 un personaggio dei fumetti, creato da Chris Claremont (testi) e Vicente Alcazar (disegni), pubblicato dalla Marvel Comics. Viene prima menzionato in \"Marvel Preview\" n. 7 (estate 1976), per poi mostrarsi completamente in \"Ghost Rider\" (quinta serie) n. 1 (settembre 2006)."}
{"id": "1609145", "revid": "137232", "url": "https://it.wikipedia.org/wiki?curid=1609145", "title": "Forte Campbell", "text": ""}
{"id": "1609146", "revid": "289247", "url": "https://it.wikipedia.org/wiki?curid=1609146", "title": "Flusso catalizzatore", "text": ""}
{"id": "1609147", "revid": "289247", "url": "https://it.wikipedia.org/wiki?curid=1609147", "title": "Forte Bragg", "text": ""}
{"id": "1609151", "revid": "767487", "url": "https://it.wikipedia.org/wiki?curid=1609151", "title": "Cultura di Yangshao", "text": "La cultura di Yangshao () fu una civilt\u00e0 neolitica insediata nel bacino centrale del Fiume Giallo, in Cina. Il nome deriva dal primo insediamento ritrovato nel 1921 a Yangshao, nella provincia cinese del Henan, dall'archeologo svedese Johan Gunnar Andersson.\nDatata fra il 5000 e il 3000 a.C., la cultura di Yangshao fu diffusa principalmente nelle province del Henan, Shaanxi e Shanxi.\nCaratteristiche.\nI mezzi di sussistenza delle popolazioni della cultura di Yangshao erano diversificati. Praticavano la coltivazione del miglio e, in alcuni villaggi, anche del riso. In alcuni insediamenti sono stati trovati edifici rialzati che si ritiene siano stati usati come granai per la conservazione del raccolto. Era praticato l'allevamento di maiali, polli, cani, ovini e bovini, ma la fonte di carne principale derivava dalla caccia e dalla pesca. L'allevamento del baco da seta era gi\u00e0 conosciuto.\nGli attrezzi, altamente specializzati, erano in pietra levigata ed osso. \nArtigianato.\nGli artigiani della cultura di Yangshao producevano vasellame bianco, rosso, marrone e nero, dipinto con disegni geometrici o decorazioni di animali e antropomorfe. La fattura del vasellame era piuttosto raffinata, anche se non era ancora entrato in uso il tornio come avvenne invece nella successiva cultura di Longshan.&lt;br&gt; \nAnche le ceneri dei bambini cremati erano deposte in contenitori di ceramica dipinta.\nStruttura sociale.\nGli studi iniziali facevano ritenere che l'organizzazione sociale fosse di tipo matriarcale; altri studiosi ritengono che ci sia stata una transizione tra matriarcato e patriarcato, mentre alcuni ritengono che sia sempre stata di tipo patriarcale. Le differenze interpretative sono legate a differenti interpretazioni delle pratiche di sepoltura.\nSiti.\nUn tipico insediamento della cultura di Yangshao si trova a Banpo vicino a Xi'an, nella provincia di Shaanxi. L'insediamento di forma ovale, che occupa un'area di 50\u00a0000 metri quadrati, comprende case, granai, recinti per gli animali e luoghi di sepoltura. Era circondato da un fossato di protezione.&lt;br&gt;\nUn altro insediamento importante \u00e8 stato ritrovato a Jiangzhai (\u59dc\u5be8), anch'esso circondato da un fossato circolare. \nIn entrambi i siti \u00e8 stato trovato del vasellame con segni di incisioni che alcuni studiosi hanno interpretato come numeri o come precursori di una forma di scrittura, mentre altri ritengono che queste interpretazioni siano al momento premature.\nFasi.\nLa cultura di Yangshao si distingue in diverse sottoculture e fasi, caratterizzate da diversi tipi di vasellame e di disegni:"}
{"id": "1609154", "revid": "101175", "url": "https://it.wikipedia.org/wiki?curid=1609154", "title": "Dominique Aegerter", "text": "Vincitore del campionato Mondiale Supersport nel 2021.\nCarriera.\nInizia con il motociclismo sportivo nel motocross, per passare poi alle corse su circuito nella categoria velocit\u00e0. Nel 2003 termina 7\u00ba nella ADAC Junior Cup ed in seguito corre nel campionato nazionale tedesco 125 fino al 2006.\nEsordisce nel 2006 nelle competizioni del motomondiale prendendo parte alla classe 125, correndo gli ultimi due Gran Premi in calendario con l'Aprilia RS 125 R del team Multimedia Racing in qualit\u00e0 di sostituto di Vincent Braillard, ma non riesce ad ottenere punti. Nel 2007 il team Multimedia Racing lo ingaggia come pilota titolare, facendolo partecipare a tutta la stagione del motomondiale con i compagni di squadra Raffaele De Rosa e Simone Grotzkyj. Nella sua prima stagione completa nel mondiale riesce ad ottenere come miglior risultato un undicesimo posto al GP del Giappone, chiudendo la stagione al 23\u00ba posto nella classifica piloti con 7 punti. Nel 2008 continua a partecipare alla classe 125 spostandosi nel team Ajo Motorsport con una Derbi RS 125 R, ottenendo come miglior risultato in gara tre ottavi posti (Spagna, San Marino e Malesia) e terminando al 16\u00ba posto nella graduatoria mondiale con 45 punti.\nNel 2009 viene confermato nello stesso team con compagno di squadra Sandro Cortese, migliorando rispetto alla precedente annata i suoi risultati personali, in gara con un sesto posto al GP di Francia e nella generale con il 13\u00ba posto con 70,5 punti (nel Gran Premio del Qatar, infatti, ha concluso in 11\u00aa posizione, ma il punteggio \u00e8 stato dimezzato poich\u00e9 non erano stati completati i 2/3 di gara: 2,5 punti anzich\u00e9 5).\nCambia classe nel 2010 quando passa alla Moto2 con una Suter MMX del team Technomag-CIP, dove trova come compagno di squadra Sh\u014dya Tomizawa, morto in un incidente il 5 settembre dello stesso anno durante il GP di San Marino. I riscontri stagionali lo vedono settimo al GP d'Aragona (miglior piazzamento in gara) e al 15\u00ba posto con 74 punti nel mondiale.\nNel 2011 viene confermato dal team Technomag-CIP, con compagno di squadra Kenan Sofuo\u011flu, riuscendo a realizzare il suo primo podio nel motomondiale chiudendo al terzo posto il GP della Comunit\u00e0 Valenciana e migliorando ulteriormente la sua posizione nella classifica piloti, issandosi fino all'8\u00ba posto con 94 punti. Nel 2012 stessa classe e team, cambia solo il compagno di squadra che questa stagione \u00e8 Roberto Rolfo. Riesce a portare a termine tutte le gare in stagione (tutte in posizioni valide per ottenere punti iridati tranne la prima gara) con miglior risultato il quarto posto al GP d'Australia, confermandosi ottavo nel mondiale con 114 punti.\nInizia il quarto anno consecutivo in Moto2 nel 2013, spostandosi al team Technomag carXpert con compagno di squadra il connazionale Randy Krummenacher. Si conferma un pilota dal rendimento costante, portando a termine anche in questa stagione tutte le gare in calendario (tutte in zona punti), centrando il secondo podio della carriera nel motomondiale con il terzo posto al GP d'Olanda, mentre nella generale risulta il miglior pilota dotato di moto Suter MMX2 in virt\u00f9 del 5\u00ba posto con 158 punti. Nel 2014 rimane nello stesso team, con compagno di squadra Robin Mulhauser. Ottiene un secondo posto in Spagna e un terzo posto nel Gran Premio delle Americhe. Ottiene la sua prima vittoria in carriera nel motomondiale il 13 luglio nel GP di Germania al Sachsenring. A Indianapolis giunge terzo. Conclude la stagione al 5\u00ba posto con 172 punti.\nNel 2015 rimane nello stesso team, questa volta alla guida di una Kalex. Ottiene un terzo posto in Italia. In questa stagione \u00e8 costretto a saltare i Gran Premi di Giappone, Australia e Malesia a causa della frattura di tre vertebre, una mano e una costola rimediate nel precedente GP d'Aragona. Chiude al diciassettesimo posto in classifica con 62 punti. Nel 2016 Aegerter corre per il quarto anno consecutivo con il team CarXpert Interwetten, alla guida di una Kalex Moto2 per secondo anno di fila. Il compagni di squadra per questa stagione sono due connazionali: Robin Mulhauser e Thomas L\u00fcthi. In questa stagione \u00e8 costretto a saltare i Gran Premi di Gran Bretagna e San Marino a causa di uno strappo ai legamenti della spalla e la frattura di una costola, rimediati allenandosi con una moto da cross, il suo posto in squadra viene preso dallo spagnolo Iker Lecuona. Rientra in gara per il Gran Premio d'Aragona dove giunge ventiduesimo, prima di venire licenziato dalla squadra per aver firmato per la stagione successiva con un'altra squadra. Il suo posto in squadra, per le ultime gare del campionato, viene preso dallo spagnolo Iker Leucona, gi\u00e0 sostituto dello svizzero in questa stagione. Ha totalizzato 71 punti, con un quarto posto nel Gran Premio delle Americhe come miglior risultato.\nNel 2017 rimane nella classe Moto2 ma cambia team, si trasferisce infatti al Kiefer Racing alla guida di una Suter. Il compagno di squadra \u00e8 il britannico Danny Kent. Torna a vincere nel Gran Premio di San Marino, riportando al costruttore Suter la vittoria che mancava dalla stagione 2014. Il 15 ottobre viene comunicata la squalifica di Aegerter dal GP di San Marino a causa di un olio non conforme utilizzato sulla sua motocicletta, al pilota svizzero viene tolta, pertanto, la vittoria della gara. Ottiene come miglior risultato un quinto posto nel Gran Premio delle Americhe e termina la stagione al 12\u00ba posto con 88 punti. Nel 2018 rimane nello stesso team, questa volta alla guida di una KTM. Ottiene come miglior risultato un sesto posto in Australia e termina la stagione al 17\u00ba posto con 47 punti. In questa stagione \u00e8 costretto a saltare i Gran Premi di Spagna a Jerez e Francia a Le Mans a causa di un infortunio rimediato in allenamento. Il suo posto in squadra, in questo frangente, viene preso dal tedesco Lukas Tulovic.\nNel 2019 passa al team Forward Racing, alla guida di una MV Agusta F2; il compagno di squadra \u00e8 Stefano Manzi. Ottiene come miglior risultato un nono posto in Olanda e termina la stagione al 22\u00ba posto con 19 punti. Nel 2020 corre in MotoE con il team Dynavolt Intact GP. Ottiene una vittoria in Andalusia, un terzo posto in Spagna e una pole position in Andalusia, concludendo la stagione al terzo posto in classifica. Nello stesso anno corre in Moto2 sulla NTS in sostituzione di Jesko Raffin nei Gran Premi di Repubblica Ceca, Austria, Stiria e Portogallo conquistando quattro punti.\nNel 2021 corre sia nel motomondiale, sempre in MotoE con il team della stagione precedente, che nel campionato mondiale Supersport con la Yamaha YZF R6 del team Ten Kate Racing. In MotoE chiude al secondo posto con 93 punti. In Supersport vince dieci gare, conquistando un totale di sedici piazzamenti a podio con cui si laurea campione del mondo all'esordio in categoria."}
{"id": "1609155", "revid": "767487", "url": "https://it.wikipedia.org/wiki?curid=1609155", "title": "Williams Grove Circuit", "text": "Il Williams Grove Circuit \u00e8 un circuito per competizioni motoristiche di Mechanicsburg a pochi chilometri da Harrisburg, capitale della Pennsylvania (Stati Uniti).\n\u00c8 un circuito, inaugurato nel 1939, delle lunghezza di mezzo miglio (pari a circa 805 metri) adibito oggi a gare di sprint sullo sterrato: la conformazione del tracciato \u00e8 infatti liscia e umida ma su terra.\nDal 1949 al 1959 ha anche ospitato gare nazionali riservate alle vetture a ruote scoperte, quelle che oggi danno vita al campionato delle Champ Car.\nIl circuito ospita ogni anno il \"World of Outlaws\", una serie americana che si svolge tra febbraio e ottobre su diversi circuiti."}
{"id": "1609161", "revid": "1305772", "url": "https://it.wikipedia.org/wiki?curid=1609161", "title": "Maurizio Giuliano", "text": "Al 2004 era, secondo il libro dei Guinness, la persona pi\u00f9 giovane che avesse visitato tutti i paesi indipendenti del mondo. Nel 2006 e 2007 era funzionario per le Nazioni Unite in Repubblica Centrafricana e Sudan.\nOrigini ed educazione.\nMaurizio Giuliano \u00e8 nato il 24 febbraio 1975 a Milano, da un padre avvocato e da una madre casalinga. Ha vissuto, tra vari paesi, a Cuba, in Cile, e in Indonesia.\nDopo aver completato la scuola a Milano, nonch\u00e9 a Manchester, ha conseguito una laurea all'Universit\u00e0 di Oxford nel 1996, e un master all'Universit\u00e0 di Cambridge nel 1997. A Oxford ha studiato allo University College per un corso inter-disciplinare in filosofia, politica ed economia.\nNel 1998, era ricercatore presso il Centro di Studi Sociali di Santiago del Cile.\nScritti.\nGiuliano ha pubblicato due libri su Cuba, nonch\u00e9 studi accademici, focalizzati sull'embargo USA, che sostiene avere un effetto contro-producente e un maggiore appoggio al regime."}
{"id": "1609162", "revid": "212565", "url": "https://it.wikipedia.org/wiki?curid=1609162", "title": "Giardini Hanbury", "text": ""}
{"id": "1609165", "revid": "122246", "url": "https://it.wikipedia.org/wiki?curid=1609165", "title": "Amatori Volley Bari", "text": "LAmatori Volley Bari \u00e8 una societ\u00e0 pallavolistica femminile italiana con sede nella citt\u00e0 di Bari.\nStoria.\nFondata nel 1968, l'Amatori partecip\u00f2 per la prima volta al campionato di Serie A nell'edizione 1976-77; al termine del torneo, stante una sopravvenuta riforma dei campionati, venne collocata nella neonata Serie A2 dove nell'annata 1977-78 consegu\u00ec la vittoria del proprio girone e annessa promozione.\nCon l'immediato ritorno in massima serie ebbe inizio un decennio di successi per l'Amatori. Nella stagione 1978-79 l'ambizioso club pugliese sbaragli\u00f2 il campo vincendo, da neopromosso, lo Scudetto. Rimase questo l'unico titolo nazionale della formazione biancorossa, che tuttavia nel breve periodo si assest\u00f2 nella categoria, qualificandosi pressoch\u00e9 stabilmente ai play-off.\nNel 1984 l'Amatori divenne inoltre la prima squadra italiana a conquistare la Coppa CEV, battendo in finale le connazionali del .\nNel 1988, con la vittoria della Coppa Italia dopo avere sopravanzato nel girone finale, tra le altre, l' all'epoca ai vertici internazionali, \"a posteriori\" si chiuse l'epoca d'oro del club. Nel decennio seguente l'Amatori conobbe il declino, culminato nel biennio 1997-1998 in cui arriv\u00f2 dapprima la retrocessione in Serie A2, e poi la cessione del titolo sportivo per concentrare la propria attivit\u00e0 nel settore giovanile.\nDa allora la squadra milita nelle categorie minori."}
{"id": "1609180", "revid": "287204", "url": "https://it.wikipedia.org/wiki?curid=1609180", "title": "Stevie Bonsey", "text": "Carriera.\nDopo aver inizialmente corso negli Stati Uniti d'America nel dirt-track e aver seguito la scuola di Freddie Spencer, si \u00e8 trasferito in Europa ingaggiato dal team Red Bull KTM.\nEsordisce nel 2007 nella classe 125 con la KTM 125 FRR, con compagni di squadra Tomoyoshi Koyama e Randy Krummenacher, concludendo la stagione al 25\u00ba posto.\nNel 2008 passa al team Degraaf Grand Prix con una Aprilia RS 125 R, con compagno di squadra Hugo van den Berg, terminando la stagione 15\u00ba.\nNel 2009 passa nella classe 250 nel team Milar - Juegos Lucky, sostituendo Aitor Rodr\u00edguez nei GP di Catalogna ed in quello d'Olanda."}
{"id": "1609197", "revid": "122014967", "url": "https://it.wikipedia.org/wiki?curid=1609197", "title": "Chauliodus sloani", "text": "Il pesce vipera (Chauliodus sloani), detto anche vipera di mare o cauliodo di Sloane, \u00e8 un pesce d'acqua salata che appartiene alla famiglia degli Stomiidae.\nDistribuzione e habitat.\nQuesto pesce vive negli abissi delle acque tropicali e temperate di tutti gli oceani. \u00c8 stato trovato in pi\u00f9 del 25% delle acque del globo, e risulta essere pertanto la specie marina con pi\u00f9 alta distribuzione tra quelle finora studiate. \u00c8 stata riscontrata la sua presenza anche nel Mediterraneo occidentale. Durante il giorno staziona fra i 500 e i 3000\u00a0m di profondit\u00e0; durante la notte nuota vicino alla superficie del mare.\nDescrizione.\n\u00c8 munito di una mandibola disarticolabile che gli consente di divorare prede di grosse dimensioni. I denti ricurvi sono cos\u00ec lunghi che gli impediscono di chiudere la bocca. Le sue squame sono azzurrine, pi\u00f9 scure sul dorso e sul ventre. I fotofori, oltre che nella bocca, sono disposti in doppie file anche sui fianchi, sul ventre e alcuni pure sulla testa. \nLa lunghezza del pesce vipera va dai 30 ai 60\u00a0cm.\nBioluminescenza.\nIl pesce vipera fa parte di quegli animali marini bioluminescenti, ovvero che producono luce o per delle reazioni chimiche che avvengono all'interno del loro organismo o per mezzo di alcuni batteri, ospitati in appositi organi, i fotofori. La bioluminescenza, ovvero l'emissione biologica di luce, serve per comunicare, per catturare prede, per difendersi o mimetizzarsi. Il pesce vipera, in particolare, attira le proprie prede con circa 350 organi luminosi all'interno della bocca.\nAlimentazione.\nSi nutre di crostacei e pesci.\nPredatori.\n\u00c8 predato normalmente dai delfini, da alcuni squali (\"Centroscymnus coelolepis\" e \"Galeus melastomus\"), nonch\u00e9 da altri pesci (merluzzi, lampughe)."}
{"id": "1609202", "revid": "773636", "url": "https://it.wikipedia.org/wiki?curid=1609202", "title": "Chiesa di San Pietro (Cedda)", "text": "La chiesa di San Pietro \u00e8 un edificio religioso situato a Cedda, nel comune di Poggibonsi, in provincia di Siena, arcidiocesi di Siena-Colle di Val d'Elsa-Montalcino.\nStoria.\nLa prima citazione della chiesa risale invece al 12 settembre 1046 quando viene inserita tra le chiese suffraganee della pieve di Sant'Agnese in Chianti. Probabilmente a quell'epoca era gi\u00e0 sede di una comunit\u00e0 di canonici.\nIn seguito alla distruzione del castello di Poggiobonizzio la sua situazione economica miglior\u00f2 notevolmente come confermato dalle decime pagate per il 1276 che ammontano a 4 lire e 6 soldi ma gi\u00e0 l'anno seguente salgono a 6 lire e 10 soldi. Nel XV secolo e nel XVI la chiesa appartenne alla diocesi di Firenze ed aveva una sua chiesa suffraganea: la chiesa di Gavignano.\nNel 1592 con la creazione della diocesi di Colle di Val d'Elsa venne annessa a quest'ultima ma non perse il suo \"status\" di prioria; nelle viste apostoliche del XVIII secolo la chiesa venne giudicata ben fornita di arredi. La popolazione del popolo di Cedda crebbe costantemente e gli abitanti passarono dai 115 nel 1551 ai 305 nel 1845, ma nonostante ci\u00f2 la chiesa non venne mai ne ingrandita ne fu oggetto di lavori di adeguamento. Solo all'inizio del XX secolo vennero effettuati dei restauri.\nDescrizione.\nLa chiesa di San Pietro a Cedda \u00e8 considerata una degli edifici sacri pi\u00f9 importanti della Val d'Elsa ed \u00e8 una chiesa ad unica navata, molto allungata, terminante in un'abside e coperta a tetto.\nEsterno.\nDal tipo di muratura si ritiene che la costruzione sia stata realizzata in un'unica fase; il paramento murario \u00e8 costituito da una muratura pseudoisodoma realizzata con pietre arenarie perfettamente squadrate e spianate.\nLa facciata \u00e8 a capanna ma \u00e8 parzialmente coperta sulla sinistra da un edificio successivo. Tra il portale e il tetto \u00e8 collocata una bifora realizzata in occasione del restauro novecentesco. Il portale sovrastato da una lunetta monolitica presenta un archivolto a tutto sesto decorato con motivi di tipo vegetale (palme, intrecci di vimini, grappoli d'uva) e da motivi geometrici (triangoli, tipo le pievi di Coiano e Pievescola). Nell'architrave \u00e8 presente un'iscrizione (\"IN XPI NOMINE XPIAHEI DEDICA + R.S.A.W.\") e ai bordi quale cornice sono dei fregi raffiguranti fogliami (come nella pieve di Mensano). Altre decorazioni dell'architrave sono una croce romanica inserita tra una serie di rosette quadrate.\nIl fianco meridionale, quello meglio visibile, presenta tre monofore a doppio sguancio e il fianco settentrionale \u00e8 identico.\nLa tribuna \u00e8 dominata dal volume dell'abside i cui volumi sono scandirti da paraste. Il coronamento presenta una cornice svasata e una seri di tredici archetti a risega decorati come il portale d'ingresso e poggianti su mensole antropomorfe o zoomorfe alternate. Nel mezzo dell'abside si apre una monofora a doppio sguancio. Nel paramento murario posto sopra l'abside \u00e8 visibile una feritoia a croce, motivo tipico delle chiese canonicali.\nInterno.\nL'interno \u00e8 coperto a capriate in vista ed \u00e8 molto allungato rispetto ai canoni abituali; un grande arco divide il presbiterio dallo spazio riservato ai fedeli. I sostegni di questo arcone presentano semicolonne con basi ad anelli e i capitelli simulano la presenza di un transetto innestato sul corpo della chiesa. Nel catino dell'abside \u00e8 presente una cornice scolpita con figure simboliche. Tali figure raffigurano un animaletto che scappa inseguito da un drago mentre nell'altro verso \u00e8 posta una figura identica seguita da un pellicano, poi c'\u00e8 Adamo che con una mano stringe il pomo, un'altra testina (forse Eva), un altro animale selvaggio e poi una serie di rosette e testa umane alternate. I capitelli dell'arcone centrale raffigurano due cariatidi decorate con grappoli d'uva ( come nella pieve di Cellole).\nNel presbiterio vi son due portali: quello di sinistra \u00e8 architravato mentre quello di destra \u00e8 molto simile a quello della facciata. Da quest'ultimo portale si accede alla torre campanaria.\nAll'interno le opere pittoriche sono una pala del XV secolo con la \"Madonna col Bambino e santi\" e due affreschi: uno trecentesco con \"San Pietro\" e l'altro con la figura di una santa, della seconda met\u00e0 del XIII secolo.\nTorre campanaria.\nLa torre campanaria \u00e8 posta su uno spigolo alla sinistra della tribuna. Interessante \u00e8 il portale posto alla base dalla parte esterna; il portale ha un arco a tutto sesto e una lunetta monolitica nella cui architrave sono varie decorazioni raffiguranti una croce romanica, un cherubino, due rosette e una colomba."}
{"id": "1609206", "revid": "486946", "url": "https://it.wikipedia.org/wiki?curid=1609206", "title": "David Bronstein", "text": ""}
{"id": "1609210", "revid": "709565", "url": "https://it.wikipedia.org/wiki?curid=1609210", "title": "James Rossiter", "text": "Carriera.\nRossiter comincia a correre a 14 anni sui kart, dove rimane per oltre 3 anni. Nel 2001 testa una Formula Palmer Audi, della scuderia formata dall'ex pilota di Formula 1 Jonathan Palmer. Tra la fine del 2001 e del 2002 fa da tester in Formula Renault.\nNel 2002 gli viene offerto di partecipare al campionato, ma non avendo la licenza, non gli viene concessa la possibilit\u00e0 di correre.\nFinalmente nel 2003 gli viene data la possibilit\u00e0 di correre e conclude il campionato al terzo posto dietro Lewis Hamilton e Alex Lloyd.\nNel 2004 a Rossiter viene offerto un volante in Formula 3 e conclude il campionato terzo.\nNel 2005 \u00e8 ancora in Formula 3, ma in Euroseries, concludendo settimo.\nNel 2006 Rossiter passa alla World Series by Renault, finendo tredicesimo.\nDal 2007 l'inglese \u00e8 collaudatore Honda, ed \u00e8 stato riconfermato anche per il 2008."}
{"id": "1609215", "revid": "439868", "url": "https://it.wikipedia.org/wiki?curid=1609215", "title": "Chiesa di San Vidal", "text": "La chiesa di San Vidal \u00e8 un edificio religioso della citt\u00e0 di Venezia, situato nel sestiere di San Marco, non lontano dal ponte dell'Accademia. La chiesa fa parte dell'associazione Chorus Venezia.\nStoria.\nLa chiesa di San Vidal fu fondata nel 1084 durante il dogado di Vitale Falier. L'edificio venne ristrutturato verso la fine del XII sec. Un ulteriore rifacimento della chiesa avvenne alla fine del XVII secolo con l'intenzione di trasformarne la facciata in un grandioso monumento a Francesco Morosini, doge dal 1688 al 1694. Il progetto venne affidato ad Antonio Gaspari che present\u00f2 una serie di progetti liberamente ispirati a quello della chiesa romana di Sant'Andrea al Quirinale. Alla fine gli eredi del Morosini abbandonarono il progetto e, a seguito di un cambio di mecenati, la nuova chiesa fu eretta ad opera di Andrea Tirali.\nLa chiesa, chiusa al culto, fu per molti anni sede dell'Unione Cattolica Artisti Italiani e la sua sacrestia usata come spazio espositivo per opere di arte moderna e contemporanea. In seguito \u00e8 stata adibita a spazio per concerti di musica classica e barocca.\nDescrizione.\nEsterno.\nL'edificio si trova accanto a Rio di San Vidal e il prospetto principale si affaccia sull'omonimo Campo. Si presenta con forme classicheggianti secondo uno schema palladiano e ospita su due urne laterali i ritratti scolpiti del doge Carlo Contarini e della moglie Paolina Loredan, in memoria del lascito con cui ne fu finanziata la realizzazione. Col suo andamento tripartito a salienti maschera la navata unica della chiesa, in quanto quelle che appaiono come navate laterali ospitano in realt\u00e0 abitazioni, i cui affitti fornirono ai parroci il denaro necessario per l'erezione dell'attuale edificio.\nInterno.\nL'interno, dal soffitto a volta, presenta una struttura a navata unica, con tre altari secondari su ciascun lato. Il primo altare di sinistra \u00e8 decorato dal dipinto \"La Vergine Concetta\" di Sebastiano Ricci. Nel secondo altare di sinistra si trova la pala \"Cristo crocifisso e gli apostoli\" di Giulia Lama, affiancata da due sculture di epoca settecentesca, \"Il patriarca Simeone\" e \"San Giuseppe\", attribuibili ad Antonio Tarsia, mentre la lunetta superiore \u00e8 decorata dall\"'Ascensione\" di Antonio Vassilacchi. Il terzo altare di sinistra ospita una dipinto della scuola di Giovanni Battista Piazzetta, \"San Sebastiano e san Rocco\", di Angelo Trevisan.\nL'altare maggiore si trova in posizione isolata al centro del presbiterio ed \u00e8 affiancato da due statue di Antonio Gai raffiguranti \"La Fortezza\" e \"La Fede\". A fare da sfondo al presbiterio \u00e8 la grande pala \"San Vitale a cavallo e Santi\", noto anche come \"Gloria di San Vitale\" o \"Pala di San Vitale\", realizzato da Vittore Carpaccio nel 1514.\nSul lato destro, il primo altare ospita opere di Giovanni Antonio Pellegrini (\"San Giuseppe, san Francesco di Paola e il Salvatore in gloria\"). Il secondo altare \u00e8 ornato da sculture firmate da Antonio Tarsia, \"L'Annunciazione della Vergine\", \"San Domenico\" e \"Santa Rosa\"; completa l'ornamento \"L'Assunzione\" di Antonio Vassilacchi, posta nella lunetta superiore. Nel terzo altare si trova una pala del 1730 realizzata da Giovanni Battista Piazzetta e raffigurante \"L'Angelo Raffaele, san Luigi e sant'Antonio da Padova\".\nAltre opere si trovano nella sacrestia: \"La morte di Sant'Ursicino\" di Gregorio Lazzarini e \"Il martirio di San Vitale\", dipinto settecentesco di scuola veneziana.\nLa tradizione racconta che nella chiesa di San Vidal fu posta la sepoltura del famoso musicista veneziano Baldassare Galuppi, ma non vi \u00e8 alcuna lapide commemorativa a testimoniarlo.\nIl campanile, inglobato nella fabbrica, sul lato rivolto verso il ponte dell'Accademia presenta incastrata nella base una lapide in pietra bianca con un'iscrizione di epoca romana, collocata in questa posizione fin dal Cinquecento.\nNella cultura di massa.\nNella chiesa si svolge l'ultima scena del film del 1970 \"Anonimo veneziano\", diretto da Enrico Maria Salerno."}
{"id": "1609224", "revid": "2163589", "url": "https://it.wikipedia.org/wiki?curid=1609224", "title": "Harry Jacob Anslinger", "text": "Biografia.\nHarry Jacob Anslinger nacque ad Altoona (Pennsylvania) il 20 maggio 1892, ottavo figlio di un barbiere di origini svizzere. Studi\u00f2 al Pennsylvania State College, e negli anni della giovinezza impar\u00f2 a suonare il pianoforte facendosi assumere come pianista in alcuni cinema che proiettavano film muti. Nel 1917 spos\u00f2 Martha Kind Denniston, nipote di Andrew W. Mellon, ministro del Tesoro dal 1921 al 1932.\nIl proibizionismo degli alcolici.\nA met\u00e0 degli anni venti, in pieno proibizionismo, ottenne l'incarico di vice-console nelle isole Bahamas, dove riusc\u00ec a promuovere una campagna internazionale per boicottare i contrabbandieri che facevano scalo nelle isole e, del tutto ignorati dalle autorit\u00e0 britanniche, ripartivano per l'America per rivendere il loro alcol di contrabbando. Reso celebre per questa campagna, fu chiamato a Washington nel 1929, e cominci\u00f2 la sua carriera come ispettore del Bureau of Prohibition (\"Dipartimento della proibizione\") occupandosi della repressione del traffico illecito di alcolici. Gi\u00e0 allora era tuttavia evidente che l'istituzione del proibizionismo era destinata a crollare, non avendo avuto che un effetto dannoso sulla societ\u00e0 americana, favorendo i commerci delle associazioni malavitose e rendendo oltretutto il consumo di alcol assai pi\u00f9 diffuso nella societ\u00e0 rispetto agli anni in cui non ne era fatto divieto.\nLa campagna contro la \"marijuana\".\nDue anni prima della fine del proibizionismo degli alcolici, nel 1931, Anslinger fu nominato capo del neonato Ufficio narcotici (\"Federal Bureau of Narcotics\") proprio dal suocero Andrew Mellon, allora ministro del tesoro. Orfano della \"vecchia battaglia\" contro gli alcolici, si rivolge contro la canapa, pianta diffusissima e coltivata ovunque in America, che viene astutamente \"mascherata\" sotto il nome di \"marijuana\", allora del tutto sconosciuto negli Stati Uniti, e usato solo da alcune minoranze messicane. Comincia cos\u00ec una grande campagna per l'inserimento della \"marijuana\" nella lista degli stupefacenti e delle sostanze che creano dipendenza (l'alcol, vista la sconfitta della precedente politica proibizionista, non venne neppure contemplato come sostanza dannosa dall'Ufficio narcotici). Si inizi\u00f2 ad associare il consumo di questa pianta ai pi\u00f9 atroci fatti di cronaca nera di quel tempo, fino ad essere ribattezzata da Anslinger come: \"the killer drug\", la droga che porta al piacere di uccidere senza motivo.\nLa campagna d\u00ec Anslinger per sensibilizzare l'opinione pubblica sul \"pericolo marijuana\" avviene attraverso un lavoro intenso e capillare sui mass media. Ad esempio, in un articolo pubblicato sull'American Magazine (luglio 1937), Anslinger descrive il caso di un giovane, normalmente tranquillo, che dopo aver fumato marijuana ammazza a colpi di scure padre, madre, due fratelli e una sorella.\nNel 1937, durante l'audizione al Congresso degli Stati Uniti, Anslinger dichiar\u00f2: \"\u00abci sono fumatori di marijuana negli Stati Uniti, e la maggior parte sono negri, ispanici, filippini e gente dello spettacolo; la loro musica satanica, jazz e swing, \u00e8 il risultato dell'uso di marijuana. Il suo uso causa nelle donne bianche un desiderio di ricerca di relazioni sessuali con essi\u00bb\". Il 14 giugno il presidente Roosevelt firm\u00f2 il Marijuana Tax Act, che di fatto impediva la coltivazione di qualsiasi tipo di canapa, anche a scopo medicamentale.\nNel 1938, il sindaco di New York Fiorello La Guardia nomin\u00f2 una commissione d'inchiesta e nel 1944, con il noto Rapporto La Guardia (\"La Guardia Committee\"), contest\u00f2 duramente la campagna di Anslinger.\nLa proibizione della \"cannabis\".\nNel 1961 Anslinger coron\u00f2 la sua carriera arrivando a convincere l'ONU a unificare tutti i singoli trattati internazionali gi\u00e0 esistenti sul controllo della droga. Nacque cos\u00ec la Convenzione unica sugli stupefacenti\n(\"Single Convention on Narcotic Drugs\"), alla quale aderivano oltre 150 nazioni. La convenzione stabiliva un tribunale internazionale per il controllo delle sostanze stupefacenti, ed impegnava i singoli stati a combattere per eradicare al pi\u00f9 presto la coltivazione della cannabis. Nell'arco di pochi anni, la coltivazione di cannabis divenne illegale in gran parte del mondo. In un periodo di tempo altrettanto breve, si svilupp\u00f2 il parallelo mercato illegale della marijuana e degli altri derivati della cannabis, spesso favorito e portato avanti da associazioni malavitose e criminali in genere.\nAnslinger mor\u00ec d'infarto al Mercy Hospital di Altoona, Pennsylvania, all'et\u00e0 di 83 anni.\nNel 1973 fu impersonato dall'attore Edmond O'Brien nel film \"Lucky Luciano\" di Francesco Rosi, con Gian Maria Volont\u00e9."}
{"id": "1609227", "revid": "1305772", "url": "https://it.wikipedia.org/wiki?curid=1609227", "title": "Junkers Jumo 223", "text": "Lo Junkers Jumo 223 era un motore aeronautico sperimentale a 24 cilindri a pistoni contrapposti, a ciclo Diesel a due tempi e raffreddamento a liquido, progettato dalla tedesca Junkers Flugzeug und Motorenwerke AG nel 1939.\nDescrizione tecnica.\nLo Jumo 223 era formato dalla connessione meccanica di quattro Jumo 207, con le bancate da sei cilindri disposte in una configurazione romboidale, con i quattro alberi a gomiti collocati ai quattro vertici del rombo ed ai quali erano collegati i 48 pistoni.\nBench\u00e9 sia rimasto solamente a livello di prototipo alcune fonti sostengono che sia stato confiscato nell'avanzata dell'armata rossa e che, una volta in patria, venne fatto oggetto di sviluppo da parte degli scienziati sovietici.\nUna simile configurazione, detta \"Deltic\" (o a Delta) venne adottata per equipaggiare imbarcazioni della Royal Navy e in un motore ferroviario britannico, il Napier Deltic.\nMotori comparabili.\nNapier Deltic (motore ferroviario)"}
{"id": "1609230", "revid": "289247", "url": "https://it.wikipedia.org/wiki?curid=1609230", "title": "Ammasso Alveare", "text": ""}
{"id": "1609235", "revid": "184755", "url": "https://it.wikipedia.org/wiki?curid=1609235", "title": "University College (Oxford)", "text": "L'University College \u00e8 uno dei pi\u00f9 noti \"college\" che formano l'Universit\u00e0 di Oxford nel Regno Unito.\nVenne fondato nel 1249 e vanta il fatto di essere tra i \"college\" pi\u00f9 antichi dell'universit\u00e0."}
{"id": "1609236", "revid": "253269", "url": "https://it.wikipedia.org/wiki?curid=1609236", "title": "Ian Bannen", "text": "Biografia.\nNacque ad Airdrie, un piccolo villaggio del North Lanarkshire in Scozia, da una famiglia della borghesia; figlio dell'avvocato John James Bannen, comp\u00ec gli studi ma non volle seguire le orme paterne e rinunci\u00f2 alla professione, lasciando le aule di tribunale per i set cinematografici. \nFu un ottimo caratterista, ma alcune volte gli vennero affidati anche ruoli di primo piano, e lavor\u00f2 sia in Gran Bretagna che negli Stati Uniti. Nel corso di una lunga carriera, durata quasi cinquant'anni, gir\u00f2 cento film. Il primo, \"il vendicatore nero\", fu nel 1955 mentre l'ultimo non riusc\u00ec a terminarlo in quanto mor\u00ec a causa di un incidente automobilistico, prima che fossero terminate le riprese.\nDurante la sua carriera ottenne nel 1966 una candidatura all'Oscar al miglior attore non protagonista per il film \"Il volo della fenice\", ma fu battuto in quell'occasione da Martin Balsam, vincitore per il film \"\". Nel 1979 affianc\u00f2 Valentina Cortese nel film \"Un'ombra nell'ombra\" e nel 1989 partecip\u00f2 al film \"Streghe\".\nDoppiatori italiani.\nNelle versioni in italiano dei suoi film, Ian Bannen \u00e8 stato doppiato da:"}
{"id": "1609245", "revid": "287204", "url": "https://it.wikipedia.org/wiki?curid=1609245", "title": "Alxasaurus elesitaiensis", "text": "L'Alxasaurus elesitaiensis era un dinosauro della superfamiglia dei terizinosauri.\nEtimologia.\nIl nome \"Alxasaurus\" viene nome del deserto dell'Alxa, situato nella Mongolia Interna, conosciuto anche come \"deserto di Alshan\", e dalla parola greca \"sauros\". \"Alxa\" (o \"Alashan\") \u00e8 anche il nome dell'omonima lega della Mongolia Interna (\"Nei Mongol Zizhiqu\"), in Cina.\nL\"A. elesitaiensis\" prende il nome da Elesitai, il villaggio di questa regione vicino al quale furono trovati i resti fossili di un esponente di questa specie.\nDescrizione.\n\"Alxasaurus elesitaiensis\" era lungo circa 4 m, presentava una coda corta e tozza e aveva corpo grande e massiccio, con zampe posteriori corte e piedi muniti di quattro dita artigliate. Il collo \u00e8 relativamente lungo e regge una piccola testa munita di becco.\nLe caratteristiche pi\u00f9 rilevante sono gli arti anteriori, aventi mani a tre dita, ognuna delle quali termina in un lungo artiglio appuntito (che poteva essere lungo 40-50 cm).\nMolto probabilmente \"Alxasaurus\" era ricoperto completamente o almeno in parte di piume, o di simili strutture pi\u00f9 primitive. Quest'ipotesi \u00e8 resa probabile dal fatto che sono conosciuti Therizinosauroidea con tracce di piumaggio (come\" Beipiaosaurus\", \"Erliansaurus \"e \"Jianchangosaurus\") i cui resti conservano tracce di elementi simili a peli o piume.\nComportamento.\nPoco si pu\u00f2 ipotizzare sull'ecologia ed etologia di questi animali. La loro struttura fisica non ricorda nessun animale odierno, tant'\u00e8 vero che i primi resti di un terizinosauride furono considerati appartenere a pi\u00f9 specie di dinosauri completamente diversi tra loro (fu proprio il rinvenimento di \"Alxasaurus\" a svelare l'aspetto di questi animali).\n\u00c8 comunque verosimile che \"Alxasaurus\" vivesse in mandrie, nutrendosi di vegetali (forse portava alla bocca le fronde pi\u00f9 alte degli alberi usando le lunghe braccia). L'habitat preferito doveva essere la foresta, poich\u00e9 era il luogo migliore dove trovare sostentamento per una mandria di questi enormi animali.\nAlcuni studi dimostrano che gli artigli anteriori erano troppo deboli per essere utilizzati come vero e proprio strumento di difesa contro i carnivori. Pi\u00f9 probabilmente essi venivano utilizzati solo per intimorire il nemico, magari supportati anche da lunghe penne vivacemente colorate poste sulle braccia.\nPer quanto riguarda la postura, si ritiene che \"Alxasaurus\" camminasse poggiando le nocche al suolo quando era a riposo, e che si alzasse sulle zampe posteriori per difendersi e nutrirsi, nonch\u00e9 durante il corteggiamento."}
{"id": "1609247", "revid": "486946", "url": "https://it.wikipedia.org/wiki?curid=1609247", "title": "Mario Trevi (temp)", "text": ""}
{"id": "1609249", "revid": "125872651", "url": "https://it.wikipedia.org/wiki?curid=1609249", "title": "Mario Trevi (psicoanalista)", "text": "Biografia.\nAllievo di Ernst Bernhard, nel 1960 fu tra i membri fondatori dell'Associazione Italiana per lo Studio della Psicologia Analitica (AIPA), insieme a Bianca Garufi, Carlo L. Iandelli, Silvana Radogna, Claudio Modigliani, Paolo Aite, Marcello Pignatelli, Michele Pignatelli, Francesco Montanari, Gianfranco Tedeschi, Silvia Montefoschi, Mariella Loriga, Severino Rusconi, Mario Moreno, Enzo Lezzi, Enrico Rasio, Francesco Minozzi e H\u00e9l\u00e8ne Erba-Tissot.\n\u00c8 stato maestro e didatta di vari psicologi e psicoanalisti tra cui Marco Innamorati, Luigi Aversa e Ottavio Rosati che ne ha fatto l'outing nel cortometraggio \"I cani dell'acqua marcia\" (2018) . \nNel 1966 fond\u00f2 poi il Centro Italiano di Psicologia Analitica (CIPA), una delle due associazioni (assieme all'AIPA) che riunisce gli analisti seguaci della scuola junghiana in Italia. Fu membro anche dell\"'International Association for Analytical Psychology\".\nHa pubblicato vari studi di psicologia generale e di critica alla teoria junghiana, occupandosi in particolar modo del simbolismo. Ha diretto la rivista \"Metax\u00f9\" che, oltre a raccogliere scritti psicoanalitici nell'indirizzo junghiano, si occupa in special modo di ricerca sui simboli. Tra i redattori: Umberto Galimberti, Luigi Aversa, Enzo Vittorio Trapanese, Paolo Francesco Pieri, Angiola Iapoce, Amedeo Ruberto, Paulo Barone, Mauro La Forgia, Maria Ilena Marozza e Vincenzo Caretti.\nEra padre dello scrittore Emanuele Trevi (Premio Strega 2021) con cui ha pubblicato il libro \"Invasioni controllate\" (2007)."}
{"id": "1609250", "revid": "1386670", "url": "https://it.wikipedia.org/wiki?curid=1609250", "title": "Berlino-Tiergarten", "text": ""}
{"id": "1609251", "revid": "9536", "url": "https://it.wikipedia.org/wiki?curid=1609251", "title": "Civilt\u00e0 Pengtoushan", "text": ""}
{"id": "1609252", "revid": "1874129", "url": "https://it.wikipedia.org/wiki?curid=1609252", "title": "Darlington (Regno Unito)", "text": "Darlington ( ab. nel 2011) \u00e8 una citt\u00e0 inglese, citt\u00e0 di mercato nonch\u00e9 sede di parrocchia civile del Regno Unito che si trova nella contea inglese di Durham.\nStoria.\nNel corso del Medioevo le attivit\u00e0 delle popolazioni locali si basavano quasi esclusivamente sul commercio mentre, a partire dai secoli successivi, la citt\u00e0 divenne famosa per la produzione della lana. Nel XIX secolo, con l'avvento della Rivoluzione industriale, si specializz\u00f2 nella produzione di materiale ferroviario. Attualmente \u00e8 sede di numerose imprese legate alle telecomunicazioni e di diverse industrie che si dedicano alla progettazione di motori diesel. Tra i principali luoghi di interesse \u00e8 da ricordare la chiesa di San Cutberto che risale al XII secolo.\nInfrastrutture e trasporti.\nNel 1825, assieme a Stockton-on-Tees, citt\u00e0 situata nella contea di Cleveland a pochi chilometri da Middlesbrough, Darlington \u00e8 stata la sede della prima linea ferroviaria del mondo, realizzata dall'ingegnere George Stephenson."}
{"id": "1609253", "revid": "188116", "url": "https://it.wikipedia.org/wiki?curid=1609253", "title": "Ciampino (disambigua)", "text": ""}
{"id": "1609254", "revid": "1386670", "url": "https://it.wikipedia.org/wiki?curid=1609254", "title": "Berlino-Westend", "text": ""}
{"id": "1609255", "revid": "125446326", "url": "https://it.wikipedia.org/wiki?curid=1609255", "title": "Marino durante la seconda guerra mondiale", "text": "La Citt\u00e0 di Marino durante il secondo conflitto mondiale fu coinvolta come gli altri centri dei Castelli Romani, in quella fase della campagna d'Italia che va dal 19 luglio 1943 alla presa di Roma del 4 giugno 1944. Il prezzo pagato fu assai pesante, la furia distruttrice degli eventi bellici cos\u00ec, a seguito dei numerosi attacchi aerei e cannoneggiamenti alleati, registr\u00f2 ben 352 caduti civili oltre ad un numero imprecisato di feriti, irreparabili distruzioni del patrimonio storico e artistico, il 10% delle abitazioni abbattuto, le infrastrutture e gli impianti industriali danneggiati notevolmente o irreparabilmente, come la distilleria di Ciampino, nonch\u00e9 disagi e privazioni per i sopravvissuti.\nLe prime vittime, 18, si ebbero il 19 luglio 1943 con il bombardamento dell'aeroporto di Ciampino, a quel tempo compreso nel territorio comunale di Marino.\nUn numero consistente di vittime civili si ebbe con il bombardamento aereo del centro storico del paese il 2 febbraio 1944, non si conosce il numero esatto dei morti ma la stima si aggira in circa 200 unit\u00e0.\nUn altro pesante bombardamento aereo si ebbe il 17 febbraio 1944 in conseguenza del quale persero la vita, tra le altre vittime, 19 suore delle \u201cPiccole Sorelle dei Poveri\u2019' travolte nel crollo del proprio convento in localit\u00e0 San Giuseppe.\nNotevole fu anche lo stillicidio delle cannonate provenienti dal fronte di Anzio; una sola granata il 1\u00ba giugno 1944 stronc\u00f2 la vita di 11 persone, appena uscite da un rifugio, nei pressi della Chiesa di S. Maria delle Grazie a Borgo Garibaldi.\nAi 352 caduti civili nel periodo 1943 \u2013 1944, vanno aggiunti 39 militari morti in combattimento o a seguito di ferite riportate e 39 militari dispersi durante la seconda guerra mondiale dal 1940 al 1945.\nI nomi di questi caduti, civili e militari, sono incisi nelle quattro lapidi poste presso l'altare del Crocifisso e dell'Addolorata nella Basilica di San Barnaba a Marino. Il 2 febbraio 2008, a commemorazione del bombardamento del 2 febbraio 1944, sono state poste presso il monumento ai caduti di Piazzale degli Eroi 5 steli in peperino che riportano i nomi dei caduti di Marino nella seconda guerra mondiale.\nCronologia degli avvenimenti (1943 - 1944).\nI primi giorni.\nLuned\u00ec 19 luglio 1943\nLa notte tra il 18 e il 19 luglio 1943 i Vickers Wellington, bombardieri medi della Royal Air Force, nell'ambito del \"150th Northwest African Strategic Air Force\" (NASAF) avevano colpito Roma. Il giorno successivo, il 19, dalle basi del Nord Africa 556 aerei della 9\u00aa e 12\u00aa United States Army Air Forces (USAAF), bombardieri pesanti B-17 \u201cFortezze Volanti\u201d e bombardieri medi, North American B-25 Mitchell e Martin B-26 Marauder, si alzano in volo per colpire lo snodo ferroviario di San Lorenzo, lo scalo ferroviario e l'aeroporto del Littorio in Roma nonch\u00e9 l'aeroporto di Ciampino in territorio di Marino. Dei 556 aerei alleati partiti 2 vengono abbattuti e solo 525 raggiungono e bombardano gli obbiettivi prefissati. A Roma vengono anche duramente colpiti dai B-17 i quartieri San Lorenzo, Tiburtino, Prenestino-Labicano, Casilino, Tuscolano, Esquilino, Porta Maggiore, Sant'Ippolito, la Basilica di San Lorenzo fuori le mura, il Cimitero Monumentale del Verano e la Citt\u00e0 Universitaria.\nLe vittime romane sono valutate in circa 3.000 morti e 11.000 feriti. A Ciampino i bombardieri medi, B-25 e B-26, oltre all'aeroporto colpiscono la ferrovia e l'acquedotto comunale. \u00c8 in questa occasione che si registrano le prime vittime civili marinesi: 18 sono i caduti. Al momento del bombardamento nell'aeroporto di Ciampino erano presenti, in forza al 20\u00ba Gruppo del 51\u00ba Stormo della Regia Aeronautica, i primi 30 esemplari del modernissimo caccia Fiat G.55; i danni furono considerevoli. L'incursione aerea di questo giorno pu\u00f2 essere definita come il primo e pi\u00f9 pesante bombardamento portato su Roma, nonch\u00e9 il bombardamento che ha visto il maggior numero di aerei impiegati e il maggior numero di vittime civili dall'inizio della guerra; politicamente serv\u00ec ad accelerare quegli eventi che portarono, il 25 luglio, al crollo del regime fascista.\nMarted\u00ec 17 agosto 1943\nMentre le truppe del Generale Patton entrono a Messina e l'invasione della Sicilia \u00e8 completata, viene colpito ancora l'aeroporto e l'abitato di Ciampino, si hanno altri caduti civili.\nMercoled\u00ec 8 settembre 1943\nPrima che il Maresciallo Badoglio, alle ore 19,45 pronunciasse ai microfoni della radio (EIAR) il proclama dell'Armistizio, sottoscritto cinque giorni prima il 3 settembre a Cassibile, circa 130 B-17 del XII Bomber Command della Twelfth USAAF alle ore 12,10 colpiscono Frascati ove si era installato il Comando Supremo tedesco per il Mediterraneo agli ordini del Generalfeldmarschal Albert Kesselring. L'ubicazione del comando tedesco non era precisamente nota cos\u00ec viene colpita indiscriminatamente la citt\u00e0 provocando 500 vittime. Altri aerei colpiscono il nodo stradale di Squarciarelli distruggendo gli impianti di sollevamento dell'acquedotto che rifornisce Marino. A contrastare l'azione di bombardamento degli alleati la Regia Aeronautica alza in volo i suoi caccia per compiere cos\u00ec la sua ultima missione contro gli aerei anglo americani a prezzo del sacrificio di gran parte dei suoi stormi. Il giorno successivo, il 9, truppe americane sbarcheranno a Salerno nell'ambito dell'Sbarco a Salerno mentre contemporaneamente la I Divisione aviotrasportata Inglese sbarca a Taranto con l'Operazione Slapstick. Dal canto loro le truppe del Terzo Reich si organizzeranno per occupare la restante parte d'Italia. L'Italia \u00e8 di fatto tagliata in due. Si aprir\u00e0 quindi, il 10 settembre, la fase del cosiddetto \"Regno del Sud\" e poi con la liberazione di Benito Mussolini il 12 settembre, a seguito della \"Operazione Quercia\" (Fall Eiche), si avr\u00e0 il 23 settembre successivo la costituzione della Repubblica Sociale Italiana che avr\u00e0 giurisdizione su quella parte d'Italia non ancora conquistata dalle truppe alleate e al tempo stesso non ancora liberata dalle truppe italiane che combatteranno contro i tedeschi sotto la guida e il supporto anglo americano dopo la dichiarazione di guerra alla Germania, da parte del re Vittorio Emanuele III, il 13 ottobre 1943.\nVenerd\u00ec 17 settembre\nDalle basi del Nord Africa si alzano in volo 65 aerei della Twelfth USAAF per portare l'attacco all'aeroporto di Ciampino. L'obbiettivo viene raggiunto e colpito da 55 aerei, i restanti 10 rientrano alla base senza aver raggiunto Ciampino.\nGioved\u00ec 18 settembre \nAncora 35 aerei della Twelfth USAAF dalle basi africane raggiungono Ciampino bombardandone l'aeroporto.\nLuned\u00ec 22 novembre\n39 bombardieri dal 205\u00ba Gruppo della Royal Air Force nell'ambito delle Mediterranean Allied Air Forces (MAAF), provenienti dalle basi della Puglia, colpiscono nella notte tra il 22 e il 23, l'aeroporto di Ciampino.\nDomenica 28 novembre\nLa notte tra il 28 e il 29 l'Aeroporto di Ciampino \u00e8 nuovamente bombardato da 55 aerei del 205\u00ba Gruppo della Royal Air Force MAAF provenienti dalla Puglia.\nMarted\u00ec 28 dicembre\nL'Aeroporto di Ciampino \u00e8 nuovamente bombardato, questa volta ad agire sono gli aerei della Twelfth USAAF provenienti dalla Puglia.\nGioved\u00ec 13 gennaio\nI B-25 e i B-26 del 17th Bomb Group 95th Bomb Squadron, appartenenti alla Fifteenth USAAF (United States Army Air Forces) di stanza all'aeroporto di Tronconi a Villacidro \"(Biddexidru)\" in Sardegna, colpiscono alcuni edifici, la ferrovia e l'aeroporto di Ciampino con bombe a frammentazione. Il bombardamento a tappeto ha dato un buon risultato: dei 17 aerei che si sapeva essere nell'aeroporto ne sono stati distrutti o danneggiati 13, in parte tedeschi della Luftwaffe e in parte italiani dell'Aeronautica Nazionale Repubblicana. Gli aerei alleati non hanno incontrato caccia avversari ma solo \u201cFlaK\u201d (contraerea) di debole intensit\u00e0 e sono rientrati tutti nella base sarda. L'azione, condotta sotto la guida del maggiore J.E. Criswell del 34\u00ba squadrone, sar\u00e0 premiata con la decorazione militare statunitense DUC \u201cDistinguished Unit Citations\u201d.\nMercoled\u00ec 19 gennaio\nLa data fissata per lo sbarco ad Anzio \u00e8 prossima e cos\u00ec gli anglo \u2013 americani intensificano l'attivit\u00e0 di indebolimento delle difese avversarie. 147 bombardieri pesanti della Fifteenth USAAF (United States Army Air Forces), i Boeing B-17 Flying Fortress e i Consolidated B-24 Liberator, colpiscono l'aeroporto di Ciampino. La scorta \u00e8 affidata ai caccia Lockheed P-38 Lightning; i caccia bombardieri Republic P-47 Thunderbolt sganciano bombe a frammentazione su Ciampino e sull'area romana.\nGioved\u00ec 20 gennaio\n197 bombardieri pesanti della Fifteenth USAAF, B-17 e B-24, colpiscono nuovamente l'aeroporto di Ciampino rendendolo praticamente inservibile. Caccia Lockheed P-38 Lightning provvedono alla scorta mentre i caccia bombardieri Republic P-47 Thunderbolt sganciano bombe a frammentazione sugli obiettivi.\nGioved\u00ec 27 gennaio\nI caccia assaltatori e bombardieri in picchiata North American A-36 della Twelfth USAAF, bombardano ferrovia ed edifici a Ciampino.\nDomenica 30 gennaio\nA Marino in seguito ad un'azione partigiana viene ferito gravemente un ufficiale tedesco. Soldati tedeschi fermano Fernando Lanciotti che, trovato in possesso di un'arma da fuoco, viene fucilato sul posto.\nI raid di febbraio 1944.\nMarted\u00ec 1\u00ba febbraio\nBombardieri della Twelfth USAAF, i B-25 Mitchell, bombardano Albano dove viene colpito il convento delle Suore Clarisse tra le cui macerie perdono la vita 16 religiose. L'obiettivo era disattivare la via Appia che difatti viene interrotta bombardando il monumentale ponte di Ariccia fatto costruire nel 1854 da Papa Pio IX.\nMercoled\u00ec 2 febbraio\nNei primi giorni di febbraio le truppe tedesche concentrano gli sforzi per respingere l'avanzata degli alleati. Infatti ora Kesselring, fatte affluire due divisioni dal fronte di Cassino, riesce a contenere il primo vero attacco alleato. Il territorio di Marino, seppure con il ruolo di retrovia, come altri paesi dei Castelli Romani, si trova pienamente coinvolto nelle operazioni militari. Vengono requisite abitazioni civili, per lo pi\u00f9 villette, per adibirle ad alloggi per i militari e a sedi dei comandi delle 5 divisioni germaniche (la 26\u00aa Panzer Division, la Fallschirm-Panzer-Division Hermann G\u00f6ring, la 3\u00aa e 90\u00aa Panzergrenadier Division e i paracadutisti della 4\u00aa Fallschirmjager Division) che si opponevano all'avanzata del VI Corpo d'Armata del generale Lucas.\nAlle ore 12,30 circa, bombardieri medi North American B-25 Mitchell della Fifteenth USAAF, capaci di portare ciascuno 1.360\u00a0kg di bombe, sganciano il loro micidiale carico sul centro storico di Marino (testimoni riferiscono che la formazione, proveniente dal versante di Castel Gandolfo fosse costituita da circa 20 aerei ma, per analogia con altre azioni di bombardamento, si pu\u00f2 ritenere che il numero degli aerei fosse notevolmente maggiore).\nI bersagli della \"Tactical operation\" dei North American B-25 Mitchell della Twelfth Air Force in Marino sono una stazione radio installata nel cinquecentesco Palazzo Colonna, da cui, si disse, fosse uscito poco prima lo stesso Generalfeldmarschal Albert Kesselring, e un autoparco realizzato nei pressi della seicentesca villa Colonna a \"Bel Poggio\" poi Desideri. Distruggere questi obbiettivi era di particolare importanza per gli anglo - americani in relazione alla battaglia che cruentamente si combatte sulla testa di ponte a poche decine di chilometri di distanza nell'entroterra di Anzio. Il bombardamento operato dai B-25 \u00e8 stato assai preciso, infatti nel 1944 per il comando americano era considerato \u201cpreciso\u201d ogni bombardamento in cui almeno il 50% delle bombe fosse caduto in un raggio di 300 metri dall'obbiettivo. Palazzo Colonna viene centrato in pieno e distrutto come \u00e8 ridotta in macerie Villa Desideri e distrutti gli obbiettivi militari installati all'interno o nei pressi di tali edifici. In un raggio pi\u00f9 o meno di 300 metri da questi viene danneggiata gravemente la Fontana dei Mori in Piazza Lepanto; vengono distrutte abitazioni civili alle \u201cCoste\u201d in Via Posta Vecchia e in Via Santa Lucia; \u00e8 colpita la zona dell'Ospedale Vecchio e distrutto il monumento ai caduti con le case che circondavano la torre Orsini in Piazza XXVIII Ottobre (ora Piazza Matteotti). Viene colpito Corso Vittorio Emanuele II (ora Corso Trieste) e distrutte alcune abitazioni in Via delle Mura (ora Via Garibaldi), tra le quali quella delle suore \u201cPiccole Discepole di Ges\u00f9\u201d, vengono distrutte anche alcune case presso la \"Villa del Sole\" a Vascarelle. Racconter\u00e0 poi Zaccaria Negroni, esponente del CLN clandestino, che alle richieste d'informazioni degli alleati il CLN avrebbe segnalato l'inesistenza in Marino di obiettivi militari indicando invece come unico obbiettivo militare il quadrivio della Via dei Laghi che, distante oltre 300 metri dall'abitato, venne trascurato dai B-25. Questo primo bombardamento del centro di Marino registr\u00f2 un numero imprecisato di vittime civili, le stime indicano circa 200 morti con altrettanti feriti, mentre non \u00e8 noto se vi siano stati coinvolti i militari tedeschi. A tarda sera arrivano aiuti da Roma, i Vigili del Fuoco e una squadra dell'Unione Nazionale Protezione Antiaerea (UNPA).\nGioved\u00ec 3 febbraio\nProsegue l'opera di sgombero delle macerie per il recupero delle salme e di eventuali superstiti, si completa la liberazione dai detriti delle strade principale. Il comando tedesco ordina il reclutamento coatto di uomini per i lavori di sgombero macerie, sia in Marino che in altri comuni nonch\u00e9 al fronte. La popolazione, nel timore di altri bombardamenti e per sfuggire ai cannoneggiamenti e al lancio di spezzoni notturni, cerca rifugio in campagna, nelle grotte vinarie che si estendono nel sottosuolo marinese, nonch\u00e9 nelle gallerie ferroviarie nei pressi della citt\u00e0 sulla linea Ciampino - Albano gi\u00e0 da tempo interrotta.\nVenerd\u00ec 5 febbraio\nDue esemplari gemelli del cannone ferroviario \"Krupp 28 cm K5 E\", chiamati dai tedeschi \u201cLeopold\u201d e \u201cRobert\u201d, iniziano a sparare i loro micidiali proiettili sulla testa di ponte del fronte di Anzio dalla stazione di Ciampino.\nQuesti due giganteschi cannoni, fatti arrivare da Milano, via Roma, su ordine del Generalfeldmarschal Albert Kesselring, insieme al convoglio ferroviario a loro servizio vengono posti al riparo dalle ricognizioni e dalle incursioni aeree anglo-americane nella galleria di Ciampino a Colle Oliva, sulla linea Ciampino \u2013 Frascati, in prossimit\u00e0 di Villa Senni nel territorio di Grottaferrata, poco distante da Ciampino. Dalla galleria viene fatto uscire un pezzo alla volta per posizionarlo nella stazione di Ciampino ove era disponibile lo spazio sufficiente per allestire la piattaforma girevole sulla quale il pezzo d'artiglieria pu\u00f2 ruotare per il necessario puntamento, e lanciare sulle truppe alleate in tutta l'area del fronte, a circa 40\u00a0km di distanza, proiettili del peso di kg 250.\nMarted\u00ec 8 febbraio\nInizia un forte attacco tedesco mirato ad eliminare interamente la testa di ponte di Anzio. Da Ciampino danno il proprio contributo i due potenti cannoni ferroviari \u201dKrupp 28 cm 5K E\u201d, chiamati dagli alleati \"Anzio Annie e \"Anzio Express\". Come nei giorni precedenti il territorio di Marino \u00e8 fatto oggetto di quotidiani lanci notturni di spezzoni e di mitragliamenti aerei diurni. Il giorno successivo, il 9 i tedeschi riconquisteranno Aprilia e il 10 Corroceto, quindi si avr\u00e0 un breve allentamento della pressione germanica durante la quale gli anglo americani saranno impegnati in un infruttuoso contrattacco.\nMercoled\u00ec 16 febbraio\nAlle ore 6,30, 4 divisioni germaniche, appoggiate dal fuoco di circa 450 pezzi d'artiglieria iniziano una nuova e violenta offensiva contro le truppe anglo americane.\nL'aviazione alleata intensifica gli sforzi per colpire le retrovie e interrompere il flusso di rifornimenti tedeschi al fronte. Marino come gli altri paesi dei Castelli Romani continua ad essere oggetto di quotidiani lanci notturni di spezzoni.\nGioved\u00ec 17 febbraio\nAlle ore 12 circa, bombardieri pesanti della Fifteenth USAAF, i B-17 \u201cFortezze volanti\u201d, capaci di portare ciascuno 8.000\u00a0kg di bombe, e i B-24 \u201cLiberator\u201d, con 4000\u00a0kg di bombe ciascuno, appartenenti al 455th Bombardment Group (Heavy), con base all'aeroporto di San Giovanni, e al 456th Bombardment Group (Heavy), con base a Cerignola in provincia di Foggia, colpiscono la zona di Marino, ai limiti del territorio di Grottaferrata, in localit\u00e0 San Giuseppe. I tedeschi avevano allestito nei pressi del Convento Camporesi delle \u201cPiccole Sorelle dei Poveri\u201d, tra questo e la strada principale, un'area di deposito con capannoni e magazzini. \u00c8 questo l'obbiettivo dei bombardieri che di fatto \u00e8 stato centrato, ma ne pag\u00f2 le conseguenze l'ala nord est del convento sotto le cui macerie perirono ben 19 suore. Furono distrutti anche alcuni edifici tra i quali la villa Canestri.\nLe ultime incursioni.\nGioved\u00ec 9 marzo\nCaccia bombardieri della Fifteenth USAAF, i Curtiss P-40, colpiscono postazioni d'artiglieria a sud di Ciampino, obbiettivo ricercato sono ancora una volta i cannoni ferroviari \"Krupp 28 cm K5 E\", troppo preziosi e troppo protetti dai tedeschi per poter essere scovati e colpiti.\nMarted\u00ec 23 maggio\nTre le ore 7,20 e le 7,44 dall'aeroporto di Grottaglie in provincia di Taranto decollano 37 bombardieri pesanti B-24 \u201cLiberator\u201d del 449th Bomb Group della Fifteenth USAAF, un velivolo rientra immediatamente alla base. Alle ore 8,28, a 7.000 piedi su Manduria in provincia di Taranto si congiunge alla formazione il 450th Bomb Group della Fifteenth USAAF decollato da quell'aeroporto, su San Vito, si aggregano il 376th Bomb Group con i B-17 \u201cFortezze volanti\u201d, decollato da San Pancrazio e il 98th Bomb Group, decollato da Lecce, quindi l'intera formazione di B-17 \u201cFortezze volanti\u201d e B-24 \u201cLiberator\u201d con la scorta dei caccia Lockheed P-38 Lightning e North American P-51 Mustang sorvola Capri e Ponza diretta all'obbiettivo prefissato costituito da un concentramento di truppe a Grottaferrata e nell'adiacente territorio di Marino. L'obbiettivo viene raggiunto, con rotta di 63\u00b0, alle ore 10,39 ad una quota compresa tra i 18.900 e i 22.500 piedi. Del 449\u00ba gruppo 10 aerei hanno sganciato sull'obbiettivo 22 tonnellate di bombe, 3 aerei si sono liberati del carico, 3 aerei hanno sganciato bombe su differenti obbiettivi e 22 velivoli hanno riportato indietro il carico. Alle ore 12,16 tutti gli aerei del gruppo fanno ritorno alla base di partenza, 9 sono danneggiati dalla contraerea. Il bombardamento \u201ca tappeto\u201d colpisce tra l'altro a Marino il Collegio degli Scozzesi, il Villino del Sen. Mancini a Vascarelle, un gruppo di villini a San Rocco e alcune bombe cadono sul Cimitero abbattendo parte del muro di cinta e devastando le tombe.\nVenerd\u00ec 26 maggio\nLa popolazione di Marino \u00e8 costretta a rintanarsi nelle grotte; \u00e8 pericolosissimo uscirne perch\u00e9 il cannoneggiamento \u00e8 continuo e a questo si aggiungono i mitragliamenti e i lanci di spezzoni da parte di caccia bombardieri. Si registrano ancora vittime da schegge di granate d'artiglieria.\nSabato 27 maggio\nUn proiettile d'artiglieria colpisce Via Roma, rimangono colpite numerose persone, tra queste i morti sono 7.\nDomenica 28 maggio\nMarino \u00e8 oggetto di un intenso cannoneggiamento viene colpito tra l'altro il Cimitero.\nLuned\u00ec 29 maggio\nProsegue il forte cannoneggiamento.\nMarted\u00ec 30 maggio\nNella notte tra il 31 maggio e il 1\u00ba giugno una bomba d'aereo colpisce una cantina nei pressi dell'Arco di San Giovanni nel \"Castelletto\", numerose sono le vittime.\nMercoled\u00ec 31 maggio\nNel pomeriggio, bombardieri d'attacco A-20, Douglas \u201cHavoc\u201d della Twelfth USAAF colpiscono con quattro incursioni la Basilica di San Barnaba sfondandone il tetto e la cupola. Spezzoni incendiari cadono su Via delle Mura nei pressi della \"Coroncina\". Le truppe alleate continuano l'avanzata, raggiungono l'Appia e prendono Lanuvio e Valmontone.\nGioved\u00ec 1\u00ba giugno\nUn proiettile di artiglieria, proveniente dalla direzione di Monte Cavo, colpisce un gruppo di persone, uscite momentaneamente dal rifugio per una boccata d'aria, nei pressi della Chiesa di Santa Maria delle Grazie a Borgo Garibaldi. I morti sono 11 oltre a numerosi feriti. Altre cannonate colpiscono l'imbocco di Via Cairoli, il Corso Vittorio Emanuele II (ora Corso Trieste) e Via delle Mura (Via Garibaldi), tutte provenienti dalla zona di Monte Cavo indice di un movimento del fronte.\nVenerd\u00ec 2 giugno\nIl fronte \u00e8 in continuo movimento, le truppe anglo americane sono in avanzata; i reparti tedeschi proseguono un ordinato ripiegamento verso Nord organizzando punti di disturbo, pi\u00f9 che di vera e propria resistenza, destinati a rallentare l'avanzata alleata. Marino da l\u00ec a poco potrebbe diventare terreno di combattimenti con serio pericolo per la popolazione civile. Nel pomeriggio il Commissario Prefettizio Caprini consegna nelle mani di Zaccaria Negroni, presidente della Commissione Comunale, l'ordine del Prefetto per lo sfollamento del paese. Tale ordine non viene mai reso noto ritenendo non opportuno mettere in allarme la popolazione e fare uscire dalle grotte donne, vecchi e bambini mentre piovono le cannonate. Verosimilmente, le tranquillizzanti notizie acquisite dal locale Comitato di Liberazione Nazionale presso gli alleati influenzano tale decisione.\nSabato 3 giugno\nProsegue il cannoneggiamento alleato come pure prosegue il transito di truppe tedesche in direzione di Roma e oltre verso nord. Squadre di soldati germanici si attestano in punti strategici per rallentare e disturbare l'avanzata delle truppe alleate. Tra i punti prescelti c'e anche la galleria ferroviaria della linea Ciampino Albano, da tempo inefficiente e utilizzata come ricovero dagli sfollati.\nL'ultima incursione.\nDomenica 4 giugno\nDurante tutta la notte \u00e8 proseguito il cannoneggiamento che per\u00f2 non ha interrotto il continuo transito di truppe e di carri tedeschi. Nella mattinata il cannoneggiamento via via diminuisce d'intensit\u00e0. Gruppi di soldati tedeschi organizzano punti a difesa del ripiegamento del grosso delle truppe. Un plotone si \u00e8 organizzato a met\u00e0 di Via Garibaldi in corrispondenza della \"Coroncina\" alla confluenza con Via Cairoli. Altri militari si sono appostati nei pressi del Cimitero e della Chiesetta di San Rocco ormai bombardata, luogo di evidente importanza strategica. Infatti in quel punto vi \u00e8 la confluenza di Via Vecchia di Grottaferrata (direzione Grottaferrata) e di Via Capo d'Acqua (direzione Rocca di Papa e Velletri) con Corso Vittoria Colonna (strada principale che collega Grottaferrata e Frascati a Marino); se si deve intralciare l'avanzata degli alleati quello \u00e8 il punto ideale. Intorno a mezzogiorno arrivano notizie sulla presenza di truppe americane a Frascati e perfino a Grottaferrata in localit\u00e0 San Giuseppe. L'epilogo \u00e8 ormai prossimo. Intorno alle ore 13 il cannoneggiamento cessa, aerei ricognitori alleati sorvolano dall'alto la zona.\nUn ultimo colpo di cannone colpisce il convento del Rosario dove era stato allestito un ospedaletto. Le avanguardie americane, provenienti da Grottaferrata entrano in contatto con la postazione tedesca di San Rocco, ne nasce uno scontro a fuoco con armi leggere e mortai. La fanteria alleata, con l'appoggio dei carri, neutralizza la resistenza tedesca rimangono sul terreno alcuni soldati germanici, altri vengono fatti prigionieri.\n\u00c8 questo l'unico combattimento che ha visto affrontarsi direttamente uomini dei due schieramenti senza la mediazione del mezzo aereo o dell'artiglieria a lunga gittata. I soldati tedeschi trincerati lungo Via Garibaldi abbandonano la posizione prima di venire in contatto con gli americani lasciando il terreno disseminato di bombe a mano. Le truppe alleate entrano nel centro storico di Marino da due direttrici. Una colonna da Via San Rocco risale per Via Cairoli raggiunge Via Garibaldi e prosegue la sua marcia verso Roma. Un'altra colonna, sempre da San Rocco, scende lungo corso Vittoria Colonna e si immette in Via Garibaldi congiungendosi alle altre truppe dirette verso Roma. Timidamente i marinesi escono dai propri rifugi e dopo un primo momento di smarrimento salutano festanti quella moltitudine di uomini e mezzi che si dirige verso Nord. L'incubo \u00e8 finito. Zaccaria Negroni, presidente del locale Comitato di Liberazione Nazionale, viene nominato dalle autorit\u00e0 militari alleate sindaco della citt\u00e0. Nel tardo pomeriggio le truppe anglo americane entrano in Roma.\nMercoled\u00ec 7 giugno\nA Civitavecchia si conclude la ritirata verso il Nord dei due pezzi di artiglieria ferroviaria tedeschi \"Krupp 28 cm K5 E\" che, chiamati dagli alleati \"Anzio Annie\" e \"Anzio Express\", sparavano dalla stazione di Ciampino. Il \"Leopold\" \"Anzio Annie\", immobilizzato nella stazione ferroviaria di Civitavecchia ma non eccessivamente danneggiato dalle incursioni aeree, viene catturato dagli americani del 168\u00ba Reggimento Fanteria della 34\u00aa Divisione. Il \"Robert\" \"Anzio Express\" subisce un mitragliamento aereo in aperta campagna nei pressi di Civitavecchia e i militari tedeschi, dopo averlo reso inefficiente con l'esplosivo, lo abbandonano alle truppe anglo-americane. Questi due cannoni saranno smontati e trasportati prima a Napoli e quindi saranno spediti negli Stati Uniti.\nLa vita riprende.\nDomenica 11 giugno\nLa vita riprende in una nuova realt\u00e0. Sgomberate le carcasse degli aerei della Luftwaffe, ripristinate alla meglio le piste anche con l'uso abbondante delle \"grelle\", l'aeroporto di Ciampino accoglie il 99th Fighter Squadron della Fifteenth USAAF e il 332th Fighter Group (aggregato all'86th Fighter Group della Twelfth USAAF) trasferiti dall'aeroporto di Pignataro Maggiore \u2013 Grazzanise con i P-47 Thunderbolt.\nLuned\u00ec 12 giugno\nIl 522d, il 523d Fighter Squadrons e il 27th Fighter Group della Twelfth USAAF sono trasferiti dall'aeroporto di Le Banca a quello di Ciampino con i P-47 Thunderbolt."}
{"id": "1609258", "revid": "124123", "url": "https://it.wikipedia.org/wiki?curid=1609258", "title": "Premislavo I Noszak di Teschen", "text": "Egli era figlio di Casimiro I, duca di Teschen e di Eufemia, sua moglie. Egli \u00e8 ricordato come uno dei pi\u00f9 abili duchi di Teschen della dinastia Piast. Egli dimostr\u00f2 la propria arte nei negoziati ed in politica, un'esperienza che utilizz\u00f2 in molti affari con le altre corti d'Europa. Poco si sa invece della sua politica interna.\nPremislavo spos\u00f2 Elisabetta, figlia di Boleslao, duca di Bytom, dalla quale ebbe tre figli, due maschi ed una femmina.\nBiografia.\nAll'inizio del 1355, prese parte ufficialmente alla vita politica del paese e divenne uno dei pi\u00f9 importanti personaggi della corte boema Carlo IV e V\u00e1clav IV. Egli venne per questo sovente assegnato a delicate missioni diplomatiche. Nel 1380 venne inviato a Parigi dove aveva il compito di contrattare un'alleanza tra Boemia e Francia. La missione, per\u00f2, non ebbe successo. Egli tent\u00f2 anche di negoziare una pace tra Inghilterra e Francia, che erano impegnate nella Guerra dei Cent'anni. Premislavo I Noszak negozi\u00f2 anche il matrimonio tra la figlia dell'Imperatore del Sacro Romano Impero, Carlo IV, Anna con Riccardo II, Re d'Inghilterra. Le sue abilit\u00e0 diplomatiche, inoltre, vennero sfruttate per risolvere le dispute tra i vari nobili tedeschi.\nNella seconda met\u00e0 degli anni '80 del XIV secolo, Premislavo divenne un attivo politico in Boemia. Nel 1386 fu governatore della Boemia quando il Re, V\u00e1clav IV, si trovava all'estero. La sua posizione, per\u00f2, scaten\u00f2 l'opposizione della nobilt\u00e0 boema che lo fece rimuovere da questo incarico. La sua posizione venne occupata dal Duca di Opava-Racib\u00f3rz. Il risultato dell'ostilit\u00e0 tra i due contendenti fu l'assassinio del figlio del duca Premislavo nel 1406. Il conflitto termin\u00f2 con un trattato siglato il 7 novembre 1407 a \u017bory.\nCome risultato di una situazione politica instabile, in Boemia dilagarono i banditi. Gli affari diplomatici di Premislavo culminarono in un'alleanza firmata con Ladislao Jagellone, il 12 giugno 1397, secondo la quale si impegnarono per combattere il banditismo entro i propri confini.\nPremislavo I Noszak inoltre estese i suoi possedimenti ed ottenne le terre attorno a Toszek e Pyskowice e met\u00e0 delle terre di Bytom e Gliwice. Nel 1405 ottenne anche il Ducato di O\u015bwi\u0119cim e le terre di Siewierz. Nel 1384, ottenne parte del Ducato di G\u0142og\u00f3w e l'anno successivo acquist\u00f2 Strzelin.\nAlla fine della propria vita, Premislavo I Noszak divise i propri possedimenti. Boleslao, l'unico figlio rimastogli, ricevette il Ducato di Teschen, parte del Ducato di Bytom, G\u00f3ra e Siewierz."}
{"id": "1609266", "revid": "198277", "url": "https://it.wikipedia.org/wiki?curid=1609266", "title": "Circuito di Fiorano", "text": "Il circuito di Fiorano \u00e8 un tracciato di propriet\u00e0 della Scuderia Ferrari che lo usa per effettuare i propri test privati (in rari casi ha invitato altre scuderie). \u00c8 situato a Fiorano Modenese, nei pressi di Maranello.\nStoria.\nNegli anni 50 e 60 del XX secolo le scuderie motoristiche di Modena e dintorni utilizzavano per i loro collaudi l'aerautodromo cittadino, un impianto posto nell'allora immediata periferia modenese, adiacente alla via Emilia.\nQuesta struttura aveva molteplici altri impieghi, venendo impiegata anche come aeroporto, circuito per gare di auto e moto nonch\u00e9 scuola di pilotaggio (Piero Taruffi vi dirigeva i corsi della Scuderia Centro Sud, che aveva la sua sede di fronte all'aerautodromo), soffrendo quindi di problemi di convivenza tra le varie esigenze oltrech\u00e9 le sempre maggiori limitazioni all'uso di un impianto oramai inglobato nel tessuto urbano modenese.\nIn conseguenza di ci\u00f2, all'inizio degli anni 60 la Scuderia Ferrari, che testava anch'essa all'aerautodromo le proprie auto da competizione, decise per la realizzazione di una propria pista di collaudo a Fiorano, inaugurata nel 1972 su un'area adiacente allo stabilimento di Maranello.\nIl tracciato.\nLa costruzione dell'autodromo, espressamente voluto da Enzo Ferrari, \u00e8 iniziata nel 1971 ed \u00e8 stata completata in quasi sette mesi. La lunghezza del percorso \u00e8 di metri; la velocit\u00e0 media di percorrenza \u00e8 di oltre 160\u00a0km/h, con una velocit\u00e0 di punta superiore a 290\u00a0km/h. All'interno del perimetro della pista il \"Drake\" fece costruire anche una casa per s\u00e9, nella quale \u00e8 tuttora conservato pressoch\u00e9 intatto l'ufficio dove lavorava.\nIl tracciato \u00e8 stato parzialmente modificato sul finire del 1995 su richiesta del pilota della Scuderia Ferrari, Michael Schumacher, cambiando il disegno della prima curva.\nL'uso che ne fa la Ferrari \u00e8 legato soprattutto allo sviluppo degli pneumatici. Il circuito \u00e8 equipaggiato con diversi apparecchi per la telemetria, un sistema di telecamere interrate a circuito chiuso e un impianto d'irrigazione dell'asfalto.\nStoricamente chiusa al pubblico, la pista di Fiorano \u00e8 visitabile a partire dall'agosto 2010: da allora i visitatori della Galleria Ferrari possono effettuare visite guidate del circuito a bordo di bus navetta. Inoltre, com'\u00e8 sempre accaduto, i tifosi possono osservare le auto in prova in alcuni punti lungo il perimetro del complesso.\nRecord.\nIl record del circuito appartiene a Michael Schumacher che con la F2004 ha fatto segnare 55\"999, mentre il record delle Gran Turismo stradali appartiene alla Ferrari SF90 Stradale che nel 2019 ha girato in 1'19\"000."}
{"id": "1609268", "revid": "767487", "url": "https://it.wikipedia.org/wiki?curid=1609268", "title": "Angelo Giori", "text": "Biografia.\nFiglio di Giovanni Francesco Giori e Polidora Polini, entrambi di origini modeste.\nFece i primi studi di Grammatica a Camerino e successivamente li complet\u00f2 a Roma all'Archiginnasio dove si laure\u00f2 in diritto canonico sia civile che penale.\nA Roma, dove giunse chiamato dallo zio Cesareo Giori, il giovane Angelo entr\u00f2 al servizio del Cardinale Maffeo Barberini, il futuro Papa Urbano VIII (1623-1644) di cui divenne segretario.\nFu nominato Cardinale da Urbano VIII nel Concistoro del 13 luglio 1643. Il 31 agosto 1643 ricevette la porpora e il titolo di Ss. Quirico e Giulietta.\nPartecip\u00f2 ai Conclavi del 1644 e del 1655.\nFece costruire la \"Villa La Maddalena\" a Muccia. Fu ritratto da Andrea Sacchi (1599-1661).\nAppassionato d'arte, commission\u00f2 alcuni dipinti a Claude Lorrain, tra cui \"Paesaggio con Samuele che riconosce Davide re d'Israele\" e \"Lo sbarco di Cleopatra a Tarso\", entrambi al Louvre. Di Lorrain possedette otto tele.\nMor\u00ec l'8 agosto del 1662 all'et\u00e0 di 76 anni. \u00c8 sepolto a Camerino nella Chiesa di Santa Maria in via."}
{"id": "1609276", "revid": "183976", "url": "https://it.wikipedia.org/wiki?curid=1609276", "title": "Camenidi", "text": ""}
{"id": "1609277", "revid": "256896", "url": "https://it.wikipedia.org/wiki?curid=1609277", "title": "Masiakasaurus knopfleri", "text": "Il masiakasauro (\"Masiakasaurus knopfleri\") \u00e8 un dinosauro teropode del Cretaceo, rinvenuto in Madagascar. Presentava una struttura snella, con gambe e braccia lunghe e artigliate, collo leggermente allungato, coda esile e corpo leggero. Era lungo 2 m e presentava una testa allungata con una bocca munita di denti affilati. La mandibola di questo dinosauro \u00e8 unica nel suo genere: nella parte pi\u00f9 terminale si incurva bruscamente, quasi ad angolo retto ed \u00e8 munita di lunghi denti affilati. Quale sia la funzione di questa struttura \u00e8 veramente difficile dirlo: forse setacciava fango e acque basse nell'attesa di afferrare qualche preda in difficolt\u00e0, pi\u00f9 o meno come fanno fenicotteri e altri uccelli moderni.\nIl nome della serie tipo prende il nome da Mark Knopfler, ex-chitarrista dei Dire Straits e solista di successo. La musica dell'artista ha ispirato il gruppo della spedizione, che ha deciso di dedicargli il dinosauro.\nClassificazione.\nNella sua prima descrizione del 2001, \"Masiakasaurus\" fu classificato come abelisauroide basale per confronto con \"Laevisuchus\" e \"Noasaurus\", due generi poco conosciuti definiti rispettivamente nel 1933 e nel 1980. Nell'anno seguente, Carrano \"et al.\" (2002) posizionarono il \"Masiakasaurus\" nella famiglia dei Noasauridae assieme al \"Laevisuchus\" e al \"Noasaurus\". Essi condussero un'analisi filogenetica degli abelisauridi utilizzando le caratteristiche del \"Masiakasaurus\".\nSulla base dei loro studi si \u00e8 ricavato il seguente cladogramma:"}
{"id": "1609279", "revid": "599013", "url": "https://it.wikipedia.org/wiki?curid=1609279", "title": "Ricardo S\u00e9rgio Rocha Azevedo", "text": "Caratteristiche tecniche.\nEra un difensore centrale.\nCarriera.\nClub.\nAd inizio carriera ebbe esperienze calcistiche nel Famalic\u00e3o (stagione 1998-1999), nello Sporting Braga (1999-2001) e nel , dove gioc\u00f2 fino al 2007. Nel 23 gennaio 2007, il Tottenham Hotspur lo acquist\u00f2 per circa 3,3 milioni di sterline, ma la sua avventura in Inghilterra non diede frutti, siccome non trovava tanto spazio nella squadra; il 14 giugno 2009 il suo contratto venne rescisso. Il 1\u00ba settembre dello stesso anno firm\u00f2 per lo Standard Liegi, ma dopo sei mesi si trasfer\u00ec al Portsmouth.\nNazionale.\nDebutt\u00f2 con la Nazionale portoghese nel 2002 contro la ; venne anche convocato dall'ex commissario tecnico del Portogallo Felipe Scolari per disputare le qualificazioni al nel 2006. Non venne tuttavia confermato nei 23 che disputarono il torneo 2 anni pi\u00f9 tardi."}
{"id": "1609283", "revid": "767487", "url": "https://it.wikipedia.org/wiki?curid=1609283", "title": "L'ippocampo", "text": "L'ippocampo \u00e8 un film italiano del 1943 diretto da Gian Paolo Rosmino.\nGirato negli stabilimenti Scalera Film nel 1943, fu distribuito dall'ENIC soltanto nel febbraio 1945.\nTrama.\nUn marito, fedelissimo come l'ippocampo (conosciuto quale animale strettamente monogamo), si rifiuta a una bella avventuriera. La moglie dubita di lui e allora si vede costretto a inventarsi una storia mai accaduta per riconquistarla e farsi perdonare.\nProduzione.\nUn brano della colonna sonora (\"Tre pi\u00f9 tre fa nove\") fu composto da Oscar De Mejo.\nLa critica.\nPier Luigi Melani in \"Il Messaggero\", 9 febbraio 1945: \"Gli sceneggiatori si sono lasciati sfuggire, a nostro parere, un'ottima occasione per fare un film molto divertente: quella di dare sviluppo alla paradossale situazione in cui viene a trovarsi il protagonista. Invece gli sceneggiatori si sono indugiati su situazioni scontate senza andare oltre, senza farne il perno di una girandola di trovate accontendandosi di ammannirci una pietanza casalinga invece di un gustoso manicaretto. In ogni modo il film \u00e8 scorrevole e riesce a strappare qualche risata.\"\nFabrizio Sarazani nel \"Il Tempo\" di Roma del 9 febbraio 1945: \u00abDa una semplice e onesta commedia di Sergio Pugliese \u00e8 tratto lo spunto di questo confuso, pacchiano, filmetto. Montaggio, dialogo, sceneggiatura saltano di palo in frasca e la regia di Rosmino scappa frettolosa e zoppicante. Avremmo preferito che questo film fosse eternamente rimasto nei magazzini del pi\u00f9 oscuro dimenticatoio\u00bb.\nDa una piacevole commedia (1942) di Sergio Pugliese, Gian Paolo Rosmino ha preso lo spunto per un filmino appena scorrevole, con un buon Vittorio De Sica (Il Morandini, Dizionario dei film)."}
{"id": "1609285", "revid": "1123126", "url": "https://it.wikipedia.org/wiki?curid=1609285", "title": "\u00c9tienne Rouchouze", "text": "Biografia.\nFu vicario apostolico dell'Oceania orientale (da questo vicariato derivano le odierne arcidiocesi di Papeete, diocesi di Honolulu e diocesi di Taiohae o Tefenuaenata).\nCome vescovo missionario, Rouchouze risiedette a Valpara\u00edso e a Honolulu; era incaricato dell'evangelizzazione delle Isole Hawaii e del Pacifico orientale.\nPrima del suo ministero episcopale, papa Gregorio XVI, il 27 novembre 1825 aveva creato la prefettura apostolica delle Isole Sandwich. Alexis Bachelot ne era stato nominato prefetto il 3 dicembre 1825.\nRouchouze fu eletto vicario apostolico dell'Oceania orientale e vescovo titolare di Nilopoli il 14 giugno 1833 con giurisdizione ordinaria sopra la prefettura apostolica delle Isole Hawaii. Fu consacrato vescovo a Roma, il 27 dicembre dello stesso anno dal prefetto della Congregazione di Propaganda Fide, cardinale Carlo Maria Pedicini.\nIl 17 gennaio 1839 Rouchouze benedisse la prima pietra della prima chiesa di Mangareva, che arriv\u00f2 a Mangareva il 4 aprile di quell'anno. Celebr\u00f2 la Messa pontificale nelle Isole Marchesi a Tahuata il 6 febbraio 1839. Arriv\u00f2 a Honolulu il 14 maggio 1840. L'8 dicembre 1842 la nave \"Marie-Joseph\" fu benedetta a Saint-Malo in Bretagna. Poco tempo dopo, Rouchouze, accompagnato da tredici religiosi e dieci religiose, lasci\u00f2 Saint-Malo alla volta dell'Oceania a bordo della \"Marie-Joseph\". Il 24 febbraio 1843 Rouchouze e i ventitr\u00e9 missionari lasciarono l'isola di Santa Catarina sempre a bordo della \"Marie-Joseph\". Il 13 marzo 1843 la nave fu avvistata per l'ultima volta a 51\u00b0 N, 62\u00b0 W. Rouchouze e i suoi compagni non furono pi\u00f9 visti e si presume che siano periti in mare.\nGenealogia episcopale.\nLa genealogia episcopale \u00e8:"}
{"id": "1609287", "revid": "220339", "url": "https://it.wikipedia.org/wiki?curid=1609287", "title": "Pelomyxa palustris", "text": "Pelomyxa palustris \u00e8 una specie di protista appartenente alla classe delle \"lobosa\" (clade \"Amoebozoa\") che pu\u00f2 raggiungere fino a 3 mm di lunghezza. A seconda dello stadio contiene uno o pi\u00f9 nuclei e ospita nel citoplasma vari tipi di batteri endosimbionti (Gram-positivi, Gram-negativi, metanogeni).\nPossiede flagelli con struttura atipica (immobili) e si muove tramite un grande pseudopodio anteriore che trascina la parte posteriore (uroide).\nCuriosit\u00e0.\nVeniva considerata dai biologi come una primitiva cellula eucariotica proprio per la presenza al suo interno dei batteri endosimbionti di cui sopra. Questo l'ha portata ad essere presa da esempio come conferma alla teoria endosimbiontica della biologa americana Lynn Margulis, pubblicata nel 1981."}
{"id": "1609291", "revid": "256896", "url": "https://it.wikipedia.org/wiki?curid=1609291", "title": "Sassarese (subregione)", "text": "Il Sassarese o Turritano \u00e8 una sub-regione della Sardegna nord-occidentale. Comprende la citt\u00e0 di Sassari, capoluogo di provincia. Gli altri centri pi\u00f9 importanti sono Porto Torres e Ittiri."}
{"id": "1609292", "revid": "716642", "url": "https://it.wikipedia.org/wiki?curid=1609292", "title": "Anthony Gardner", "text": "Carriera.\nCominci\u00f2 la sua carriera al Port Vale. Nel 2000 si trasfer\u00ec al Tottenham Hotspur dove rimase per diversi anni. Nel 2008 si trasfer\u00ec in prestito all'Everton. A fine stagione, nel luglio 2008 trova posto nella rosa dell'Hull City, inizialmente in prestito. Poco dopo viene acquistato a titolo definitivo.\nHa fatto il suo esordio con l' nel 2004."}
{"id": "1609297", "revid": "999533", "url": "https://it.wikipedia.org/wiki?curid=1609297", "title": "Mike Conway", "text": "Carriera.\nConway cominci\u00f2 la carriera nei karting a 8 anni. Dopo alcuni anni passa alla Formula A, per poi andare in Formula Ford e infine la F3 inglese nel 2005 in cui conclude terzo all'esordio, vincendo una gara. \nNel 2006 Conway continu\u00f2 a correre in F3 britannica, vincendo poi il campionato. Contemporaneamente partecip\u00f2 anche a due gare in GP2, entrambe al posto di Olivier Pla, senza ottenere risultati brillanti. \nNel 2007 il pilota britannico ha continuato a correre in GP2, finendo al 14\u00ba posto in campionato e, contemporaneamente ha svolto il ruolo di tester della Honda. Rimasto nella categoria anche la stagione successiva riusc\u00ec a ottenere la sua prima e unica vittoria in GP2, pur concludendo il campionato dodicesimo.\nDal 2009 Conway corre nella IndyCar Series. Il 26 novembre 2009, la Mercedes Grand Prix annuncia che Conway parteciper\u00e0, insieme a Marcus Ericsson, ai tre giorni di test sul circuito di Jerez.\nIl 30 maggio 2010 partecipa con la Dreyer &amp; Reinbold Racing alla 500 Miglia di Indianapolis, durante la quale \u00e8 protagonista di un terribile incidente: al giro 198, nel corso di un tentativo di sorpasso in curva ai danni del pilota Ryan Hunter-Reay, la vettura di Conway ha perso contatto con l'asfalto, \u00e8 letteralmente decollata e si \u00e8 abbattuta con grande forza sulle reti che separano il pubblico dalla pista. Nonostante l'impressionante impatto, Conway ha riportato solo la frattura di una gamba, mentre Ryan \u00e8 riuscito miracolosamente a non rimanere colpito dalla monoposto del pilota britannico.\nNel 2013 debutta nel Mondiale Endurance nella LMP2, partecipando a tutte le gare di campionato. In totale ottiene quattro vittorie di classe e a fine anno \u00e8 terzo in classifica piloti LMP2.\nNel 2014 passa in LMP1 per essere pilota di riserva della Toyota, con la quale disputa tre gare su otto (le 6 Ore di Austin, Bahrain e Interlagos) per sostituire il titolare Kazuki Nakajima (spesso impegnato in Giappone). In queste tre gare ottiene come miglior risultato la vittoria assoluta in Bahrain, con Alex Wurz e St\u00e9phane Sarrazin. A fine stagione \u00e8 11\u00ba con 45 punti. \nNel 2015 diventa titolare e forma l'equipaggio con Wurz e Sarrazzin. Nelle prime quattro gare, ottiene come miglior risultato un quarto posto alla 6 Ore di Silverstone.\nFormula E.\nNel 2016 partecipa alla seconda parte del campionato di Formula E. Nella gara di debutto a Buenos Aires ottiene un ottimo 5\u00ba posto in qualifica che per\u00f2, in gara, viene reso vano da un testacoda negli ultimi giri, mentre occupava sempre la 5\u00aa posizione. A Long Beach ottiene il primo punto stagionale. Dopo una deludente gara in Francia a Berlino l'inglese torna a punti giungendo ottavo, seguito da un nono posto in Inghilterra. Al termine della stagione l'inglese ha conquistato un totale di 7 punti."}
{"id": "1609298", "revid": "183694", "url": "https://it.wikipedia.org/wiki?curid=1609298", "title": "Antonio Saltini", "text": "Biografia.\nDocente di Storia dell'agricoltura all'Universit\u00e0 di Milano, ha compiuto gli studi laureandosi dapprima in legge e poi in agraria. Inizia l'attivit\u00e0 di giornalista dedicandosi all'agricoltura, un campo che, dopo la seconda laurea, \u00e8 divenuta il maggior centro di interesse della sua attivit\u00e0 professionale.\nNel 1966, al termine del liceo, fu per quattro anni a fianco dello zio, don Zeno Saltini, il prete emiliano protagonista negli anni '50 di un aspro scontro con il ministro Scelba e il prosegretario di stato di papa Pacelli, Giovanni Battista Montini. Don Zeno era in difficolt\u00e0 nei confronti delle autorit\u00e0 civili a causa dell'indebitamento delle sue iniziative, ed aveva chiesto ed ottenuto la laicizzazione \"pro gratia\". Saltini lo raggiunse dopo il decreto con cui papa Roncalli lo riammetteva, caso oltremodo raro nella storia ecclesiastica, alla celebrazione dei sacramenti; partecip\u00f2 per quattro anni alle iniziative con cui lo zio si impegnava a lanciare il proprio messaggio nel clima nuovo del Concilio.\nNel corso della sua attivit\u00e0 come giornalista ha collaborato a diversi periodici e ha diretto la rivista mensile di agricoltura \"Genio Rurale\". \u00c8 stato anche vicedirettore del settimanale \"Terra e vita\", anch'esso di argomento agricolo.\nCome scrittore ha prodotto diverse pubblicazioni fra le quali \"Storia delle scienze agrarie\", sull'agronomia degli ultimi due millenni. Si \u00e8 occupato del tema dell'equilibrio delle risorse alimentari: da un esame delle situazioni del passato, dall'approfondimento del presente, dalle prospettive future sia in scritti sui prossimi scenari agroalimentari, sia in romanzi di genere \"fantastico\".\nRicerca le relazioni tra l'entit\u00e0 delle popolazioni e le metodologie di sfruttamento delle risorse agrarie: suoli, acque, specie animali e vegetali. Sulla tematica ha dedicato studi specifici agli ordinamenti annonari di Roma imperiale, delle societ\u00e0 dell'Ancien R\u00e9gime, di Roma pontificia. Ha verificato la persistenza degli antichi equilibri alimentari in realt\u00e0 recenti, quale quella dell'Appennino, (), verificando il persistere, nel Novecento, dell'economia del castagno. Ha comparato e commentato le prospezioni degli analisti americani che hanno previsto, dal 1973, un'inevitabile conclusione dell'et\u00e0 delle eccedenze produttive per l'imporsi di uno scenario nuovo di carenze mondiali. Sul tema ha scritto un romanzo di fanta-economia in cui immagina il futuro aggravarsi della penuria fino all'esplosione, per il controllo delle risorse mondiali, dello scontro termonucleare, intitolando il romanzo \"2057 l'ultimo negoziato\".\nCritico nei confronti della politica agraria degli ultimi governi, imperniata sulla promozione delle specialit\u00e0 alimentari ed ostile all'antica strategia della sicurezza alimentare, Saltini ritiene che l'abbandono di quella strategia, all'esplodere della domanda asiatica sui mercati internazionali, esporrebbe a gravi rischi di penuria le generazioni italiane future.\n\u00c8 presidente della Fondazione \"Nuova terra antica\".\n\u00c8 docente a contratto di Storia dell'agricoltura alla Facolt\u00e0 di agraria all'Universit\u00e0 di Milano."}
{"id": "1609300", "revid": "36426", "url": "https://it.wikipedia.org/wiki?curid=1609300", "title": "Terme di Decio", "text": ""}
{"id": "1609305", "revid": "767487", "url": "https://it.wikipedia.org/wiki?curid=1609305", "title": "Il sogno di Red", "text": "Il sogno di Red (\"Red's Dream\") \u00e8 il secondo cortometraggio d'animazione distribuito dalla Pixar Animation Studios e diretto da John Lasseter.\nTrama.\nIn una notte di pioggia, in un angolo di un negozio di biciclette chiamato \"Eben's Bikes\", un monociclo rosso di nome Red attende di essere comprato. Red sogna di essere guidato da un pagliaccio di nome Lumpy e di entrare nella pista del circo al suono della fanfara. Invece degli attesi applausi scroscianti che si aspetta, si ode solo il suono di pochi battimani da parte degli spettatori invisibili. Lumpy esegue il suo numero da giocoliere con tre palline mentre pedala sul monociclo e, quando una delle tre palline cade, Red gliela rilancia con i pedali. Quando la pallina verde cade e rotola attraverso la pista, Red la raccoglie e la fa rimbalzare su un pedale, mentre Lumpy continua il suo numero con le due palline rimaste. Quando Lumpy guarda in basso, scopre di pedalare sul vuoto e cade. Allora Red raccoglie le altre due palline e continua fare il giocoliere, mettendole addirittura tutte e tre una sopra l'altra. Dal pubblico proviene un applauso scrosciante, il cui suono si trasforma nel suono della pioggia e fa svegliare Red. Depresso, ritorna nell'angolo dov'era prima, e si riaddormenta.\nEdizioni home video.\nVHS.\nA causa della loro stessa natura, i cortometraggi Pixar non vennero mai distribuiti nel mercato dell'home video. Solo dopo il successo di \"Toy Story\" venne distribuito a partire dal 29 ottobre 1996 il VHS \"Tiny Toy Stories\", contenente i cinque corti prodotti fino ad allora: \"The Adventures of Andr\u00e9 and Wally B.\", \"Luxo Junior\", \"Il sogno di Red\", \"Tin Toy\" e \"Knick Knack\".\nDVD.\nNel 2007, un'edizione rimasterizzata di \"Il sogno di Red\" fu inclusa nella raccolta \"Pixar Short Films Collection: Volume 1\", che presenta tutti i cortometraggi prodotti dalla compagnia fino al 2007. L'opera usc\u00ec il 6 novembre 2007 e fu pubblicata su DVD e Blu-ray; le edizioni sui due supporti sono fra loro identiche."}
{"id": "1609306", "revid": "29244", "url": "https://it.wikipedia.org/wiki?curid=1609306", "title": "Blennius gattorugine", "text": ""}
{"id": "1609310", "revid": "212348", "url": "https://it.wikipedia.org/wiki?curid=1609310", "title": "7 Aurelius", "text": ""}
{"id": "1609318", "revid": "81484", "url": "https://it.wikipedia.org/wiki?curid=1609318", "title": "Messenger Plus", "text": ""}
{"id": "1609322", "revid": "287204", "url": "https://it.wikipedia.org/wiki?curid=1609322", "title": "Hugo van den Berg", "text": "Carriera.\nDopo aver esordito a 12 anni nelle competizioni delle minimoto \u00e8 passato alle gare di velocit\u00e0 su pista nel 2002, gareggiando dapprima nelle competizioni monomarca e passando in seguito a gareggiare nei campionati nazionali olandesi e tedeschi.\nPer quanto riguarda le competizione nel motomondiale ha gareggiato in tre gran premi nella stagione 2005 della classe 125 in sella ad una Aprilia.\nSenza cambiare n\u00e9 motocicletta, n\u00e9 classe, ha poi corso anche nelle tre stagioni successive del campionato mondiale.\nNel 2008, oltre l'impegno da pilota titolare nel motomondiale, corre la prova portoghese del campionato europeo Superstock 600 con la Honda CBR600RR del team Hannspree IDS Ten Kate Honda, portando a termine la gara al 22\u00ba posto, quindi fuori dalla zona punti.\nRitorna a partecipare al campionato tedesco nel 2009, questa volta nella categoria Supersport."}
{"id": "1609323", "revid": "1924342", "url": "https://it.wikipedia.org/wiki?curid=1609323", "title": "Poets of the Fall", "text": "I Poets of the Fall (abbreviato POTF) sono un gruppo musicale rock finlandese fondato nel 2003 a Helsinki.\nStoria.\nLa band \u00e8 composta dal cantante Marko Saaresto, dal chitarrista Olli Tukiainen (Ollie) e dal tastierista Markus Kaarlonen (Captain), unitosi al gruppo in un secondo momento. Dal 2010 sono entrati a far parte del gruppo in pianta stabile anche il chitarrista Jaska Makinen, il batterista Jari Salminen e il bassista Jani Snellman.\nLa band ha pubblicato i singoli \"Late Goodbye\" e \"Lift\", tratti dall'album \"Signs of Life\", Il singolo \"Late Goodbye\" \u00e8 stato utilizzato come main track nel videogioco Max Payne 2, contribuendo a creare un considerevole gruppo di fan ancor prima dell'uscita del primo album.\nIl brano \"Lift \"\u00e8 stato anche utilizzato nei credits finali del famoso software di benchmarking\" \"3D Mark\"\"\nNel 2006 \u00e8 stato pubblicato l'album \"Carnival of Rust\".\nHanno anche vinto l'MTV Europe Music Award come miglior band finlandese.\nLa band ha pubblicato il suo terzo album, \"Revolution Roulette\", il 26 marzo 2008.\nIl quarto album della band, \"Twilight Theater\", \u00e8 uscito in Finlandia il 17 marzo 2010, preceduto, il 3 febbraio, dal singolo \"Dreaming Wide Awake\".\nI Poets of the Fall hanno inoltre prestato \"War\", una traccia del loro album \"Twilight Theater\", come colonna sonora per il videogame della Remedy \"Alan Wake\", uscito il 14 maggio 2010. Gli stessi hanno scritto e interpretato due canzoni, \"Children of the Elder God\" e \"The Poet and the Muse\", con il nome di Old Gods Of Asgard, un gruppo esistente nell'universo di Alan Wake. Ritornano anche in Alan Wake American Nightmare con il brano \"Balance Slays the Demon\", sempre nelle vesti del gruppo rock fittizio Old Gods of Asgard.\nIl quinto album del gruppo, \"Temple of Thought\", \u00e8 stato pubblicato il 21 marzo 2012.\nIl sesto album del gruppo, Jealous Gods, \u00e8 stato pubblicato il 19 settembre 2014, preceduto dal singolo Daze il 22 agosto 2014.\nIl 28 Maggio 2015 suonano per la prima volta in Italia, presso il LIVE Club di Trezzo sull'Adda, in provincia di Milano.\nIl 30 Settembre 2016 \u00e8 uscito un nuovo album di studio, intitolato Clearview, preceduto dal video di una delle tracce, Drama for life.\nIl 31 Gennaio 2018 \u00e8 uscito un nuovo singolo, intitolato False Kings e relativo videoclip.\nNel 2019 i Poets of the Fall collaborano ancora con Remedy Entertainment per \"Control\", inserendo nel videogioco le canzoni \"My Dark Disquiet\" (dall'album \"Ultraviolet\") e \"Take Control\", scritta di nuovo con il nome fittizio di Old Gods of Asgard."}
{"id": "1609324", "revid": "6923", "url": "https://it.wikipedia.org/wiki?curid=1609324", "title": "Stars and Stripes (quotidiano)", "text": "Stars and Stripes \u00e8 un quotidiano statunitense che ha sede a Washington D.C. e opera dall'interno del United States Department of Defense, ma ne \u00e8 editorialmente separato. Produce principalmente notizie indipendenti riguardo alla vita militare. Creato nel 1861, da allora ha inviato reporter durante tutti i conflitti bellici combattuti dalle truppe statunitensi.\nNell'edizione attuale \u00e8 distribuito nelle installazioni militari degli Stati Uniti, in Europa e nell'Est asiatico. Consta di circa 40-50 pagine ed \u00e8 pubblicato in formato tabloid e online.\nStoria.\nIl 9 novembre 1861, durante la guerra civile americana, i soldati dell'11\u00ba , 18\u00ba e 29\u00ba reggimento dell'Illinois si accamparono nella citt\u00e0 di Bloomfield, nel Missouri. Trovando l'ufficio del giornale locale vuoto, decisero di stampare un giornale sulle loro attivit\u00e0. L'hanno chiamato \"Stelle e Strisce\". La tradizione ritiene che questo sia l'origine della storia del giornale. Il Stars and Stripes Museum / Library Association si trova a Bloomfield.\nPrima guerra mondiale.\nDurante la prima guerra mondiale, lo staff, i giornalisti itineranti e gli illustratori di \"Stars and Stripes\" erano giornalisti veterani o giovani soldati che sarebbero poi diventati tali negli anni del dopoguerra. Fu pubblicato dall'American Expeditionary Forces (AEF) dall'8 febbraio 1918 al 13 giugno 1919. Harold Ross, editore di \"Stars and Stripes\", torn\u00f2 a casa per fondare la rivista \"The New Yorker\". Cyrus Baldridge, il suo direttore artistico e illustratore principale, divenne non solo un importante illustratore di libri e riviste ma anche scrittore, tipografo e scenografo. Il redattore della pagina sportiva Grantland Rice ha avuto una lunga carriera nel giornalismo e ha fondato uno studio cinematografico chiamato Grantland Rice Sportlight. I saggi del critico drammatico Alexander Woollcott per \"Stars and Stripes\" furono raccolti nel suo libro del 1919, \"The Command Is Forward\". \nSeconda guerra mondiale.\nDurante la seconda guerra mondiale, il giornale (settimanale in otto pagine) fu stampato in dozzine di edizioni a seconda delle diverse zone operative. Ancora una volta, sia i giornalisti in uniforme che i giovani soldati, alcuni dei quali sarebbero poi diventati importanti giornalisti, hanno fatto parte dello staff. Alcune delle edizioni furono assemblate e stampate molto vicino al fronte per fornire le ultime informazioni al maggior numero di truppe. Inoltre, durante la guerra, il giornale ha pubblicato la serie di 53 libri \"GI Stories\". \nDopo che Bill Mauldin ha realizzato nel giornale i suoi famosi cartoni animati \"Up Front\", \u00e8 tornato a casa dove ha avuto a una carriera di successo come fumettista editoriale: per due volte \u00e8 stato il vincitore del Premio Pulitzer.\nLa rivista pubblicava spesso fotografie di una giovane Marilyn Monroe, allora conosciuta come Norma Jeane Dougherty, cosa che in seguito la port\u00f2 ad essere chiamata \"Miss Cheesecake 1952\" dalla rivista \"Stars &amp; Stripes\"."}
{"id": "1609327", "revid": "228587", "url": "https://it.wikipedia.org/wiki?curid=1609327", "title": "Casimiro I di Teschen", "text": "Biografia.\nEra figlio di Mieszko I di Teschen, fondatore dei duchi della citt\u00e0 della dinastia dei Piast. Il nome di sua madre \u00e8 a tutt'oggi sconosciuto.\nDopo la morte del padre, attorno al 1315 ottenne il controllo della parte nord-ovest del ducato, centrata attorno alla citt\u00e0 di Cieszyn (Teschen). Nel 1321 Casimiro spos\u00f2 Eufemia, fondando una tradizione di relazioni matrimoniali con la casata dei Piast di Masovia. Eufemia diede alla luce nove figli, cinque maschi e quattro femmine.\nCasimiro, inizialmente, ebbe ottime relazioni con Ladislao I di Polonia (W\u0142adys\u0142aw I \u0141okietek), che divenne re di Polonia nel 1320, ma quando nel 1326 le forze lituane supportarono \u0141okietek nell'invadere il ducato di O\u015bwi\u0119cim, Casimiro ruppe i rapporti col re polacco. Egli divenne quindi un fervido alleato di Giovanni di Lussemburgo, re di Boemia, a cui rese omaggio l'8 febbraio 1327 ad Opava. Il 23 febbraio di quell'anno, inoltre, egli ricevette il ducato come possedimento ereditario, mantenendovi una larga sovranit\u00e0 interna.\nCasimiro era intenzionato a mantenere l'unit\u00e0 territoriale del ducato e per questo propose uno solo dei suoi figli, il maggiore, al governo. Per i figli rimanenti, trov\u00f2 loro un'occupazione nel clero. Casimiro inoltre aspir\u00f2 a nuovi possedimenti e nel 1337 ottenne le terre di Siewierz dai duchi di Bytom.\nSi ritiene sia stato Casimiro a ricostruire il castello di Cieszyn ed a circondare la citt\u00e0 con mura fortificate. Egli inoltre support\u00f2 lo sviluppo economico del ducato, favorendo diverse citt\u00e0."}
{"id": "1609335", "revid": "599013", "url": "https://it.wikipedia.org/wiki?curid=1609335", "title": "Palazzo Gallio", "text": ""}
{"id": "1609341", "revid": "287204", "url": "https://it.wikipedia.org/wiki?curid=1609341", "title": "Michael Ammermuller", "text": ""}
{"id": "1609344", "revid": "290948", "url": "https://it.wikipedia.org/wiki?curid=1609344", "title": "Blu scuro", "text": ""}
{"id": "1609346", "revid": "76963", "url": "https://it.wikipedia.org/wiki?curid=1609346", "title": "Benny Luke", "text": "Biografia.\n\u00c8 conosciuto soprattutto per aver interpretato il ruolo del cameriere Jacob nella trilogia del \"Vizietto\", con Ugo Tognazzi e Michel Serrault protagonisti."}
{"id": "1609348", "revid": "287204", "url": "https://it.wikipedia.org/wiki?curid=1609348", "title": "Rasalas", "text": "Rasalas (\u03bc Leo / \u03bc Leonis / Mu Leonis) \u00e8 una stella di magnitudine apparente +3,88 situata nella costellazione del Leone a 133 anni luce dal Sistema solare. Posta nella parte superiore della testa del Leone, deve il suo nome alla parola araba che indica precisamente la sua posizione nella costellazione. Possiede anche i nomi tradizionali di Rasalased (o Ras Elased) Borealis - l'aggettivo \"Borealis\", che in latino significa \"settentrionale\", \u00e8 stato introdotto per distinguere la stella da Ras Elased Australis, la vicina Epsilon - e Alshemali.\nRasalas \u00e8 una stella gigante arancione di classe spettrale K3 III, con una luminosit\u00e0 65 volte maggiore di quella del Sole ed una massa di 1,5-1,7 masse solari. A differenza delle altre giganti arancioni, in cui \u00e8 gi\u00e0 iniziata la fusione dell'elio in carbonio, Rasalas si trova in uno stadio evolutivo ancora precoce, in cui il nucleo di elio \u00e8 ancora in fase di contrazione; si ritiene perci\u00f2 che nei prossimi milioni di anni andr\u00e0 incontro ad un progressivo aumento della propria luminosit\u00e0.\nDegna di nota \u00e8 l'elevata metallicit\u00e0 della stella, superiore del 70% a quella del Sole; per questo motivo gli astronomi ritengono che la nube molecolare da cui essa si \u00e8 formata avesse un'elevata concentrazione di metalli."}
{"id": "1609350", "revid": "22356", "url": "https://it.wikipedia.org/wiki?curid=1609350", "title": "Sfenosuco", "text": ""}
{"id": "1609351", "revid": "2130303", "url": "https://it.wikipedia.org/wiki?curid=1609351", "title": "Chiesa di Santa Maria del Trivio", "text": "La chiesa di Santa Maria Assunta in cielo \"vulgo\" del Trivio \u00e8 un luogo di culto cattolico di Velletri, cittadina laziale posta nei Castelli Romani, nella Sede suburbicaria di Velletri-Segni.\nAttestata a partire dal 1444, la chiesa sorge a fianco della trecentesca \"Torre del Trivio\", perci\u00f2 \u00e8 presumibile che risalga almeno al XIV secolo. Nel 1494 vi venne eretta una nuova sagrestia, mentre nel 1505 venne distrutto il portico per allargare la strada antistante che risultava troppo angusta. Colpita da un fulmine nel 1622, l'antica struttura pericolante sub\u00ec l'abbattimento in favore di un nuovo edificio progettato dall'architetto Carlo Maderno. I lavori terminarono nel 1759 ad opera di Carlo Murena, che diede al luogo di culto l'attuale aspetto. La vicina \"Torre del Trivio\", concepita come torre campanaria, \u00e8 una slanciata struttura tardo-romanica alta 50 metri e larga 5x5 metri, inaugurata il 15 aprile 1353. Originariamente unita alla vicina chiesa tramite una galleria sopraelevata, ne \u00e8 stata divisa dopo i lavori del XVII secolo. L'attuale aspetto \u00e8 dovuto ai lavori seguiti agli ultimi avvenimenti bellici e alla distruzione di Velletri del 1944."}
{"id": "1609353", "revid": "121837", "url": "https://it.wikipedia.org/wiki?curid=1609353", "title": "Mu Leonis", "text": ""}
{"id": "1609359", "revid": "92723", "url": "https://it.wikipedia.org/wiki?curid=1609359", "title": "Jarler", "text": "Biografia.\nJarler fu uno dei due primi studenti svedesi presso l'Universit\u00e0 di Parigi.\nDurante il suo arcivescovado, l'Ordine domenicano e quello francescano si stabilirono in Svezia. Questi ordini poterono usufruire di un certo seguito nella popolazione, ottenuto attraverso la predicazione (l'unico ordine che si era stabilito in Svezia in passato, quello cistercense, non predicava).\nAll'epoca, il clima politico era molto acceso. Nel 1247 la casata dei Folkung si ribell\u00f2 al sovrano, Eric XI, fino a giungere alla battaglia di Sparrs\u00e4tra.\nNel 1247, un delegato papale, Guglielmo di Sabina, fu inviato in Svezia per investigare riguardo alle ricorrenti accuse di matrimonio tra ecclesiastici e ad altri problemi collegati. Durante il Sinodo di Sk\u00e4nninge (1248), al quale partecip\u00f2 anche Jarler, fu deciso di consacrare la regola del celibato e dell'indipendenza della Chiesa dal Re. Inoltre, fu deciso che l'Arcivescovo doveva essere eletto tramite un capitolo della cattedrale e non personalmente dal sovrano, come avveniva in passato. \nNel 1254 Jarler invi\u00f2 una lettera al Papa, richiedendo di poter lasciare la sua carica, in quanto vecchio e disabile. Il Papa accett\u00f2, ma prima che il messaggio arrivasse a Jarler, questi mor\u00ec."}
{"id": "1609360", "revid": "51323", "url": "https://it.wikipedia.org/wiki?curid=1609360", "title": "Jarlerius", "text": ""}
{"id": "1609363", "revid": "1543377", "url": "https://it.wikipedia.org/wiki?curid=1609363", "title": "Culture neolitiche cinesi", "text": "Con il termine culture regionali neolitiche cinesi si intende l'insieme dei primi insediamenti umani stabili della Cina continentale.\nI reperti archeologici testimoniano l'esistenza nel VIII-III millennio a.C. di un gran numero di comunit\u00e0 umane insediatesi su un vasto territorio che comprende le valli del Fiume Azzurro e del Fiume Giallo. La caratteristica principale di questi insediamenti risiede nell'altissimo grado di differenziazione culturale che si riscontra nei manufatti, nella struttura delle abitazioni, e in generale nelle testimonianze della vita collettiva di ciascuna comunit\u00e0. Ci\u00f2 ha spinto gran parte degli storici ed archeologi ad abbandonare la tesi di un'origine unitaria per la civilt\u00e0 cinese, in favore di un modello basato su una molteplicit\u00e0 di culture regionali sorte autonomamente, e in un secondo momento entrate in contratto tra loro.\nRagionando su base geografica, \u00e8 possibile suddividere le culture neolitiche in gruppi distinti, caratterizzati da marcate differenze regionali:\nIl nome di ciascuna cultura deriva dal nome del luogo di ritrovamento dell'insediamento principale.\nVisualizzazione schematica.\nLe diverse culture sono qui riunite schematicamente, per il periodo 7000 - 1500 a.C. Le culture dell'et\u00e0 del bronzo sono segnate con *. Le date sono indicative, poich\u00e9 esistono diverse opinioni sulla datazione delle varie culture.\nPer questa visualizzazione schematica delle culture neolitiche, la Cina \u00e8 stata divisa nelle seguenti nove parti:"}
{"id": "1609364", "revid": "179152", "url": "https://it.wikipedia.org/wiki?curid=1609364", "title": "Saibaba", "text": ""}
{"id": "1609365", "revid": "793215", "url": "https://it.wikipedia.org/wiki?curid=1609365", "title": "Mieszko I di Teschen", "text": "Egli era il figlio maggiore di Ladislao di Opole (\"W\u0142adys\u0142aw opolski\") e di sua moglie Eufemia.\nEgli aveva tre fratelli e il loro padre decise di concedere a ciascuno dei propri figli un quarto del Ducato di Opole, e a Mieszko tocc\u00f2 il Ducato di Cieszyn. Mieszko govern\u00f2 su Cieszyn, O\u015bwi\u0119cim (Auschwitz) e Racib\u00f3rz (Ratibor) sin dal 1281/1282 assieme al fratello Premislao di Racib\u00f3rz, e dal 1290 - dopo la suddivisione - divenne il solo reggenti di Cieszyn e O\u015bwi\u0119cim.\nEgli rifiut\u00f2 il supporto ai Piast che aspiravano al trono polacco. Egli si alle\u00f2 invece, il 17 gennaio 1291 con Venceslao II (\"V\u00e1clav II\"), Re di Boemia. Mieszko gli garant\u00ec infatti la propria fedelt\u00e0 ed il suo sostegno verso il trono polacco. Egli prese parte infatti alla campagna contro Ladislao I di Polonia (\"W\u0142adys\u0142aw I \u0141okietek\") nel 1292 e prese parte alla Battaglia di Siewierz. Mieszko fu inoltre presente all'incoronazione di Venceslao II a Re di Polonia a Gniezno nel 1300. Alla morte di Venceslao II, Mieszko continu\u00f2 a supportare i Re boemi e in particolare Venceslao III, figlio di Venceslao II.\nNella politica interna, si destreggi\u00f2 in modo deciso. Mieszko apport\u00f2 una politica di intensa colonizzazione e fond\u00f2 molti nuovi insediamenti. Egli elev\u00f2 a citt\u00e0 molti villaggi dell'area: Cieszyn, O\u015bwi\u0119cim, Zator, Bielsko, Skocz\u00f3w e Fry\u0161t\u00e1t.\nAlla sua morte, i suoi domini vennero divisi in due sezioni governate dai suoi figli: Cieszyn, che venne governata da Casimiro e O\u015bwi\u0119cim, retta da Ladislao."}
{"id": "1609366", "revid": "89577", "url": "https://it.wikipedia.org/wiki?curid=1609366", "title": "Flaming Lips", "text": ""}
{"id": "1609367", "revid": "89577", "url": "https://it.wikipedia.org/wiki?curid=1609367", "title": "Flamin' Lips", "text": ""}
{"id": "1609368", "revid": "438678", "url": "https://it.wikipedia.org/wiki?curid=1609368", "title": "Salvate la tigre", "text": "Salvate la tigre (\"Save the Tiger\") \u00e8 un film del 1973 diretto da John G. Avildsen, con protagonista Jack Lemmon.\nTrama.\nLos Angeles: Harry Stoner \u00e8 il proprietario di un'azienda di abbigliamento in difficolt\u00e0 finanziarie. Infatti la collezione che si appresta ad uscire sul mercato \u00e8 destinata al successo, ma \u00e8 necessario disporre di denaro per produrre gli abiti.\nNervoso ed esasperato dalla routine quotidiana, Stoner decide, nonostante il parere negativo del suo socio e amico Phil Greene, che l'unico modo per ottenere il denaro necessario \u00e8 quello di incaricare un uomo di fiducia, Charlie Robbins, di dare fuoco ad un suo stabilimento per riscuotere l'assicurazione. Mentre Stoner progetta il piano arriva in ufficio un suo vecchio cliente, un pervertito che supplica l'amico di organizzargli un incontro con una prostituta, Margo, con cui era stato in precedenza. Stoner, nonostante le contrariet\u00e0 della donna, alla fine riesce a ottenere l'appuntamento per l'amico, per non perderne la fiducia, ed i soldi. Mentre Stoner e Greene sono ad un bar Margo lo chiama per comunicargli una terribile notizia: il suo amico \u00e8 stato colto da un infarto durante l'incontro. I due si precipitano nel motel e riescono a far ricoverare l'amico, anche se Stoner sembra pi\u00f9 preoccuparsi dell'eventuale mancato acquisto di capi dello stesso che della sua salute.\nLa mente di Stoner comincia per\u00f2 a mostrare cenni di grosso turbamento, che gi\u00e0 gli procurava un'insonnia di cui la moglie Janet si era accorta, anche se l'uomo rifiutava di farsi vedere da un medico per una cura tramite ipnosi. Durante la mattinata Stoner spesso sogna ad occhi aperti, ricordando la sua giovent\u00f9 spensierata, passata tra i campi da baseball e la musica jazz. Ma \u00e8 proprio durante il discorso di presentazione della sua collezione che Stoner \u00e8 assalito da una terribile allucinazione: tra il pubblico vede i volti dei suoi compagni morti durante lo sbarco ad Anzio dell'esercito statunitense, il cui ricordo lo terrorizza. In pieno stato di confusione Stoner riesce, grazie alla sua assistente, a scendere dal palco: mentre assiste alla sfilata \u00e8 avvicinato da uno strozzino, che gli fa vantaggiose offerte per procurargli il denaro di cui l'azienda abbisogna. Stoner liquida lo strozzino e va, insieme a Greene, in uno squallido cinema porno dove i due dovevano incontrare Robbins. L'uomo gli d\u00e0 appuntamento nello stesso luogo l'indomani, dopo aver fatto un sopralluogo.\nLa sera, mentre ritorna a casa, Stoner ritrova sulla sua strada una giovane autostoppista, Myra: i due passano la notte insieme in una casa sulla spiaggia, anche se ad un certo punto Harry viene assalito dai suoi pensieri sulla guerra, vaneggiando di fronte alla ragazza. Il mattino dopo al cinema Stoner assolda Robbins per il \"lavoretto\" allo stabilimento."}
{"id": "1609380", "revid": "21583", "url": "https://it.wikipedia.org/wiki?curid=1609380", "title": "Boleslao II di Teschen", "text": "Egli era figlio di Boleslao I, Duca di Teschen, e di sua moglie Eufemia.\nAlla morte del padre nel 1431, Boleslavo II govern\u00f2 sul ducato assieme ai fratelli ed alla madre. Dopo la divisione del ducato, nel 1442 continu\u00f2 a portare il titolo di Duca di Teschen, ma in pratica govern\u00f2 solo 16 villaggi e citt\u00e0 che facevano parte difatti del territorio del ducato. Nel 1447 concedette i diritti di citt\u00e0 al villaggio di Frysztat. Egli lasci\u00f2 gran parte dei doveri di governo al fratello Premislavo II.\nCome i fratelli ed il padre, anche Boleslavo II riusc\u00ec ad essere attivo nella politica internazionale. A differenza del fratello Ladislao, per\u00f2, il quale si era alleato con la Boemia, Boeslao II mantenne stretti rapporti con il trono polacco.\nNel 1448 Boleslao II spos\u00f2 Anna, cugina di Sofia, moglie di Ladislao Jagellone. Alla morte del di lei marito, ella si prese cura del figlio Casimiro e spost\u00f2 la propria residenza a Frysztat."}
{"id": "1609381", "revid": "767487", "url": "https://it.wikipedia.org/wiki?curid=1609381", "title": "Rush Hour - Due mine vaganti", "text": "Rush Hour - Due mine vaganti (\"Rush Hour\") \u00e8 un film del 1998 diretto da Brett Ratner.\nFilm comico poliziesco con protagonisti Jackie Chan e Chris Tucker.\nIl film ha avuto due seguiti: \"Colpo grosso al drago rosso - Rush Hour 2\" del 2001 e \"Rush Hour - Missione Parigi\" del 2007.\nTrama.\nHong Kong. Il detective Lee, amico intimo del console Solon Han, riesce ad impedire che alcuni preziosissimi manufatti cinesi vengano portati fuori dal paese da alcuni contrabbandieri. Due mesi dopo, mentre il console si \u00e8 trasferito a Los Angeles con la sua famiglia, il misterioso boss malavitoso Juntao, la cui vera identit\u00e0 \u00e8 da sempre ignota, si vendica dell'azione intrapresa qualche tempo prima dalle autorit\u00e0 di Hong Kong rapendo la sua giovane figlia Soo Yung. Non fidandosi dell'FBI, Han chiede aiuto a Lee, tuttavia la polizia locale non vuole assegnare il caso ad un agente estero, perci\u00f2 gli affianca il detective James Carter, un agente scavezzacollo che riceve l'ingrato compito di tenere Lee il pi\u00f9 lontano possibile dal caso, cercando di distrarlo in giro per la citt\u00e0. I due insospettabilmente si riveleranno una coppia vincente.\nAccoglienza.\nIncassi.\nIl film ha incassato oltre 33 milioni di dollari nel suo fine settimana di apertura.\nA fronte di un budget di produzione di 33 milioni di dollari, il film ha incassato complessivamente la cifra di 244.386.864 dollari, di cui 141.186.864 negli Stati Uniti d'America e 103.200.000 nel resto del mondo. Con questi risultati raggiunge negli Stati Uniti il settimo posto come miglior incasso del 1998 e inoltre rappresenta il terzo pi\u00f9 grande successo commerciale della storia per un film di arti marziali superato solo dal seguito \"Colpo grosso al drago rosso - Rush Hour 2\" e da \"The Karate Kid - La leggenda continua\"."}
{"id": "1609382", "revid": "1543377", "url": "https://it.wikipedia.org/wiki?curid=1609382", "title": "Change (singolo Sugababes)", "text": "Change \u00e8 un singolo del gruppo musicale pop britannico Sugababes, pubblicato l'11 dicembre 2007 dall'etichetta discografica Island.\nLa canzone \u00e8 stata scritta dalle Sugababes insieme a Niara Scarlett, Martin M. Larsson e Lars H. Jensen e prodotta dallo stesso Larsson. \u00c8 stato estratto come secondo singolo dall'album \"Change\".\nVideo.\nIl video di \"Change\" \u00e8 stato diretto da Fatima Andrade Koehlered \u00e8 stato presentato il 16 novembre 2007 su Channel 4, e nei giorni seguenti nei canali musicali britannici. In Australia, \u00e8 stato presentato il 1\u00ba febbraio 2008.\nNel video le ragazze rappresentano le quattro stagioni: Keisha Buchanan la primavera, Heidi Range l'autunno e Amelle Berrabah estate ed inverno. Appaiono anche insieme a rappresentare la notte e il giorno."}
{"id": "1609385", "revid": "1305772", "url": "https://it.wikipedia.org/wiki?curid=1609385", "title": "Camera di consultazione della sinistra", "text": "La Camera di consultazione della sinistra \u00e8 stato un organismo politico della sinistra voluto da Alberto Asor Rosa in collaborazione (in un primo momento) col quotidiano \"il manifesto\".\nL'idea di Asor Rosa era quella di creare \u00abuna sorta di parlamento della sinistra che sta a sinistra della sinistra moderata; costituito dai rappresentanti dei vari gruppi che scelgono di parteciparvi. Per usare un'immagine, un organismo plurimo e bifronte: fatto cio\u00e8 di organismi di natura e qualit\u00e0 diverse - partiti, sindacati, movimenti, associazioni, gruppi, ecc. - e paritetico, per esempio, met\u00e0 rappresentativo delle forze organizzate e met\u00e0 della societ\u00e0 civile, met\u00e0 di uomini e met\u00e0 di donne\u00bb.\nIn prospettiva la Camera aveva il compito di unire le varie anime della sinistra italiana e cio\u00e8 di \u00abfare una cosa nuova, una cosa che consista nell'associare tutte le forze di\u00bb quel \u00abpezzo di opinione pubblica che, elettoralmente stimabile al 12-13 per cento in Italia il che vuol dire una forza di medie dimensioni a livello europeo, e tuttavia frammentizzato politicamente e organizzativamente, e senza dubbio sottostimato nella realt\u00e0 politico istituzionale di questo paese\u00bb.\nDopo essere stata discussa nella seconda met\u00e0 del 2004, la Camera venne fondata il 15 gennaio 2005 per naufragare nel novembre dello stesso anno, per la progressiva defezione di tutti i suoi aderenti.\nPer tutta la sua esistenza, la Camera \u00e8 stata coordinata da Asor Rosa.\nStoria.\nIl dibattito iniziale.\nLe elezioni europee del 2004 misero al centro del dibattito politico due considerazioni: da un lato l'esperimento di Uniti nell'Ulivo dimostrava che una fusione fra Ds e Dl era possibile, dall'altro che a sinistra del futuro Partito Democratico esisteva un corposo 13% di voti eccessivamente frazionato.\nIl 15 giugno Bertinotti intervistato dal \"Corriere della Sera\" tenta di spiegare la sua idea di unit\u00e0 della sinistra. Sintetizzando, Bertinotti boccia una lista unica della sinistra (\u00absarebbe suicida vedere nel progresso della sinistra radicale il primo pezzo di un listino radicale e pacifista. L'obiettivo \u00e8 pi\u00f9 ambizioso. (...) Non voglio imitare il processo con cui si \u00e8 fatto il Listone. L'assemblaggio di tutte le forze cos\u00ec come sono \u00e8 un'ipotesi da scartare in partenza, come la pi\u00f9 banalmente, rozzamente politicista\u00bb); suggerisce di prendere a modello il neonato Partito della Sinistra Europea, del quale Bertinotti \u00e8 promotore e presidente (\u00abPenso a una coalizione delle forze democratiche sul modello del partito della Sinistra europea. Costruiamo le fondamenta, circoli, club, associazioni che diventino la costituente nella societ\u00e0 di un soggetto della sinistra radicale, la cui connotazione principale sia poi il suo pluralismo\u00bb); lancia l'idea di \u00abuna costituente programmatica per l'alternativa in cui tutte le opposizioni entrino in rapporto con i movimenti\u00bb.\nTuttavia l'invito non \u00e8 indiscriminato. Bertinotti lascia intendere che il Pdci di Diliberto non \u00e8 gradito (\u00abnon \u00e8 neanche necessario che siano tutti convinti. (...) Al limite se qualcuno si autoesclude non \u00e8 detto che sia male... (...) Non possono invece essere interessati all'impresa quanti faticano a prendere le distanze dall'eredit\u00e0 staliniana\u00bb), mentre ben accolta sarebbe la sinistra Ds (\u00abc'\u00e8 qualcuno che sta nel Listone che potrebbe essere interessato al progetto e c'\u00e8 qualcuno che sta al di qua che sarebbe bene non fosse interessato\u00bb).\nIl giorno dopo Bertinotti ripeter\u00e0 concetti analoghi su il manifesto (\u00abApriamo una fase costituente (...) verso la costituzione di un soggetto politico (...) unitario e plurale\u00bb.\nDiliberto non gradisce e a conclusione del Comitato Centrale del 19 giugno risponde al suo omologo del Prc: \u00abGli ultimi stalinisti, come tutti sanno, stanno proprio dentro Rifondazione, ma la verit\u00e0 \u00e8 che Bertinotti vorrebbe escluderci da un processo aggregativo a sinistra. (...) Perch\u00e9 la verit\u00e0 \u00e8 che vorrebbe mettersi a capo, essere la guida di un processo aggregativo che in pratica \u00e8 l'obiettivo della grande Rifondazione. Non c'\u00e8, nelle sue intenzioni, il progetto di mettere assieme le forze delle sinistra. Il suo obiettivo \u00e8 allargare Rifondazione e fagocitare tutto quello che c'\u00e8 a sinistra dei Ds\u00bb.\nMa a far maggiormente discutere in quei giorni sar\u00e0 Alberto Asor Rosa che il 20 febbraio 2004 aveva lasciato i Ds e che ora su il manifesto del 14 luglio 2004 si chiede in un lungo articolo: \u00abSinistra radicale, che fare di quel 15%?\u00bb, cio\u00e8 di quell'ambito che andava dall'allora Correntone Ds al Prc e ai movimenti .\nIl giorno dopo viene pubblicato dallo storico quotidiano comunista la risposta di Bertinotti . Il segretario del Prc boccia nuovamente l'idea confederativa (\u00abla costruzione della sinistra di alternativa non ha bisogno di scorciatoie organizzativistiche, non ha bisogno di camicie di forza\u00bb), e ritenendo che \u00able singole appartenenze non sono sufficienti, non bastano\u00bb, lancia la proposta di costruire l'unit\u00e0 della sinistra dando \u00abvita al partito della Sinistra Europea in cui comunisti e non si ritrovano in una soggettivit\u00e0 politica nuova, anche nelle modalit\u00e0 di relazione in quanto possono aderirvi sia forze politiche che singoli, sulla base non della identit\u00e0 (o fissit\u00e0) ideologica ma sulla base del comune riconoscersi e delle discriminanti che il movimento ha posto del no alla guerra e alle politiche neoliberiste\u00bb.\nSul quotidiano risponderanno ad Asor Rosa altri esponenti di sinistra che si sentivano chiamati in causa (Diliberto, Salvi, Rossanda, Burgio, Patta) per un totale di 16 contributi alla fine dei quali torner\u00e0 a prendere la parola Asor Rosa. L'intellettuale il 23 ottobre scriver\u00e0 che \u00abil dibattito svoltosi sul manifesto sulle forme di una possibile, diversa unit\u00e0 della sinistra italiana si potrebbe definire un successo\u00bb, tuttavia \u00abne ho avvertito soprattutto i limiti. Constato ad esempio che non \u00e8 intervenuta nessun'esponente dei gruppi e movimenti femminili e/o femministi. Non sono intervenuti neanche i rappresentanti del cosiddetto \u00abcorrentone\u00bb, forse risucchiati nel gioco interno Ds. Non sono intervenuti (salvo un'eccezione) neanche i verdi: pensano che le tematiche ambientalistiche siano ancora autosufficienti? Non sono intervenuti neanche gli esponenti del riformismo moderato: forse pensano che non sia affar loro l'eventuale costituzione di un raggruppamento di sinistra distinto dal loro oppure lo guardano con sufficienza, pensando che l'idea sia fuori del mondo?\u00bb. In ogni caso \u00e8 ormai il tempo di agire e perci\u00f2 \u00abbisogna lavorare sulla massa critica che precede e determina la nascita di una nuova sinistra\u00bb e per questo propone \u00abche ci sia, a breve scadenza, un momento e un luogo d'incontro per tutti coloro che si dichiarano e si sentono (e forse effettivamente sono, ma questo potremo saperlo solo dopo) a favore di un processo di avvicinamento e d'incontro (e forse di unificazione, ma anche questo potremo saperlo solo dopo) tra quelle forze della sinistra, che, sebbene disperse, continuano a resistere alla manovra riformistico-moderata\u00bb.\nIl 20 novembre 2004 vengono approvate le mozioni per il VI Congresso nazionale del Prc, previsto per il marzo successivo . Tutte le principali mozioni si interrogano su come arrivare all'unit\u00e0 della sinistra.\nPer la proposta di Asor Rosa arrivano intanto i s\u00ec di tutti, da Diliberto a Salvi, da Occhetto a Bertinotti (purch\u00e9 l'assemblea sia \u00abautoconvocata\u00bb, precisa) e anche dei Verdi Mauro Bulgarelli, Paolo Cento e Francesco Martone, che per\u00f2 aderiranno come \"Associazione Arcobaleno\", nata a Riccione il 23 ottobre precedente .\nLa fondazione.\nL'idea di trovare un'unit\u00e0 a sinistra sembra dunque iniziare a dare i suoi frutti il 15 gennaio 2005, quando Alberto Asor Rosa fonda la Camera di consultazione della sinistra a Roma .\nIl giorno dopo a Roma si tiene una giornata di dibattito e confronto analoga (\u00abFuori programma. Un cantiere sul che fare\u00bb) e promossa dalle riviste Aprile, Carta, Alternative, Quaderni laburisti e dall'emittente Ecoradio, ma fallisce l'obiettivo di un accordo per una lista unica della sinistra per opposizione di Bertinotti, Mussi, Folena e Cento. Il Pdci non aderisce a questa iniziativa .\nAl suo secondo appuntamento, per\u00f2, la Camera di consultazione di Asor Rosa sembra gi\u00e0 destinata al naufragio. L'11 aprile 2005, infatti, si sarebbe dovuto approvare una \u00abDichiarazione d'intenti\u00bb, ma Bertinotti si sfila immediatamente perch\u00e9 non vuole sentir parlare di ipotesi federative a sinistra. Il segretario di Rifondazione \u00e8 duro: \u00abSulla nonviolenza io ho fatto un congresso. Posso collaborare con chi alza un cartello \"Viva la resistenza irachena\", ma unirmi, proprio no\u00bb. Il giorno dopo lo stesso su Il Giornale spiegher\u00e0 che la Camera di Asor Rosa deve dare solo \u00abun contributo alla costruzione di una cultura politica comune. Se si accanisce sull'aggregazione della sinistra radicale per via organizzativa \u00e8 fuori strada. (...) La forza della sinistra alternativa sta altrove, sta nel modello Puglia, non in una federazione politicista tipo Ulivo...\u00bb. Con riferimento alla recente vittoria di Nichi Vendola prima ala primarie e poi alle elezioni regionali del 2005.\nIl tentativo di una lista Arcobaleno.\nQualche nuovo spiraglio si intravede il 10 giugno 2005, quando la Federazione dei Verdi tramite Paolo Cento sul settimanale del Pdci propone una \"Lista Arcobaleno\", cio\u00e8 l'aggregazione di almeno Pdci, Rifondazione Comunista, Verdi e associazioni varie per le ormai prossime elezioni politiche del 2006. Il Prc rifiuta subito, mentre parte della Cgil e della sinistra diffusa, oltre al Pdci, accolgono l'idea con entusiasmo.\nIl 17 giugno Diliberto cerca di coinvolgere il Prc nella lista Arcobaleno offrendo la guida a Bertinotti (\u00abuna Lista Arcobaleno con i Verdi, i movimenti, i sindacati... \u00c8 un progetto, e mi sembrerebbe anche naturale che a guidarlo fosse il leader del partito maggiore che lo condivide: se ci fosse Rifondazione, perch\u00e9 non Bertinotti?\u00bb). Il 19 giugno Bertinotti rifiuter\u00e0 con i soliti argomenti . Il 28 giugno Diliberto rilancer\u00e0 dicendosi pronto ad appoggiare Bertinotti alle primarie dell'Unione se dopo Bertinotti decider\u00e0 di farsi leader di un processo di unit\u00e0 della sinistra, ma il Prc dice no allo \u00abscambio\u00bb.\nIl 2 luglio in occasione del terzo appuntamento della Camera di consultazione di Asor Rosa (\u00abForme nuove della politica in Italia\u00bb) viene ufficialmente lanciato il progetto della Lista Arcobaleno . Nel Comitato Centrale del 17 luglio Diliberto dir\u00e0 al suo partito che la Lista Arcobaleno \u00abnon \u00e8 la Confederazione. Noi puntiamo a qualcosa di molto pi\u00f9 grande, ed \u00e8 altrettanto ovvio che la lista Arcobaleno nasce anche, non solo, ma anche perch\u00e9 i Verdi vi sono costretti per via dello sbarramento del 4%. Ma \u00e8 l'embrione di qualche cosa? \u00c8 la possibilit\u00e0 di un processo?\u00bb.\nIl 15 settembre la Lista Arcobaleno \u00e8 data per fatta e ha gi\u00e0 aggregato intorno a s\u00e9 oltre a Verdi e Pdci anche la sinistra Cgil, settori dei Girotondi e quanti sono ancora legati alla Camera di Asor Rosa \nLa fine.\nNel giro di pochi mesi la legge elettorale diviene proporzionale, lo sbarramento per accedere alla Camera dei Deputati si dimezza e la Federazione dei Verdi rinuncia al progetto Arcobaleno (19 novembre 2005), non senza strascichi polemici. I Verdi, durante la quarta assemblea della Camera di consultazione, sostengono di non essere pi\u00f9 disponibili perch\u00e9 trovano privo di senso un Arcobaleno a due (Verdi+Pdci) e, comunque, rifiutano la presenza della falce e martello accanto al loro sole che ride, nell'eventuale simbolo della Lista Arcobaleno. I Comunisti Italiani sostengono invece che sia stato il dimezzamento della soglia di sbarramento a spingere i Verdi a ritrattare. Saltando la Lista Arcobaleno, chiude anche la Camera di Asor Rosa visto che il 19 novembre era all'ordine del giorno proprio la trasformazione della Camera in Assemblea costituente del nuovo soggetto . Il 23 novembre fallisce un ultimo tentativo di ricucitura in forma riservata tra Pino Sgobio, Paolo Cento e Stefano Boco .\nIl 15 gennaio 2006, a un anno dalla fondazione della Camera, ad Asor Rosa non resta che commentare con amarezza il fallimento politico della sua idea ."}
{"id": "1609386", "revid": "21583", "url": "https://it.wikipedia.org/wiki?curid=1609386", "title": "Ladislao di G\u0142og\u00f3w", "text": "Egli era figlio di Boleslao I, Duca di Teschen e di sua moglie, Eufemia.\nAlla morte del padre, nel 1431, Ldislao govern\u00f2 il ducato con la madre e coi fratelli. Dopo la divisione del ducato nel 1442 govern\u00f2 met\u00e0 di G\u0142og\u00f3w, che apparteneva ai duchi di Teschen. Ladislao support\u00f2 il Re boemo Giorgio di Podebrady e combatt\u00e9 nelle sue schiere presso Breslavia. Egli venne gravemente ferito durante l'assedio della citt\u00e0 il 1\u00ba ottobre 1459 e mor\u00ec il 14 febbraio 1460.\nDel resto, anche se fu formalmente Duca di Teschen, non trascorse qui la sua vita politica, ma opt\u00f2 per G\u0142og\u00f3w. Alla sua morte i possedimenti vennero retti dalla moglie Ma\u0142gorzata."}
{"id": "1609395", "revid": "767487", "url": "https://it.wikipedia.org/wiki?curid=1609395", "title": "Venceslao I di Teschen", "text": "Era il maggiore dei figli di Boleslao I, Duca di Teschen, e di sua moglie Eufemia.\nAlla morte del padre, nel 1431, Venceslao I govern\u00f2 sul ducatoassieme ai fratelli ed alla madre. Dopo la divisione dei possedimenti paterni, nel 1442, govern\u00f2 a Bytom ed a Siewierz, e ricevette alcune terre di Teschen. Ad ogni modo, preso, vendette il Ducato di Siewierz a Zbigniew Ole\u015bnicki, Vescovo di Cracovia. Nel 1452 scambi\u00f2 Bytom con la citt\u00e0 di Bielsko con il fratello Boleslao II.\nIl 17 febbraio 1439 Venceslao I spos\u00f2 Elisabetta, figlia di Federico I, Elettore del Brandeburgo. Ad ogni modo la loro unione si ruppe tra il 1445 ed il 1446 per ragioni sconosciute.\nVenceslao I non ebbe figli e mor\u00ec a Bielsko nel 1474. \u00c8 sepolto nella chiesa dei Domenicani di Teschen."}
{"id": "1609397", "revid": "144796", "url": "https://it.wikipedia.org/wiki?curid=1609397", "title": "Venceslao I di Tescehn", "text": ""}
{"id": "1609398", "revid": "76963", "url": "https://it.wikipedia.org/wiki?curid=1609398", "title": "Chris Tucker", "text": "Biografia.\nIl primo ruolo di spicco che ottiene \u00e8 nel film \"Ci vediamo venerd\u00ec\" (1995), dove \u00e8 coprotagonista insieme ad Ice Cube, dopo di che recita in importanti pellicole come \"Traffico di diamanti\" (1997) con Charlie Sheen e \"Il quinto elemento\" (1997) con Bruce Willis.\nTuttavia, la popolarit\u00e0 per Tucker arriva soltanto grazie al poliziesco \"Rush Hour\" (1998), dove recita al fianco di Jackie Chan nel ruolo di una coppia di poliziotti completamente diversi tra loro. Il film ottiene un ottimo successo, e Tucker viene confermato per recitare anche nei due sequel della pellicola \"Colpo grosso al drago rosso - Rush Hour 2\" (2001) e \"Rush Hour - Missione Parigi\" (2007).\nNonostante sia apparso relativamente in pochi film, Tucker ha firmato un contratto con la New Line Cinema che per 40 milioni di dollari, si \u00e8 assicurata la partecipazione dell'attore in almeno due film, uno dei quali \u00e8 stato \"Rush Hour 3\", rendendo di fatto Tucker uno degli attori pi\u00f9 pagati a Hollywood, alla pari con i ben pi\u00f9 famosi Brad Pitt, Denzel Washington, Tom Cruise e Will Smith, che guadagnano 20 milioni a film.\nDoppiatori italiani.\nNelle versioni in italiano dei suoi film, Chris Tucker \u00e8 stato doppiato da: \nCuriosit\u00e0.\nHa partecipato al videoclip di \"You Rock My World\" di Michael Jackson. I due erano ottimi amici e Chris ha reso spesso tributo al cantante nella saga di film di \"Rush Hour\", imitandone le movenze di danza e cantando \"Don't Stop 'Til You Get Enough\" in \"Colpo grosso al drago rosso - Rush Hour 2\"."}
{"id": "1609399", "revid": "486946", "url": "https://it.wikipedia.org/wiki?curid=1609399", "title": "Scoperte geografiche", "text": ""}
{"id": "1609402", "revid": "125378115", "url": "https://it.wikipedia.org/wiki?curid=1609402", "title": "Mild Seven", "text": "La Mild Seven fu una marca di sigarette giapponesi, prodotte dalla Japan Tobacco. La Mild Seven era una delle marche di sigarette pi\u00f9 vendute al mondo.\nStoria.\nLa Mild Seven fu creata nel 1977, come variante della Seven Stars e fu subito venduta nei mercati di Cina e Corea.\nL'8 agosto 2012, la Japan Tobacco annuncia l'uscita di scena definitiva delle Mild Seven, cambiandone il nome in \"Mevius (In Giapponese\" \u30e1\u30d3\u30a6\u30b9), ponendo fine alla longeva carriera delle storiche sigarette giapponesi.\nSport.\nLa Mild Seven \u00e8 stata impegnata come sponsor nelle gare di Formula 1. Entrata in F1 nel 1994 come sponsor primario della Benetton, prendendo il posto della Camel, ha continuato a sponsorizzare la scuderia fino al 1997 e poi anche dopo l'acquisizione di questa da parte della Renault, con cui \u00e8 rimasta fino a fine 2006 prima di abbandonare la F1 a causa delle restrittive leggi anti-tabacco. Anche Tyrrell (stagioni 1994, 1995 e 1996) e Minardi (1997) sono state sponsorizzate dalla Mild Seven, anche se non in qualit\u00e0 di marchio principale."}
{"id": "1609405", "revid": "1350389", "url": "https://it.wikipedia.org/wiki?curid=1609405", "title": "I Wanna Be Sedated", "text": "I Wanna Be Sedated \u00e8 una delle canzoni pi\u00f9 conosciute del gruppo punk Ramones.\n\u00c8 stata pubblicata nell'album del 1978 della band, \"Road to Ruin\".\nLa canzone risulta alla posizione numero 144 nella lista delle 500 migliori canzoni di tutti i tempi secondo Rolling Stone.\n\u00c8 presente anche alla posizione numero 75 della classifica di VH1 sulle \"100 migliori canzoni degli ultimi 25 anni\".\nStoria.\nLa canzone narra della fatica dell'essere sempre in tour.\nVideo.\nIl video del 1988 (girato circa dieci anni dopo la pubblicazione originaria per promuovere la raccolta \"Ramones Mania\") mostra i Ramones seduti attorno ad un tavolo con Johnny e Dee Dee che leggono delle riviste, Joey che canta la canzone e Marky che fa colazione. Inizialmente sono da soli, poi vengono circondati da molte persone, creando caos, continuando a restare impassibili. Verso la fine del video questa folla si allontana e la band rimane da sola.\nNella folla \u00e8 presente una giovane Courtney Love."}
{"id": "1609413", "revid": "253269", "url": "https://it.wikipedia.org/wiki?curid=1609413", "title": "Wayne Duvall", "text": "\u00c8 sposato dal 2002 con Denise Guillet."}
{"id": "1609414", "revid": "1658557", "url": "https://it.wikipedia.org/wiki?curid=1609414", "title": "Ducati della Slesia", "text": "I Ducati della Slesia furono il risultato della divisione del Ducato di Slesia, avvenuta dopo il 1138. Essi furono inizialmente possedimenti dei Piast di Slesia, quindi collegati alla dinastia regnante in Polonia ma successivamente, in particolare con il Trattato di Tren\u010d\u00edn del 1335 che un\u00ec questi territori al Regno di Boemia, passarono all'influenza boema. Nei secoli essi vennero accorpati e suddivisi e i territori divennero parte dei domini degli Asburgo e poi della Prussia.\nI Ducati di Slesia non devono essere confusi con l'entit\u00e0 territoriale maggiore, definita appunto \"Ducato di Slesia\".\nStoria.\nSecondo il testamento e le ultime volont\u00e0 del Duca di Polonia Boleslao III della dinastia dei Piasti, la Polonia, alla sua morte nel 1138, venne divisa in alcune province ereditarie, distribuite tra i suoi figli, con la provincia reale di Cracovia riservata al maggiore, che ottenne il titolo di Granduca di Polonia.\nUna delle restanti province, la Slesia, venne garantita ad un altro figlio di Boleslao III, Ladislao II l'Esiliato, e venne successivamente divisa tra i suoi successori, in un continuo gioco di suddivisioni e accorpamenti, sinch\u00e9 gli ultimi duchi Piast di Slesia non si estinsero nel 1675. Questi Piast di Slesia, vennero conosciuti col nome di duchi di Slesia, e i territori che governarono presero il nome di ducati di Slesia.\nQuesti ducati ebbero un destino vario: alcuni furono accorpati subito ai regni vicini, altri sopravvissero per molti secoli: quando venne meno l'influenza del Regno di Polonia, essi divennero vassalli di Giovanni I re di Boemia nel 1327, passando perci\u00f2 sotto l'influenza boema. La corona di Boemia pass\u00f2 in seguito a varie dinastie, fino agli Asburgo d'Austria che annessero gli ultimi ducati slesiani indipendenti nel 1676; l'intera Slesia venne poi conquistata e annessa nel 1742 dalla Prussia a seguito delle Guerre della Slesia proprio perch\u00e9 i re di Prussia potevano vantare una discendenza da alcuni duchi di Slesia.\nIl Ducato di Teschen, il Ducato di Troppau ed il Ducato di Nysa per\u00f2 rimasero sotto il controllo della corona boema col nome di Slesia austriaca sino al crollo dell'Impero austro-ungarico nel 1918.\nMappe.\nLe mappe che seguono mostrano la continua frammentazione del Ducato di Slesia e la creazione dei vari stati individuali, conosciuti come Ducati."}
{"id": "1609416", "revid": "124222913", "url": "https://it.wikipedia.org/wiki?curid=1609416", "title": "Feltro", "text": "Il feltro \u00e8 una stoffa realizzata in pelo animale. Non \u00e8 un tessuto: viene prodotto con l'infeltrimento delle fibre. Il materiale che lo compone comunemente \u00e8 la lana cardata di pecora, ma si pu\u00f2 utilizzare qualsiasi altro pelo, come quello di lepre, coniglio, castoro, lontra, capra e cammello. Si caratterizza per essere caldo, leggero ed impermeabile.\nLe fibre vengono bagnate con acqua calda, intrise di sapone e manipolate (battute, sfregate, pressate) fino a ottenerne, con processi meccanici e chimici, l'infeltrimento. La loro legatura \u00e8 data dalla compenetrazione delle microscopiche squame corticali che rivestono la superficie dei peli. Il processo \u00e8 progressivo e irreversibile.\nIl feltro tradizionale \u00e8 del colore dei peli usati, ma si pu\u00f2 produrne di colorato utilizzando lana tinta in fiocco.\nNon va confuso con il \"panno\" (panno casentino, orbace, loden), un tessuto realizzato a telaio che viene \"follato\" per chiudere gli interstizi tra i fili. Il feltro \u00e8 un \"tessuto non tessuto\".\nStoria.\nLe pi\u00f9 antiche tracce di feltro risalgono al terzo millennio a.C.. Era usato dai Greci e dai Romani per la confezione di abiti, copricapi, mantelli. I ritrovamenti pi\u00f9 antichi si hanno in Siberia. In Turchia ci sono importanti tracce di presenza di feltri preistorici, ma non reperti.\nSpesso si ritiene che sia la prima stoffa prodotta dall'uomo, senza tener conto del fatto che l'intreccio di fibre vegetali (reperibili in natura in forma filamentosa) sia probabilmente molto pi\u00f9 antico della lavorazione della lana. \nInfatti la pecora, animale addomesticato gi\u00e0 in epoca preistorica, ha un vello composto sia da lana che da giarre, ovvero peli robusti ed ispidi che servono all'animale per proteggersi. La lana (peluria a vicino contatto con la pelle) in molti animali \u00e8 solo una delle componenti del vello, non la principale. Ad esempio, nel cammello o nella capra del Cachemire la lana \u00e8 presente in percentuale molto ridotta. In epoca pi\u00f9 antica \u00e8 ritenuto che le pecore avessero un vello marroncino e molti peli ispidi a proteggerle dalla pioggia e dalle sterpaglie, al modo delle capre. Per questo \u00e8 improbabile che il feltro preceda gli intrecci di fibre vegetali. La produzione laniera \u00e8 un carattere indotto e stimolato dal lavoro di selezione ed allevamento. Animali che producevano grandi quantit\u00e0 di lana e scarse giarre esistevano gi\u00e0 al tempo delle civilt\u00e0 mesopotamiche, che classificavano le greggi in relazione alle diverse utilizzazioni. \nOgni popolo lo adatt\u00f2 alle sue esigenze: i russi per confezionare i \"v\u00e0lenki\", tipici stivali; i popoli nomadi dell'Asia centrale, che ne furono abili produttori, oltre che per il vestiario lo utilizzarono per ripararsi dalle intemperie. Le tende dei mongoli, le \"yurte\", sono costruite da un'intelaiatura di pali coperta da teli di feltro.\nIl pannolenci \u00e8 un tipo di feltro molto morbido, sottile e allegramente colorato brevettato dalla ditta Lenci (acronimo di \"Ludus Est Nobis Costanter Industria\") di Torino nel 1922 per confezionare le omonime bambole. \u00c8 tuttora in commercio per piccoli lavori di hobbystica. Negli anni venti-trenta del Novecento la pi\u00f9 importante fabbrica italiana (e forse europea) di feltro fu la Societ\u00e0 Anonima Bonavita di Forl\u00ec. La Borsalino di Alessandria si distinse per il feltro di pelo di coniglio per la produzione di cappelli da uomo di pregio. L'Italia conquist\u00f2 un'indubbia posizione di prestigio, ora appannata. \nIl feltro \u00e8 materiale d'elezione per la creazione di cappelli, ma ne vengono realizzati a mano anche altri oggetti: borse, gioielli, rifiniture per abiti su seta, calzature, che con l'uso di colori e disegni di gusto moderno diventano capi di moda.\nIl nome \"feltro\" deriva dalla citt\u00e0 di Feltre, municipio romano. Qui le lane di pecore e capre delle quali la pastorizia locale era ricca venivano follate e commerciate, specialmente nelle regioni del Nord dell'Impero Romano lungo la via Claudia Augusta Altinate. Negli scavi compiuti attorno agli anni '60 del '900 davanti al Duomo di Feltre si sono trovate innumerevoli targhette in piombo che costituivano i contrassegni per il follo del quale i mercanti si servivano. Nel 1544, in seguito al crollo della facciata del Duomo, fu trovata una lapide romana dedicata a Caio Firmio Rufino, procuratore dei \"fabri\" (carpentieri) \"dendrofori\" (che trasportavano il legno lungo i corsi d'acqua, oggi \"zater\") e \"centonari\", cio\u00e8 artigiani che si occupavano della produzione dei \"centoni\", i panni feltrini appunto.\nLeggenda.\nLa leggenda attribuisce l'invenzione del feltro a san Giacomo apostolo, fratello di san Giovanni evangelista.\nIl santo, un pescatore, mal sopportava le conseguenze dei lunghi spostamenti, che allora venivano fatti a piedi, richiesti dall'opera di predicazione. Per proteggere le piante dei piedi prov\u00f2 ad imbottire i sandali coi batuffoli di lana che le pecore, nel pascolare, lasciavano attaccati ai cespugli spinosi. Si accorse che lo strato di lana pressato dal suo peso e bagnato dal sudore si induriva e si trasformava in una falda compatta. Da qui l'invenzione del feltro.\nLe prime corporazioni di cappellai lo consideravano il loro protettore; nell'iconografia san Giacomo \u00e8 rappresentato come un pellegrino che porta in testa un cappello a larghe tese, ovviamente di feltro, ornato con una conchiglia.\nLavaggio.\nIl feltro \u00e8 molto durevole da asciutto, ma quando viene bagnato \u00e8 pi\u00f9 delicato e bisogna trattarlo con cura. Per eliminare una macchia, si pu\u00f2 tamponarla direttamenta con del detersivo neutro. \u00c8 meglio eliminare la macchia agendo localmente piuttosto che mettere in ammollo tutto il capo, perch\u00e9 c'\u00e8 il rischio che si danneggi il colore. Se non si riuscisse a toglierla subito, si pu\u00f2 mettere il capo a bagno con l'aceto bianco (in proporzione una parte di aceto e due di acqua). \u00c8 importante che l'acqua sia fredda e che il capo venga steso in posizione orizzontale."}
{"id": "1609418", "revid": "1012621", "url": "https://it.wikipedia.org/wiki?curid=1609418", "title": "Davide Ragazzoni", "text": "Inizia la sua carriera nell'attivissimo ambiente jazz del Veneto dei primi anni ottanta suonando tra gli altri con i compianti Massimo Urbani e Bicio Caldura con cui ha fondato il gruppo \"Jazz Forms\", poi con i fratelli Tonolo e altri musicisti che sarebbero diventati in seguito jazzisti di fama.\nLe sue collaborazioni con la musica italiana iniziano con tour e dischi con Patty Pravo poi a seguire con Baccini, Riondino e altri. Suona in molti concerti con il virtuoso della chitarra Andrea Braido.\nSuona in tour e realizza incisioni con Enzo Jannacci nella band diretta dal figlio Paolo con il quale ha anche realizzato dischi e colonne sonore.\nCollabora dal 1996 con Angelo Branduardi in importanti Tour Europei nei pi\u00f9 prestigiosi teatri, dischi, apparizioni in tv show in tutta Europa, partecipa alla realizzazione dell'album pluripremiato \"L'infinitamente piccolo\".\nEndorser internazionale delle batterie Ludwig, pelli e percussioni Remo, bacchette Vic Firth, piatti e gong Paiste.\nDidatta riconosciuto lavora in scuole di musica, scrive per giornali specializzati ed \u00e8 docente di Batteria presso il Dipartimento Jazz del conservatorio statale \"A. Buzzolla\" di Adria e del Conservatorio di Musica Francesco Cilea di Reggio Calabria."}
{"id": "1609425", "revid": "51323", "url": "https://it.wikipedia.org/wiki?curid=1609425", "title": "Jean Paul Fitoussi", "text": ""}
{"id": "1609426", "revid": "921573", "url": "https://it.wikipedia.org/wiki?curid=1609426", "title": "Austin Trevor", "text": "Ebbe una lunga carriera nel cinema e alla televisione britannica.\nBiografia.\nNel 1929 interpret\u00f2 il ruolo del capitano August Lutte nel primo cast della fortunata operetta \"Bitter Sweet\" di No\u00ebl Coward al Her Majesty's Theatre di Londra, con Alan Napier (noto come Alfred Pennyworth, il maggiordomo della serie televisiva \"Batman\") e Robert Newton (noto come Long John Silver nel film \"L'isola del tesoro\" del 1950).\nFu il primo attore a interpretare sullo schermo il ruolo del detective Hercule Poirot, il personaggio di Agatha Christie, in tre film britannici durante i primi anni trenta: \"Alibi\" (1931), \"Black Coffee\" (1931) e \"Lord Edgware Dies\" (1934)."}
{"id": "1609431", "revid": "185700", "url": "https://it.wikipedia.org/wiki?curid=1609431", "title": "Francesco Franco", "text": ""}
{"id": "1609433", "revid": "775372", "url": "https://it.wikipedia.org/wiki?curid=1609433", "title": "Operazione Algeciras", "text": "L'operazione Algeciras \u00e8 stata un'operazione argentina fallita che avrebbe dovuto aver luogo il 31 maggio 1982 con lo scopo di sabotare le navi da guerra della Royal Navy nel porto di Gibilterra durante la guerra delle Falkland. L'azione avrebbe dovuto essere svolta da un ufficiale di marina e da ex componenti delle forze speciali della marina, poi passati ai guerriglieri montoneros, ma fall\u00ec per il fermo da parte della polizia spagnola di due membri del commando secondo una versione spagnola. Secondo una fonte inglese invece, i britannici erano al corrente dell'operazione avendo intercettato alcune telefonate tra l'ambasciata argentina a Madrid e Buenos Aires.\nLa preparazione.\nL'azione doveva essere effettuata con delle mine magnetiche di costruzione italiana, secondo una fonte entrate in Spagna attraverso una valigia diplomatica, partendo dal porto di Algeciras, antistante Gibilterra, minando l'attracco della HMS \"Ariadne\", una fregata della classe Leander che avrebbe attraccato entro una settimana. Citando le dichiarazioni dell'ammiraglio Jorge Anaya, all'epoca capo di stato maggiore della Armada Argentina in tre casi precedenti era stato rifiutato il via all'azione agli incursori presenti in zona gi\u00e0 da un mese, in un caso per il rischio di far fallire i negoziati di pace che in quel momento erano in corso.\nGli incursori, divisi in due gruppi distinti, erano arrivati da citt\u00e0 diverse. Tra i componenti, il capitano Fernandez aveva solo compiti di collegamento, mentre tra i due sommozzatori vi era M\u00e1ximo Alfredo Nicoletti, ex incursore della marina nonch\u00e9 membro del servizio informazioni ed ex guerrigliero, con un'importante esperienza in materia.\nInfatti Nicoletti era tra gli autori dell'attentato al cacciatorpediniere \"Sant\u00ecsima Trinidad\", appartenente alla classe Type 42 e costruito su licenza in Argentina, che venne seriamente danneggiato dall'attacco. D'altronde, l'idea di usare Algeciras come base operativa contro il porto di Gibilterra non era nuova, essendo stata gi\u00e0 attuata con successo da incursori della X\u00aa Flottiglia MAS durante la seconda guerra mondiale, con la complicit\u00e0 delle autorit\u00e0 spagnole.\nL'esito.\nMentre due membri del commando si muovevano il 31 maggio 1982 in auto a Malaga, vennero fermati da due poliziotti che li avevano ritenuti dei narcotrafficanti o banditi che si preparavano a dare l'assalto a una banca di Algeciras; una volta arrestati, il capo del gruppo dichiar\u00f2:\nAltri due membri vennero fermati a San Roque con delle mine magnetiche nascoste in borse di plastica; tutti si identificarono con nome falso, ma si ritiene che almeno due di essi fossero ex guerriglieri montoneros. Uno di loro era M\u00e1ximo Alfredo Nicoletti, ex fante di marina, poi guerrigliero, infine membro dei servizi di informazione della Armada Argentina, clandestino da tempo e che successivamente capegger\u00e0 anche una banda di criminali comuni coinvolti in una rapina ad un furgone blindato. Altro membro supposto del commando l'ex montonero Jorge Tapia.\nEpilogo.\nI quattro componenti del commando furono espulsi verso l'Argentina, accompagnati senza clamore sotto scorta all'aeroporto di Madrid ed alle isole Canarie lasciati liberi di proseguire.\nLa storia della operazione segreta \u00e8 stata ricostruita in un documentario del 2003, dal titolo Operaci\u00f3n Algeciras di produzione Argentino-Spagnola, nel quale per\u00f2 non si fa parola della trasmissione delle informazioni da parte inglese alle autorit\u00e0 spagnole, attribuendo invece al caso la scoperta iniziale dei due commandos."}
{"id": "1609435", "revid": "2056951", "url": "https://it.wikipedia.org/wiki?curid=1609435", "title": "Michele Gennaro di Braganza", "text": "Biografia.\nInfanzia.\nMichele Gennaro nacque nel castello di Kleinheubach, vicino a Miltenberg in Baviera durante l'esilio in Germania del suo padre, ex re Michele del Portogallo; sua madre era Adelaide di L\u00f6wenstein-Wertheim-Rosenberg. \nGiovinezza in Austria.\nPer la legge portoghese d'esilio del 1834 e per la costituzione del 1838 a lui ed alla sua famiglia era vietato entrare nel Portogallo: visse quindi e in Germania ed in Austria. Era un membro della Corte personale dell'imperatore Francesco Giuseppe I d'Austria e partecip\u00f2 nel 1908 all'occupazione della Bosnia: l'Imperatore lo apprezzava particolarmente e gli concesse il privilegio dell'extra territorialit\u00e0, facendolo rimanere un portoghese malgrado l'esilio.\nCarriera militare.\nIl Principe ebbe il rango di colonnello del settimo reggimento austriaco degli Ussari. Durante la Prima Guerra Mondiale fu Sottotenente Generale (Feldmarschalleutnant) nell'Esercito Austriaco, da cui si dimise nel 1917 quando il Portogallo entr\u00f2 in guerra contro l'Austria, passando il resto del periodo bellico come membro civile dell'Ordine di Malta.\nDopo la fine dell'impero asburgico, Michele e la sua numerosa famiglia vissero in relative ristrettezze economiche.\n\"Abdicazione\".\nNel 1920, rotti i rapporti con il figlio primogenito (sposatosi senza il riconoscimento paterno con un'ereditiera americana), Michele II abdic\u00f2 dalle sue pretese di \"Re di Portogallo\" in favore del figlio, Duarte Nuno, che aveva allora 13 anni.\nMorte.\nMichele mor\u00ec a Seebenstein il 11 ottobre 1927 e fu sepolto a Kloster Maria Himmelfahrt a Bronnbach. Fu cavaliere dell'Ordine di San Uberto e dell'Ordine del Toson d'Oro.\nGli accordi di Dover e di Parigi.\nNel 1912 don Michele e Manuele II cercarono un accordo per evitare che ci fossero due pretendenti al trono, entrambi in esilio: i loro rappresentanti firmarono il patto di Dover, per cui Michele riconosceva Manuele II come \"Re\", mentre Manuele II riconosceva i diritti di successione di Duarte Nuno se Manuele stesso e suo zio Alfonso fossero morti senza discendenti. \nIl patto fu decisamente impopolare tra i sostenitori di entrambi, fino a spingere molti a sostenere che non fosse mai stato realmente firmato. Il 17 aprile 1922, un secondo accordo, chiamato \"Patto di Parigi\", fu firmato dai rappresentanti di Duarte Nuno e di Manuele II: il sovrano acconsentiva a che le Cortes scegliessero il suo erede se egli fosse morto senza averne uno, mentre Duarte Nuno chiedeva ai suoi sostenitori di accettare Manuele II come \"Re\". \nIn senso stretto il patto di Dover e il patto di Parigi furono soltanto accordi riservati, privi di alcun valore legale: come sovrano costituzionale Manuele II non poteva aderirvi senza il consenso delle Cortes. Questi accordi, per\u00f2, furono punti importanti nella riconciliazione delle due linee dei Braganza per convergere verso un movimento unito di monarchici.\nDiscendenza.\nDal primo matrimonio, con la principessa Elisabetta di Thurn und Taxis (28 maggio 1860 - 7 febbraio 1881), avvenuto il 17 ottobre 1877 a Ratisbona ebbe:\nDal secondo matrimonio, con la cugina la principessa Maria Teresa di L\u00f6wenstein-Wertheim-Rosenberg:"}
{"id": "1609438", "revid": "767487", "url": "https://it.wikipedia.org/wiki?curid=1609438", "title": "Valentine - Appuntamento con la morte", "text": "Valentine - Appuntamento con la morte (\"Valentine\") \u00e8 un film horror/slasher del 2001, diretto da Jamie Blanks (\"Urban Legend\"), e tra gli altri interpretato da Denise Richards. La sceneggiatura stilata da Donna Powers e Aaron Harberts \u00e8 liberamente ispirata dal romanzo di Tom Savage \"Valentine\".\nIl film \u00e8 stato liberato nel circuito cinematografico statunitense il 2 febbraio 2001 e in quello italiano il 4 maggio 2001.\nTrama.\nSan Francisco, 14 febbraio, 1988. Jeremy Melton \u00e8 uno studente modello della scuola elementare \"Robert F. Kennedy Midle School\", dov'\u00e8 spesso vittima di bullismo. Durante la festa scolastica di san Valentino, Jeremy chiede a cinque ragazze di ballare con lui: Shelley Fisher, Paige Prescott, Lily Voight, Kate Davies (l'unica a comportarsi gentilmente con lui) e Dorothy Wheeler; solamente l'ultima acconsente. I due si nascondono dietro delle scalinate iniziando a baciarsi ma vengono scoperti da dei bulli che perseguitano Jeremy e quando uno dei ragazzini chiede spiegazioni a Dorothy, in preda alla vergogna lei afferma di essere stata forzata a baciarlo, cosicch\u00e9 Jeremy viene sottoposto ad un gavettone di sangria, spogliato e umiliato davanti a tutti i presenti dai bulli.\nTredici anni dopo, qualche giorno prima della festa di San Valentino, Shelley \u00e8 a cena con un suo corteggiatore, Jason Marquette. Finita la cena, il ragazzo si offre di accompagnarla a casa; lei rifiuta la proposta perch\u00e9 impegnata negli studi e corre all'obitorio, per completare autopsie sulle quali dar\u00e0 gli esami.\nAlcuni istanti dopo l'entrata nell'obitorio trova una lettera di San Valentino indirizzata a lei; inizialmente sorpresa, aprendola scopre macabri messaggi, dopo di che inizia a sentire strani rumori, finch\u00e9 un uomo con addosso una maschera da Cupido Cherubino esce da un nascondiglio. Shelley durante la fuga entra in una stanza, dove si mette dentro una barella coprendosi con un telo. L'uomo la trova e le taglia la gola con un coltello; dopo l'omicidio inizia a sanguinargli il naso, caratteristica gi\u00e0 notata su Jeremy al ballo e che accadr\u00e0 ogni volta l'assassino compie un omicidio.\nLe quattro migliori amiche di Paige, Lily, Kate e Dorothy si riuniscono al suo funerale dove incontrano il detective incaricato delle indagini, Leon Vaughn. Lo stesso giorno, Lily e Paige tornano al loro appartamento per riposarsi, mentre Kate rincontra Adam Carr, il suo ex fidanzato. Improvvisamente qualcuno suona alla porta: Lily apre ma trova solo un pacco di cioccolatini sullo zerbino, firmato J.M. Lo porta dentro ma iniziando a mangiare i dolci scoprono che hanno il ripieno di vermi. Le due cominciano a studiare le iniziali, valutando i possibili colpevoli, vagliano anche Jeremy Melton che viene scartato perch\u00e9 giudicato da Paige troppo imbranato per un diabolico piano di vendetta.\nDi fronte al suo appartamento, Kate ha un litigio con Adam, il quale \u00e8 ubriaco e mantiene poca stabilit\u00e0. Finita la discussione, Kate entra nel suo appartamento e si fa la doccia; l'acqua cessa di scorrere ed esce dalla doccia a controllare. Sentendo dei rumori, Kate esce dal suo appartamento e trova una maschera di Cupido davanti all'ascensore della scala.\nAd una mostra d'arte organizzata dal ragazzo di Lily, Dorothy porta il suo nuovo ragazzo, Campbell Morris, presentandolo alla compagnia: questi inizia una discussione con una sua vecchia conoscenza, Ruthie Walker, che lo accusa di volere solo i soldi di Dorothy. Durante un giro nel labirinto di vetro, Lily e Max, l'artista della mostra, iniziano a baciarsi quando arriva un'altra ragazza chiamata da quest'ultimo per unirsi alla coppia; Lily non gradisce la cosa e i due discutono fortemente, cosicch\u00e9 ognuno si dirige in parti diverse del locale: nascosto tra i giochi di luce l'assassino tende un agguato a Lily, uccidendola a colpi di frecce.\nIl detective Vaughn, comincia le indagini sul piano giudiziale, inserendo nella lista degli indiziati il ragazzo di Dorothy, Campbell. Le ragazze sono sempre pi\u00f9 convinte della colpevolezza di Jeremy ma Vaughn trova solo informazioni su alcuni fatti accaduti dopo il ballo, oltre ad una foto dell'annuario scolastico; Dorothy intanto svela a Paige e Kate la verit\u00e0 sui fatti riguardanti lei e il rapporto con Jeremy all'ultimo ballo scolastico.\nArriva il giorno di San Valentino. Campbell scende nel seminterrato per controllare la caldaia e accende la fiamma della caldaia con un fiammifero, ma mentre richiude il vano della fiamma, il serial killer Cupido, lo uccide a colpi d'ascia.\n\u00c8 arrivata la sera, la festa in casa di Dorothy \u00e8 iniziata, lei \u00e8 al contempo delusa e preoccupata dal non arrivo di Campbell. Ruthie, l'amica di Campbell, si offre di cercarlo nella casa, e durante la ricerca nei corridoi e nelle stanze appare Cupido, che la getta contro la vetrata di una doccia e le trafigge la gola con una scheggia di vetro.\nNel contempo, Kate ha una breve discussione con Adam, trovato ancora una volta a ubriacarsi, mentre Paige sta attendendo l'arrivo di Brian, ma quando egli arriva e ci prova subito, lei lo porta in una stanza e legandolo al letto, gli getta della cera sul pene.\nPaige, scende poi nella vasca idromassaggio, dove qualcuno dietro di lei le porge una rosa e una bottiglia di champagne; non appena lei si volta, salta fuori l'assassino, la spinge in acqua, chiude il coperchio in vetro dell'idromassaggio e aziona un trapano elettrico con il quale inizia a fare dei buchi sul vetro sotto il quale c'\u00e8 l'idromassaggio in cui \u00e8 intrappolata la ragazza e dopo alcuni tentativi riesce a trapassarle la spalla col trapano facendo tingere la piscina di sangue. Alla fine il killer, rimuove il coperchio dall'idromassaggio e getta il trapano ancora acceso nell'acqua fulminando la ragazza, uccidendola. Questo fa scattare il salvavita e la villa resta senza elettricit\u00e0, cos\u00ec quasi tutti gli invitati se ne vanno.\nQualche minuto dopo Kate trova la testa mozzata dell'investigatore Vaughn e cerca di scappare da Adam, il quale ubriaco \u00e8 diventato leggermente violento, durante la fuga prende una pistola da una teca per difendersi. Nel contempo spunta fuori da una porta il serial killer, Kate correndo gi\u00f9 per le scale, afferra l'assassino per non cadere, ma entrambi finiscono scivolando per tutta la scalinata. Kate, si rialza poco prima che Adam uccida il killer con la pistola. Adam gli toglie la maschera, scoprendo con orrore che era Dorothy. \nNella scena finale si vede Kate e Adam che si abbracciano, mentre aspettano la polizia. Qualche istante dopo che Kate si \u00e8 addormentata sul petto di Adam, il naso di quest'ultimo comincia a sanguinare. Quest'ultimo \u00e8 in realt\u00e0 l'assassino, cio\u00e8 \u00e8 proprio Jeremy Melton e che aveva mascherato e vestito Dorothy con uno stratagemma. Facendo come Dorothy che l'aveva incastrato quand'era bambino.\nProduzione.\nIl film fu inizialmente sotto la direzione della Artisan Entertainment e sotto la supervisione alla produzione di Dylan Sellers.\nQuando il film venne annunciato, erano gi\u00e0 in corso i negoziati per l'assunzione di Richard Kelly come regista, ma egli rifiut\u00f2 l'offerta per via del basso stipendio propostogli.\nLo studio cinematografico propose l'attrice Hedy Burress nel ruolo di Dorothy Wheeler, ma ella declin\u00f2 l'offerta in varie occasioni.\nIl film \u00e8 stato prodotto con una spesa preventiva di 10.000.000 $. Il periodo di lavorazione \u00e8 durato 42 giorni.\nColonna sonora.\nLa colonna sonora \u00e8 stata composta da Don Davis. Sono stati inoltre utilizzati i brani \"Pushing Me Away\" (contenuto in \"Hybrid Theory\") dei Linkin Park, \"God of the Mind\" dei Disturbed, \"Love Dump\" degli Static-X, \"Superbeast\" di Rob Zombie, \"Opticon\" degli Orgy e alcuni brani (tra i quali \u00e8 ben distinguibile la canzone \"Valentine's Day\") contenuti nell'album di Marilyn Manson \"Holy Wood\"."}
{"id": "1609439", "revid": "1714743", "url": "https://it.wikipedia.org/wiki?curid=1609439", "title": "Giovanni Ernesto II di Sassonia-Weimar", "text": "Biografia.\nEgli era il secondo, ma il primo dei figli sopravvissuti del Duca Guglielmo di Sassonia-Weimar (1598 - 1662) e di Eleonora Dorotea di Anhalt-Dessau (1602 - 1664).\nAlla morte del padre nel 1662, divenne duca regnante. Nel 1672 Giovanni Ernesto divise i propri possedimenti con i fratelli minori. Egli mantenne per s\u00e9 Weimar, suo fratello Giovanni Giorgio I ricevette Eisenach, e l'altro suo fratello, Bernardo, ricevette Jena. Anche se le terre vennero divise, presto tutti i domini della casata di Sassonia saranno riuniti, il Sassonia-Weimar, Sassonia-Eisenach (1741) e Sassonia-Jena (1690).\nCome il padre, Giovanni Ernesto si dimostr\u00f2 particolarmente interessato alle arti. Egli fu anche un appassionato cacciatore. Concedendosi a questi piaceri, Giovanni Ernesto deleg\u00f2 la maggior parte delle questioni politiche e di governo al proprio cancelliere.\nMatrimonio ed eredi.\nA Weimar, il 14 agosto 1656, Giovanni Ernesto spos\u00f2 Cristina Elisabetta di Schleswig-Holstein-Sonderburg-Franzhagen, dalla quale ebbe cinque figli:"}
{"id": "1609444", "revid": "1776051", "url": "https://it.wikipedia.org/wiki?curid=1609444", "title": "Tie My Rope", "text": "Tie My Rope \u00e8 un singolo del gruppo heavy metal finlandese Children of Bodom, pubblicato nel 2007 e contenuto nel sesto album studio della band intitolato \"Blooddrunk\". La canzone \u00e8 stata inclusa anche nella compilation \"Viva La Bands, Vol. 2\", contenente brani scelti da Bam Margera e inclusi nella trasmissione Viva la Bam.\nDal punto di vista musicale la canzone ricorda \"Are You Dead Yet?\" ed \u00e8 il risultato di un'esplorazione delle influenze heavy metal ottantiane della band. In contrasto con il loro vecchio materiale, le tastiere risultano pi\u00f9 presenti ed oscure."}
{"id": "1609451", "revid": "287204", "url": "https://it.wikipedia.org/wiki?curid=1609451", "title": "David Angell", "text": "Ha vinto molti Emmy Award in quanto ideatore e produttore, assieme a Peter Casey e David Lee, della sit-com \"Frasier\".\nMor\u00ec, assieme alla moglie Lynn, nello schianto del volo American Airlines 11 contro la Torre Nord del World Trade Center durante gli attentati dell'11 settembre 2001."}
{"id": "1609457", "revid": "1086846", "url": "https://it.wikipedia.org/wiki?curid=1609457", "title": "Unione Sportiva Palermo 1945-1946", "text": "Questa voce raccoglie le informazioni riguardanti l'Unione Sportiva Palermo nelle competizioni ufficiali della stagione 1945-1946.\nStagione.\nNella stagione 1945-1946, il Palermo, detentore del Campionato siciliano 1944-1945, venne invitato a partecipare alla Divisione Nazionale. Il club accett\u00f2 l'invito da parte della Lega Nazionale Centro-Sud e fu incluso nella Serie mista A-B Centro-Sud, il secondo girone dopo la Serie A Alta Italia, chiudendo all'ottavo posto in classifica, a pari punti con la qualificata 7\u00aa per miglior differenza reti.\nInfatti, nell'Italia da poco uscita dalla Seconda guerra mondiale, la Federazione Italiana Giuoco Calcio organizz\u00f2 un torneo misto che, complessivamente, rappresentava il massimo livello calcistico dell'epoca, a cui partecipavano squadre di Serie A e squadre di Serie B: fu il primo e ultimo campionato non a girone unico dal 1929. I rosanero ne presero parte in qualit\u00e0 di societ\u00e0 di Serie B, che avevano disputato nel 1942-1943 sebbene la non terminarono, per cause belliche.\nOrganigramma societario.\nArea direttiva\nArea tecnica\nStatistiche.\nStatistiche dei giocatori.\n\"Tra parentesi le presenze e le eventuali reti segnate\""}
{"id": "1609460", "revid": "1305772", "url": "https://it.wikipedia.org/wiki?curid=1609460", "title": "Tina Xeo", "text": "Biografia.\nTina Xeo nacque da una famiglia borghese della provincia salernitana. Giovanissima, esord\u00ec nel cinema muto a soli 14 anni con il film \"L'aquila\", dove fu subito apprezzata per le non comuni capacit\u00e0 recitative e per la solare bellezza. Recit\u00f2 in numerosi altri film di discreto successo, tra cui \"Cavalleria rusticana\" e \"Un giorno a Madera\".\nSi spos\u00f2 nel 1921 con uno dei maggiori registi e produttori cinematografici dell'epoca, Mario Gargiulo, proprietario della casa di produzione \"Flegrea Film\", con il quale ebbe tre figli: Amalia, detta Daisy (che poi sposer\u00e0 lo scrittore Luigi Silori), Luciana e Claudio. La famiglia e i desideri del marito la indussero a ritirarsi dalle scene nel 1930, dopo aver recitato, anche da protagonista, in una trentina di film. Dopo la morte del primo marito si rispos\u00f2 nel 1934 con l'attore Guido Celano, e con lui ebbe altri due figli: Virginia e Ruggero, che nel 1976 mor\u00ec trentenne nel disastro aereo di Antalya. Tina Xeo mor\u00ec a Roma nel 1992."}
{"id": "1609461", "revid": "6923", "url": "https://it.wikipedia.org/wiki?curid=1609461", "title": "Carolyn Beug", "text": "Biografia.\n\u00c8 nota per aver prodotto il videoclip della canzone \"Right Now\" dei Van Halen, per il quale ottenne un riconoscimento. Mor\u00ec nello schianto del volo American Airlines 11 contro la Torre Nord del World Trade Center durante gli attentati dell'11 settembre 2001."}
{"id": "1609462", "revid": "466539", "url": "https://it.wikipedia.org/wiki?curid=1609462", "title": "Charles Edward Jones", "text": "Biografia.\nFu colonnello della United States Air Force e, dal 1982 al 1987, membro dello \"USAF Manned Spaceflight Engineer Program\". Doveva andare nello spazio nel dicembre 1986 a bordo dello Space Shuttle Challenger, ma la missione fu cancellata dopo l'incidente dello stesso Shuttle che ebbe luogo il 28 gennaio 1986. Jones mor\u00ec nello schianto del volo American Airlines 11 contro la Torre Nord del World Trade Center durante gli attentati dell'11 settembre 2001."}
{"id": "1609469", "revid": "108678", "url": "https://it.wikipedia.org/wiki?curid=1609469", "title": "Ernesta Cucchiarelli", "text": ""}
{"id": "1609470", "revid": "1714743", "url": "https://it.wikipedia.org/wiki?curid=1609470", "title": "Guglielmo Ernesto di Sassonia-Weimar", "text": "Era il figlio maggiore del Duca Giovanni Ernesto II di Sassonia-Weimar e di Cristina Elisabetta di Holstein-Sonderburg.\nBiografia.\nAlla morte del padre, nel 1683, divenne duca regnante; ad ogni modo, prefer\u00ec inaugurare una co-reggenza con il fratello minore, Giovanni Ernesto.\nDal momento che il fratello era divenuto alcolista, Guglielmo Erensto prese il pieno controllo del governo del ducato e divenne di fatto autocrate, lasciando a Giovanni Ernesto il titolo nominale di coreggente (\"Mitherr\") sino alla sua morte, avvenuta nel 1707. Alla morte del fratello, chiam\u00f2 quale suo coreggente suo nipote, Ernesto Augusto, ma come il padre, non ebbe poteri reali.\nDi modo da assicurare i possedimenti di famiglia, sei settimane dopo la morte del padre, il (2 novembre 1683), Guglielmo Ernesto spos\u00f2 ad Eisenach, Carlotta Maria di Sassonia-Jena, sua cugina e maggiore dei figli sopravvissuti di suo zio Bernardo. A quell'epoca il tutore di Carlotta e di suo fratello minore, il Duca Giovanni Guglielmo di Sassonia-Jena, era il Duca Giovanni Giorgio I di Sassonia-Eisenach, il loro unico zio sopravvissuto. Quando mor\u00ec nel 1686, la tutela del Duca di Sassonia-Jena venne presa da Guiglielmo Ernesto, suo cugino e cognato.\nNel 1690 il Duca Giovanni Guglielmo di Sassonia-Jena mor\u00ec senza eredi, e, per i diritti di sua moglie, Guglielmo Ernesto prese parte alla divisione del ducato con la linea di Sassonia-Eisenach. Alla fine di quell'anno, divorzi\u00f2 da Carlotta Maria dopo sette anni di matrimonio senza eredi.\nGuglielmo Ernesto non si rispos\u00f2 mai e mor\u00ec senza eredi; per questo, suo nipote Ernesto Augusto I, divenne il suo successore.\nIl rapporto con Bach.\nGuglielmo Ernesto fu un fedele luterano; durante l'allenamento dei propri soldati, comandava semplicemente perch\u00e9 era compito di un regnante svolgere questa mansione, anche se avrebbe preferito leggere e commentare le letture luterane, che gli venivano invece lette in inverno attorno alle 20.00 e in estate attorno alle 21.00. Questa particolare tipologia di dottrina fu, ad esempio, particolarmente apprezzata da Johann Sebastian Bach. Il famoso compositore lavor\u00f2 sin dal 1708 come Maestro ed organista a Weimar. Quando Johann Samuel Drese mor\u00ec nel 1716, Bach tent\u00f2 di ottenere il suo posto di Maestro di Cappella, ma Guglielmo Ernesto nomin\u00f2 invece l'incompetente figlio di Drese; furioso, Bach diede le proprie dimissioni dal servizio abituale. Infastidito dalla ritrosia del musicista, Guglielmo Ernesto fece rinchiudere Bach per quattro settimane in prigione, prima di accettare le sue dimissioni. Da queste caratteristiche deriva il fatto che molto spesso Guglielmo Ernesto, nelle biografie di Bach, compare come un governante autoritario."}
{"id": "1609473", "revid": "729019", "url": "https://it.wikipedia.org/wiki?curid=1609473", "title": "Fort Benning", "text": "Fort Benning \u00e8 una base dell'Esercito degli Stati Uniti situato a sud-ovest di Columbus nelle contee di Muscogee e di Chattahoochee in Georgia e nella contea di Russell in Alabama, nota per essere la sede della Scuola di Fanteria dell'Esercito Americano.\nStoria.\nNel 1940, la notte prima del loro primo lancio, i paracadutisti di Fort Benning videro un film su Geronimo, e cominciarono a gridare il suo nome durante i lanci.\nIl terrorista Luis Posada Carriles, ai tempi della collaborazione con la CIA, sarebbe stato addestrato proprio qui, a Fort Benning (dove ottenne i gradi di tenente dell'esercito degli Stati Uniti), prima di prendere parte alla fallita invasione della Baia dei porci.\nDal 1984 \u00e8 sede della famosa e criticata \"Scuola delle Americhe\" (inglese: \"School of the Americas\"), rinominata nel 2001 \"Istituto dell'Emisfero Occidentale per la Cooperazione alla Sicurezza\" (inglese: \"Western Hemisphere Institute for Security Cooperation\")."}
{"id": "1609475", "revid": "106908", "url": "https://it.wikipedia.org/wiki?curid=1609475", "title": "Solicchiata", "text": "Solicchiata (\"Sulicchiata\" in siciliano) \u00e8 una delle sette frazioni del comune di Castiglione di Sicilia in provincia di Catania. \nStoria.\nXIX secolo.\nIl frazionamento dei feudi e la vocazione alla produzione vinicola, spinsero diversi imprenditori alla fine dell'Ottocento a una produzione intensiva nella coltivazione della vite. Per tali motivi la manodopera si insedi\u00f2 in questa contrada dando vita alla borgata lungo la S.S. 120. Numerose sono le ville e case rurali sorte per opera della borghesia terriera proprietaria dei vigneti.\nDopo l'unit\u00e0 d'Italia.\nDopo l'unit\u00e0 d'Italia, nel 1862, il parlamento del Regno d'Italia approv\u00f2 la legge per l'enfiteusi dei terreni ecclesiastici di Sicilia (legge Corleo). Il 50% della terra fin\u00ec per\u00f2 nelle mani dell'aristocrazia di Castiglione, Linguaglossa e Randazzo costruendovi palazzi e masserie di pregevole fattura: i Sardo, gli Abate, i Ferro, i Tuccari di Castiglione, i Di Carlo, i Camardi, i Barbagallo di Randazzo e i Petrina di Catania. Per esigenze produttive, furono chiamati dai paesi vicini uomini di fiducia e braccianti. Infatti tutti gli abitanti del luogo vantano origini da altri comuni circostanti, principalmente Castiglione e Linguaglossa. Questo nucleo eterogeneo di immigrati costituisce l'origine degli attuali abitanti di Solicchiata. In gran parte per\u00f2 abitavano ancora in campagna, nelle masserie circostanti e solo pochi avevano case proprie. La Solicchiata di oggi nasce dall'unione di diversi quartieri ubicati lungo la strada nazionale, accanto a case patrizie: Montedolce, Piano dei 'Badaracchi', Salita della Portella, eccetera.\nFino al periodo del governo Crispi, la viticultura fu per Solicchiata la principale attivit\u00e0 e fonte di guadagno. L'uva e il mosto venivano venduti a commercianti di Riposto. Il vino, a forte gradazione alcolica, veniva spedito in Francia e in Nord Italia, dove era usato per aumentare la gradazione alcolica di vini considerati pi\u00f9 pregiati.\nDal 26 maggio al 7 giugno 1879 un'eruzione interess\u00f2 il lato nord dell'Etna e la lava arriv\u00f2 vicino a Passopisciaro, copr\u00ec terre fertili e si ferm\u00f2 a solo 600 m dal fiume Alcantara.\nQuando nel 1880 scoppi\u00f2 la guerra doganale contro la Francia, i ricchi proprietari terrieri subirono forti perdite economiche. La crisi economica conseguente a questo evento port\u00f2 a una profonda trasformazione economica e sociale che caus\u00f2 uno sfaldamento del rapporto produttivo-affettivo tra proprietario e massaio.\nIl 30 settembre 1895 fu inaugurato il tratto di ferrovia Circumetnea Bronte-Castiglione. La linea ferrata non arriv\u00f2 direttamente nell'abitato di Castiglione, servendo per\u00f2 le sue frazioni di Passopisciaro, Solicchiata, Rovittello e Cerro.\nL'et\u00e0 giolittiana.\nAlcuni proprietari vendettero palazzi e terreni che furono comprati dai massai che avevano migliorato la loro condizione economica. Altri massai e braccianti scelsero la via dell'emigrazione, per lo pi\u00f9 verso gli Stati Uniti d'America. In quel periodo New York e altre citt\u00e0 erano al centro di un forte sviluppo edilizio per cui bisognava reclutare molta manodopera per costruire palazzi, strade, ferrovie. Era il periodo in cui giravano per i centri della Sicilia i mediatori che arruolavano i braccianti con contratti a tempo determinato. All'inizio andarono per qualche anno, mettevano da parte una somma di denaro, ritornavano e compravano lotti di terreni o case. A poco a poco attorno alla chiesa del Sacro Cuore di Ges\u00f9 cominci\u00f2 a crearsi il nucleo del villaggio. I massai si trasferirono nelle case di loro propriet\u00e0, lungo la via Nazionale, pur mantenendo un rapporto privilegiato con i proprietari. I braccianti e i massai pi\u00f9 attivi acquistarono dai grandi proprietari piccoli appezzamenti di terreno, quelli pi\u00f9 scadenti, e li trasformarono in ottimi vigneti diventando coltivatori diretti. Costruirono piccoli palmenti trasformando l'uva in mosto che vendevano ai commercianti di Riposto.\nXX secolo.\nAnni dieci.\nNel settembre 1911 Solicchiata fu sfiorata, da oriente, da una colata lavica. L'eruzione inizi\u00f2 da una fenditura creatasi nelle vicinanze del cratere di nord-est dell'Etna il 10 settembre. In soli due giorni distruggendo boschi, noccioleti e vigneti arriv\u00f2 sullo stradone per Linguaglossa (S.S. 120), nei pressi di contrada Imboscamento, ricoprendo anche il binario della ferrovia Circumetnea. Il 23 settembre il fronte lavico si arrest\u00f2 a circa un chilometro dal fiume Alcantara. Il disastro economico che ne segu\u00ec provoc\u00f2 una spinta all'emigrazione, che per tanti fu definitiva, senza ritorno.\n&lt;br&gt;L'emigrazione verso gli Stati Uniti continu\u00f2 fino agli anni venti, allorquando fu regolata sia dagli americani sia dal regime fascista. Nel periodo fascista l'emigrazione verso gli Stati Uniti continu\u00f2 ma solo per il ricongiungimento dei nuclei familiari.\nIl ventennio fascista.\nAlle 2:20 del mattino del 17 giugno del 1923, gli abitanti di Solicchiata e dei paesi vicini furono svegliati da forti esplosioni e da scosse telluriche. Si formarono diverse bocche eruttive tra Monte Nero e Monte Ponte di Ferro, a 2 000 metri di quota. In dieci ore la lava percorse circa sette chilometri. Nel pomeriggio arriv\u00f2 a un chilometro dalla stazione di Cerro e rallent\u00f2 la sua corsa: infatti la stazione della Circumetnea fu distrutta il 19 giugno. Solicchiata e Rovittello furono protette dalle lave del 1911 e del 1809. Il 20 giugno arriv\u00f2 re Vittorio Emanuele III, il fronte lavico era largo un chilometro e la lava avanzava a una velocit\u00e0 da 10 a 15 chilometri all'ora. Il re soleva villeggiare con la sua famiglia nella vicina frazione di Montelaguardia, ospite del marchese Romeo delle Torrazze. Il giorno dopo arriv\u00f2 Mussolini, il capo del governo, la lava aveva raggiunto i piedi del monte Santo ricoprendo le ultime poche case della frazione di Catena e minacciando Linguaglossa. Fortunatamente l'impeto della lava cominci\u00f2 a diminuire e il 26 giugno dimezz\u00f2 la sua velocit\u00e0. Il fronte lavico, non sufficientemente alimentato alla fonte si fermo il 29 giugno. L'accademia Gioieni di Catania chiam\u00f2 i nuovi crateri, formatisi in seguito a questa eruzione, \"Vittorio Emanuele III\" e \"Mussolini\". L'enorme quantitativo di lava che intercett\u00f2 i binari presso Cerro spinse l'amministrazione della Ferrovia Circumetnea a realizzare una variante al percorso. Fu ideata una nuova tratta che dalla stazione di Rovittello doveva arrivare a Castiglione di Sicilia e da qui riprendere la vecchia sede nei pressi di Linguaglossa.\nIl 16 luglio inizi\u00f2 il bombardamento di Randazzo condotto dalla 9\u00aa AF (Air Force) americana, con gli aerei B-25 e P-40 e dalla NATAF (North West Tactic Air Force), con i bombardieri Wellington. I bombardamenti seguirono nei giorni 18-19-20. Il 21 gli attacchi impegnarono venti aerei B-25. Ma l'attacco pi\u00f9 forte su sferrato il 1\u00ba agosto allorch\u00e9 furono impiegati pi\u00f9 di duecentotrenta aerei bombardieri P-40. Gli attacchi si ripeterono il 7 agosto con di pi\u00f9 di sessanta bombardieri B-25, l'8 con oltre novanta B-25, il 10. L'11 agosto fu l'ultimo giorno di bombardamenti a cui fu soggetta Randazzo. Oltre novanta B-25 bombardarono ponti, strade, ferrovie e l'area cittadina. Circa centosettanta P-40 bombardarono direttamente Randazzo. I contadini mentre mietevano in montagna vedevano passare sopra la loro testa, a bassa quota, gli aerei bombardieri che si dirigevano verso Randazzo e lasciavano cadere centinaia di bombe. Nell'agosto del 1943 le truppe alleate bombardarono anche Solicchiata. Prima per\u00f2 avvertirono la popolazione lanciando con un aereo milioni di volantini con su scritto \"Evacuate e fate evacuare, chiunque \u00e8 vicino ad obiettivi militari \u00e8 in pericolo di vita\". Gli abitanti andarono a rifugiarsi per un breve periodo in campagna e si nascosero dentro grotte di scorrimento lavico (Grotta del Bue). Qualcuno di essi al ritorno trov\u00f2 la propria casa demolita completamente. Il 13 agosto 1943 i tedeschi abbandonarono Randazzo, che venne occupata dal 39\u00ba reggimento della nona divisione statunitense. I tedeschi passarono per Solicchiata, inseguiti dall'esercito avversario e, per ostacolarne l'avanzata, minarono e demolirono diversi caseggiati e il ponte di contrada Imboscamento, sulla via Nazionale. Grazie al coraggio di alcuni cittadini, parecchi fabbricati vennero salvati cancellando le X che i tedeschi mettevano sui fabbricati da far saltare per rallentare l'avanzata alleata. Gli alleati furono accolti favorevolmente perch\u00e9 ci\u00f2 significava la fine della guerra.\nNell'estate del 1943, due accampamenti, italiano e tedesco, erano impiantati nel territorio di Castiglione. Il generale Alfredo Guzzoni, della 6\u00aa armata, aveva trasferito da Enna, il tredici luglio, il proprio comando a Passopisciaro, mentre il generale Hans-Valentin Hube, a capo del XIV Corpo d'armata, si era installato nella villa del Picciolo di Rovitello, all'interno di un noccioleto, l\u00ec dove ora sorge un campo da golf. A fine luglio arrivarono in paese, a dorso di mulo, le notizie dell'insediamento degli americani, del generale statunitense Patton, a Palermo e dell'8\u00aa armata di Montgomery, che non riusciva a sfondare la linea del Simeto, nella piana di Catania. Anche a Castiglione, via di transito fra Catania e Messina, si sapeva dunque che a giorni i tedeschi e gli italiani sarebbero partiti per lasciare il posto agli inglesi e alla fine della guerra. Il loro generale Hube, sfuggito all'inferno di Stalingrado, con un solo braccio, era un abile stratega delle truppe corazzate e non amava l'alleato italiano. Nonostante l'et\u00e0 avanzata era pieno di energia e subito aveva esautorato Guzzoni e i suoi collaboratori. La sera del 1\u00ba agosto 1943 invit\u00f2 a cena in villa il collega italiano e il capo di stato maggiore Emilio Faldella, ma a Guzzoni l'invito non piacque e piazz\u00f2 attorno al noccioleto un battaglione di guastatori pronto a intervenire. Era in effetti una trappola perch\u00e9 in quelle ore il generale Albert Kesselring avrebbe dovuto occupare Roma e arrestare la famiglia reale. Ma dopo estenuanti discussioni il maresciallo riusc\u00ec a convincere Hitler a soprassedere e Hube fu costretto, pure lui, a comportarsi nello stesso modo con gli ospiti. Il 10 agosto Hube e i reparti del quartier generale tedesco si avviarono verso Messina poich\u00e9 l'evacuazione della Sicilia era stata fissata per il 16.\nL'11 agosto entrarono a Castiglione un cingolato e quaranta granatieri con l'ordine di prendere pi\u00f9 prigionieri civili possibile. Chi tent\u00f2 di sottrarsi venne abbattuto dalle mitraglie e alcune donne accorse per difendere mariti e figli furono buttate gi\u00f9 dai balconi. In poco meno di un'ora furono uccise 16 persone e ferite 20. Nino Lomonaco, custode di questa memoria, ricorda per\u00f2 che un soldato tedesco non denunci\u00f2 un poveraccio nascosto nel soffitto e un altro mostr\u00f2 una medaglietta del battesimo e ripet\u00e9 diverse volte la parola \"cattolic\" alle madri e figlie terrorizzate, accontentandosi di un bicchiere d'acqua prima di uscire da una casa del paese. Nella stalla comunale furono rinchiusi oltre trecento uomini, che i tedeschi volevano fucilare il giorno 18. Il parroco padre Giosu\u00e8 Russo coadiuvato da suor Amalia Casini avvi\u00f2 una drammatica trattativa con gli ufficiali. Non \u00e8 ancora chiaro se il motivo della rappresaglia fu il furto di vettovaglie da un autocarro militare o un agguato in cui erano stati uccisi cinque militari tedeschi. I trecento uomini, rinchiusi nel \"Cannizzo\", furono liberati la mattina del 13 agosto. All'alba del 18 i tedeschi abbandonarono quei luoghi.\nAnni cinquanta.\nNegli anni cinquanta Solicchiata soffr\u00ec la crisi economica del dopoguerra e l'abbandono dello Stato che prefer\u00ec investire al Nord. Soltanto nel 1953 fu portata l'energia elettrica derivando una linea da quella che alimentava Castiglione, in contrada Verzella. Le abitazioni fino a quella data erano illuminate con lumi a petrolio e tutti i lavori domestici e artigianali erano eseguiti a mano, con l'uso di leve o con gli animali da soma. Chi aveva un'istruzione fu assunto come impiegato statale, gli altri, per il perdurare della crisi, scelsero ancora la strada dell'emigrazione. Argentina e Venezuela furono le mete privilegiate. L'emigrazione si indirizz\u00f2 anche verso l'Italia settentrionale: Milano e Torino, principalmente. Continu\u00f2 l'emigrazione per gli Stati Uniti d'America per quelli che avevano parenti diretti. La viticultura era in crisi per la mancanza di mercati. I commercianti di Riposto erano spariti e gli agricoltori non riuscivano a produrre e, contemporaneamente, commercializzare il prodotto. Qualche bracciante si trasform\u00f2 in commerciante vendendo il proprio vino nei paesi circostanti. \nAnni sessanta.\nIl boom economico degli anni sessanta non ferm\u00f2 del tutto il fenomeno dell'emigrazione, che stavolta si diresse verso Germania e Svizzera. Molti si spostarono in altri settori produttivi diversi dall'agricoltura diventando commercianti di carbone, di legname e di prodotti per l'edilizia. Furono creati punti vendita di prodotti alimentari, macellerie per gli abitanti del luogo e per quelli di passaggio. \u00c8 di questo periodo la nascita della cava di inerti in contrada Imboscamento e della cantina sociale Torrepalino.\nAnni settanta.\nNegli anni settanta iniziarono i lavori per un campo di calcio che non fu mai ultimato per mancanza di fondi. La situazione urbanistica di Solicchiata rest\u00f2 cristallizzata per tutto il dopoguerra fino alla fine degli anni settanta. Tuttavia nel 1975 fu fondata la cantina sociale Torrepalino.\nAnni ottanta.\nGli anni ottanta furono per Solicchiata una svolta: furono create diverse societ\u00e0 industriali, tuttora esistenti. In questo periodo fu pubblicato un articolo su un organo di stampa nazionale che definiva Solicchiata la \"zona a pi\u00f9 alta densit\u00e0 di industrie in Italia\". A questi impianti si affiancarono l'impresa edile e quelle della cava di inerti e dell'industria enologica. \n&lt;br&gt;Il 17 marzo del 1987 la zona a sud di Solicchiata, cio\u00e8 il territorio che si eleva verso la montagna, fu inserita all'interno del Parco dell'Etna.\nAnni novanta.\nGli anni novanta videro il consolidamento di questa realt\u00e0 economica che mosse lo sviluppo urbanistico del villaggio.\nMonumenti e luoghi d'interesse.\nLa chiesa parrocchiale \u00e8 dedicata al Sacro Cuore di Ges\u00f9.\nEconomia.\nLa principale attivit\u00e0 economica \u00e8 l'agricoltura. Inoltre, sorgono nei pressi della frazione alcuni insediamenti artigianali nel settore meccanico e della plastica."}
{"id": "1609482", "revid": "36426", "url": "https://it.wikipedia.org/wiki?curid=1609482", "title": "Istituto Geografico Militare", "text": "L'Istituto Geografico Militare (IGM) \u00e8 un istituto che svolge le funzioni di ente cartografico dello Stato italiano, ai sensi della legge n. 68 del 2 febbraio 1960 , occupandosi della cartografia dello Stato attraverso una notevole attrezzatura che lo rende uno dei pi\u00f9 avanzati in Italia. Esso svolge lavori di geodesia, topografia e cartografia e in organico vi \u00e8 anche una scuola denominata Scuola Superiore di Scienze Geografiche (SSSG). Dal 1\u00ba ottobre 2014, a seguito della soppressione del Comando militare esercito della Toscana, ne ha assorbito i compiti e il personale. Ha sede a Firenze in via Cesare Battisti occupando buona parte dell'ex convento della Santissima Annunziata.\nStoria.\nLa sua storia inizia dall'Ufficio del Corpo di Stato maggiore del Regio Esercito Italiano che, dopo l'unificazione italiana nel 1861, aveva unificato in una singola struttura, con sede a Torino, l'originale Ufficio del Corpo di Stato Maggiore del Regno sardo, dell'Ufficio Topografico Toscano e del Reale Officio Topografico Napoletano.\nLa sede dell'ufficio venne quindi trasferita a Firenze nel 1865, contemporaneamente alla nomina della citt\u00e0 toscana a capitale d'Italia, citt\u00e0 che ancor oggi \u00e8 la sede dell'Istituto.\nCon l'unificazione italiana, si riconobbe l'esigenza per lo Stato di essere dotata di una cartografia nazionale unitaria, e il Governo del tempo affid\u00f2 nel 1872, con un'apposita legge, tale incarico all'Istituto topografico militare, creato dalla trasformazione del corpo militare. Questo istituto, rinominato Istituto geografico militare nel 1882, rilev\u00f2 il territorio dello Stato, formando la nuova Carta Topografica d'Italia alla scala 1:100.000. Tale lavoro topografico, in gran parte svolto utilizzando la tavoletta pretoriana, richiese oltre 30 anni.\nDurante il fascismo, l'IGM sostenne i processi di italianizzazione operati verso la toponomastica delle lingue non-italiane presenti sul territorio nazionale nonch\u00e9 nelle colonie italiane.\nDescrizione.\nAll'interno dell'Istituto si apre un salone, gi\u00e0 Cenacolo dei Servi di Maria, sul quale si trovano due frontoni con affreschi del XVII secolo, una biblioteca geografica e cartografica con oltre duecentomila volumi di tipologie cartografiche e collezioni storiche.\nInnovazioni.\nPresso l'Istituto \u00e8 nata la moderna fotogrammetria. \nUfficio Documentale di Firenze.\nDal 1\u00ba ottobre 2014, a seguito della soppressione del Comando militare esercito della Toscana, ne ha assorbito i compiti e il personale. Dall'Istituto Geografico Militare dipende l'Ufficio Documentale, erede diretto del Centro Documentale di Firenze e ancor prima del Distretto Militare di Firenze (11\u00b0), istituito nel dicembre 1870.\nL'Ufficio Documentale di Firenze, retto da un Colonnello, dopo la sospensione della Leva, svolge prevalentemente attivit\u00e0 documentale rivolta al personale che ha terminato il servizio militare, informativa e di servizio per altre istituzioni come l'I.N.P.S. o i Comuni.\nL'Ufficio \u00e8 competente per tutte le province della Toscana."}
{"id": "1609483", "revid": "54253", "url": "https://it.wikipedia.org/wiki?curid=1609483", "title": "Daniel Lewin", "text": "Biografia.\nDaniel Lewin nacque a Denver il 14 maggio 1970 da una famiglia statunitense di origini ebraiche, figlio di Charles e Peggy Lewin e fratello di Jonathan e Michael Lewin. Crebbe a Gerusalemme per poi servire per quattro anni nel Sayeret Matkal, un commando d'\u00e9lite dell'esercito israeliano, guadagnando il grado di capitano. Congedato con onore, Lewin divenne poi uno dei co-fondatori della Akamai Technologies, azienda che fond\u00f2 nel 1998. Di fede ebraica, Lewin era sposato con Anne Lewin, da cui ebbe due figli: Itamar (nato nel 1993) e Eitan (nato nel 1996).\nMorte.\nDaniel Lewin \u00e8 stato ucciso a bordo del volo American Airlines 11 durante gli attacchi dell'11 settembre 2001, apparentemente all'inizio del dirottamento dell'aereo. In una circolare del 2002 della FAA, autorit\u00e0 di amministrazione del traffico aereo degli Stati Uniti d'America, si afferma che Lewin possa essere stato assassinato dal dirottatore Satam al-Suqami dopo che aveva tentato senza successo di sventare il dirottamento. Nella circolare della FAA \u00e8 scritto che Lewin era seduto al posto 9B di business class, vicino ai dirottatori Mohamed Atta e Satam al-Suqami (che probabilmente era seduto proprio dietro). Si afferma inoltre come Satam al-Suqami abbia sparato a Lewin, ma poi la FAA ha rettificato dicendo che \u00e8 stato sgozzato con un taglierino. In seguito Lewin venne elencato come la prima vittima dell'11 settembre e, in suo onore, l'incrocio tra Main Street e Vassar Street a Cambridge, in Massachusetts, \u00e8 stato chiamato \"Danny Lewin Square\"."}
{"id": "1609484", "revid": "599013", "url": "https://it.wikipedia.org/wiki?curid=1609484", "title": "Chubby Cox", "text": "Biografia.\nCox si spos\u00f2 con la sua fidanzata Victoria, una \"cheerleader\" dell'University of South Florida. Insieme ebbero un figlio, John Cox IV, il quale segu\u00ec le orme del padre e ha giocato per University of South Florida.\nLa sorella di John Cox, Pamela, \u00e8 sposata con Joe Bryant, padre di Kobe Bryant.\nCarriera.\nFrequent\u00f2 la Roxborough High School, a Filadelfia. In seguito gioc\u00f2 per due anni nella Villanova University, trasferendosi poi alla University of San Francisco. Fu scelto alla settima chiamata dell'ottavo giro al draft NBA del 1978, dai Chicago Bulls. Dopo tre anni spesi nella CBA riusc\u00ec ad esordire nella massima lega statunitense nella stagione 1982-83, quando in sette partite segn\u00f2 29 punti con la maglia dei Washington Bullets."}
{"id": "1609487", "revid": "78273", "url": "https://it.wikipedia.org/wiki?curid=1609487", "title": "Villa Orsini di Sorano", "text": ""}
{"id": "1609488", "revid": "104252", "url": "https://it.wikipedia.org/wiki?curid=1609488", "title": "Il Guercino", "text": ""}
{"id": "1609489", "revid": "1543377", "url": "https://it.wikipedia.org/wiki?curid=1609489", "title": "Luigi Filocamo", "text": "Biografia.\nNel 1915 la sua famiglia si trasferisce a Milano da Alessandria d'Egitto, dove era nato nel 1906.\nInizia ad esporre gi\u00e0 nel 1930. Ha esposto alla Biennale di Venezia e alla Quadriennale di Roma.\nNel dopoguerra sono le sue prime mostre a Milano. \nSi dedica sia alla pittura di cavalletto dedicata a figure vivacemente incantate, sia alla pittura murale dedicata soprattutto all'arte sacra. \nSuoi cicli di affreschi sono in San Babila, in S.Maria del Suffragio e nell'Arengario di Milano, nell'Abbazia di Montecassino, nella basilica di Santa Rita da Cascia. \nEsegue anche alcune vetrate sul tema della Resurrezione per la cappella privata di Paolo VI in Vaticano; altre sue vetrate sono in S.Ambrogio e nel Duomo di Milano. \nL'artista muore a Milano nel 1988."}
{"id": "1609498", "revid": "6923", "url": "https://it.wikipedia.org/wiki?curid=1609498", "title": "Fort Sill", "text": "Forte Sill \u00e8 una base dell'esercito degli Stati Uniti vicino Lawton, circa 135 chilometri da Oklahoma City.\nStoria.\n\u00c8 il luogo dove morirono il capo apache Geronimo, a causa di una polmonite, il capo kiowa Lupo Solitario e il capo comanche Dieci Orsi.\nIl U.S. Army Artillery Museum ospita uno degli esemplari ancora esistenti del cannone atomico M65, restaurato nel 2010."}
{"id": "1609500", "revid": "287204", "url": "https://it.wikipedia.org/wiki?curid=1609500", "title": "Balcauti", "text": ""}
{"id": "1609503", "revid": "1305772", "url": "https://it.wikipedia.org/wiki?curid=1609503", "title": "Forum Per una Alternativa Programmatica di Governo", "text": "Il Forum Per una Alternativa Programmatica di Governo (anche conosciuto come Forum programmatico per l'Alternativa di governo o Forum per l'Alternativa programmatica di governo) era un organismo politico promosso dall'area Cgil \"Lavoro e Societ\u00e0\" per coinvolgere varie forze di sinistra nel creare una base programmatica comune di un futuro governo di centrosinistra. In prospettiva venne inteso come un'iniziativa utile per arrivare a una \u00abunit\u00e0 a sinistra\u00bb.\nLanciato il 6 ottobre 2003 e costituitosi l'8 novembre successivo, il Forum si arener\u00e0 un anno dopo circa, nel luglio 2004, per la defezione del Partito della Rifondazione Comunista.\nCoordinatore del Forum \u00e8 stato Gian Paolo Patta. Il lavoro del Forum \u00e8 comunque stato da base nel 2005 per la successiva esperienza della Camera di consultazione della sinistra di Alberto Asor Rosa.\nNei suoi nove mesi di lavoro, il Forum era riuscito ad aggregare un fronte ampio che andava da Socialismo 2000 (estrema sinistra Ds) al Partito dei Comunisti Italiani, oltre a numerosi sindacalisti e associazioni.\nIl logo del Forum era un arcobaleno.\nStoria.\nIl 18 luglio 2003 Romano Prodi dal \"Corriere della Sera\" lancia l'idea di una lista unica dei riformisti da presentare alle elezioni europee del 2004. \u00c8 in pratica il primo embrione del futuro Partito Democratico. Il cosiddetto \"listone\" mette in allarme alcuni settori della sinistra e si inizia a ragionare su come contrastare una possibile e irreversibile egemonia riformista.\nIl 4 settembre 2003 si svolge a Roma il convegno sul tema \u00abDalle lotte per la dignit\u00e0 e i diritti del lavoro alla definizione di un programma\u00bb. Promotori di questa iniziativa sono i sindacalisti Cgil Agnello Modica, Gian Paolo Patta, Fulvio Perini, Gianni Rinaldini e Claudio Sabattini, che per\u00f2 muore il giorno prima. Intervengono Striano dell'Arci, Nerio Nesi, il senatore Brutti, Bertinotti, Pardi, Agnoletto, Pecoraro Scanio, Diliberto, Tortorella, Salvi, Pizzuti, Moricone e Zanotelli . Alla fine Patta propone di ritrovarsi il 6 ottobre e il 22 ottobre nasce il Forum programmatico per l'Alternativa di governo o Forum per l'Alternativa programmatica di governo, sottoscritto da 46 parlamentari del Prc, Verdi, Pdci, \"correntone\" Ds e alcuni esponenti della Margherita. A coordinare il Forum \u00e8 il sindacalista Cgil Gian Paolo Patta .\nChi lavora nel Forum, come il Pdci, non nasconde il desiderio che il lavoro possa sfociare in un processo aggregativo dei partiti a sinistra dei Ds.\nIl 22 febbraio 2004 il Pdci chiude il suo III Congresso nazionale rilanciando la confederazione da testare gi\u00e0 a giugno alle elezioni europee. Spiega infatti Diliberto che \u00e8 ormai possibile \u00abun'aggregazione di tutti coloro che voteranno concordemente e convintamente per il no al rifinanziamento della missione militare in Iraq. Una lista di pace. (...) Una grande aggregazione che pu\u00f2 aspirare a superare il 15% dei voti alle prossime elezioni europee. Ci sono tutte le condizioni, politiche ed elettorali\u00bb. Ma ancora una volta \u00e8 gelo. Proprio quello stesso giorno Fausto Bertinotti dalle colonne del quotidiano Liberazione boccia il progetto di confederazione della sinistra perch\u00e9 \u00abquesta, nel migliore dei casi sarebbe la riunificazione di quel che gi\u00e0 c'\u00e8, in fondo di un ceto politico, rispettabile e apprezzabile fin che si vuole, ma del tutto insufficiente a rispondere alle nuove domande che ci pone il movimento. (...) Sarebbe sbagliato rinchiudere tutti quanti, compresi noi stessi, in una sorta di assemblaggio federativo o confederativo\u00bb.\nIl 13 giugno 2004 alle elezioni europee Prc, Pdci, Verdi e la lista Di Pietro-Occhetto totalizzeranno complessivamente il 13% dei voti.\nVisto l'ottimo successo delle forze di sinistra, si poteva immaginare un nuovo slancio al lavoro del Forum, invece questo \u00e8 ormai destinato a chiudere.\nIl lavoro del Forum di Patta si arena infatti nel luglio 2004 quando Fausto Bertinotti abbandona il progetto affermando che \u00abil Forum ha svolto un'importante funzione a sinistra, ma ora la parola passa ai partiti\u00bb. Le reazioni sono furibonde , ma l'esperienza \u00e8 comunque terminata."}
{"id": "1609510", "revid": "599013", "url": "https://it.wikipedia.org/wiki?curid=1609510", "title": "B\u0103lc\u0103u\u0163i", "text": ""}
{"id": "1609512", "revid": "986213", "url": "https://it.wikipedia.org/wiki?curid=1609512", "title": "Giovanni Ernesto III di Sassonia-Weimar", "text": "Egli era il figlio secondogenito del Duca Giovanni Ernesto II di Sassonia-Weimar (1627\u00a0\u2013 1683) e della di lui moglie, Cristina Elisabetta di Holstein-Sonderburg.\nBiografia.\nDopo la morte del padre egli eredit\u00f2 il Ducato di Sassonia-Weimar con il fratello maggiore Guglielmo Ernesto come coreggente (\"Mitherr\").\nGiovanni Ernesto fu un alcolista: questo lo rese poco interessato negli affari di governo, il che fece s\u00ec che suo fratello avesse il sopravvento e divenisse l'unico reggente autocratico. Sino alla sua morte, Giovanni Ernesto fu ufficialmente coreggente, senza particolari influenze significative sugli affari di governo.\nMatrimoni e discendenza.\nA Zerbst, l'11 ottobre 1685, Giovanni Ernesto spos\u00f2 in prime nozze Sofia Augusta di Anhalt-Zerbst (1663\u00a0\u2013 1694), dalla quale ebbe cinque figli:\nA Kassel, il 4 novembre 1694 e solo due mesi dopo la morte della prima moglie, Giovanni Ernesto si rispos\u00f2 con Carlotta Dorotea Sofia d'Assia-Homburg. La coppia ebbe quattro figli:\nAlla morte di Giovanni Ernesto, il suo successore fu il figlio di primo letto, Ernesto Augusto, che ricevette nominalmente il potere del padre, anche se il reale governo venne tenuto dall zio, Guglielmo Ernesto, sino alla sua morte avvenuta nel 1728. Da quel momento Ernesto Augusto divenne il solo Duca regnante di Sassonia-Weimar."}
{"id": "1609515", "revid": "767487", "url": "https://it.wikipedia.org/wiki?curid=1609515", "title": "Fort Ord", "text": "Fort Ord \u00e8 una localit\u00e0 ex poligono militare dell'esercito degli Stati Uniti situata lungo la Baia di Monterey in California.\nStoria.\nDal 1917 al 1994.\nFort Ord fu creato nel 1917 come poligono per le manovre militari ed esercitazioni di tiro dell'artiglieria. Il poligono \u00e8 stato chiuso nel settembre 1994 in seguito alle raccomandazioni della commissione BRAC (\"Base Realignment and Closure\") del 1991. La commissione indic\u00f2 per lo spostamento delle unit\u00e0 militari presenti il poligono di Fort Lewis nello stato di Washington. La maggior parte dell'area \u00e8 stata restituita allo stato della California ed \u00e8 diventata sede della \nUniversit\u00e0 della California di Monterey Bay. La rimanente parte \u00e8 stata data alla Universit\u00e0 della California di Santa Cruz per la creazione dell'UC MBEST (\"Monterey Bay Education, Science and Technology\").\nFort Ord era ritenuta una delle pi\u00f9 belle tra le installazioni militari statunitensi, a causa della sua vicinanza con le spiagge californiane e per il clima mite. \u00c8 stata il quartier generale della 7th Infantry Division, reparto impiegato anche per ripristinare l'ordine pubblico nel corso della Rivolta di Los Angeles del 1992.\nDal 1994 ad oggi.\nQuando Fort Ord cess\u00f2 di essere una zona militare, una parte del poligono venne trasformata in area naturale protetta per la tutela di un insetto a rischio di estinzione, la Euphilotes enoptes smithi o farfalla blu di Smith. Sebbene molti dei fabbricati e infrastrutture militari rimangono abbandonati, molti altri sono stati abbattuti dai nuovi utilizzatori civili della localit\u00e0.\nGli ex corsi di golf di Fort Ord, \"Bayonet\" e \"Black Horse\", sono oggi diventati pubblici. Essi hanno ospitato eventi nazionali e sono stati rinnovati di recente."}
{"id": "1609517", "revid": "767487", "url": "https://it.wikipedia.org/wiki?curid=1609517", "title": "L'orribile segreto del dr. Hichcock", "text": "L'orribile segreto del dr. Hichcock \u00e8 un film del 1962 diretto da Riccardo Freda.\nTrama.\nA Londra, nel 1885, il Professore Bernard Hichcock \u00e8 un importante medico che opera utilizzando un anestetico da lui stesso scoperto. Affetto da necrofilia, utilizza il farmaco anche nei confronti della moglie, Margaretha. Una sera, mentre l'uomo si appresta ad iniettare il medicinale alla sua consorte, la donna muore, probabilmente per sovraddosaggio. Bernard decide, successivamente, di abbandonare la sua casa, per depistare l'omicidio e dimenticarsi dell'avvenuto. Affida, pertanto, la dimora alla domestica Martha, sua complice.\nDopo dodici anni il professore ritorna in citt\u00e0 con un'altra donna con cui si \u00e8 risposato: Cynthia. Ben presto, la nuova arrivata si rende conto di strani avvenimenti che capitano dentro l'abitazione: sente dei passi e vede stivaletti femminili che rimandano alla defunta consorte. Bernard cerca di minimizzare e, col tempo, diventa sempre pi\u00f9 freddo con lei.\nCynthia, che intanto ha fatto la conoscenza del dottor Kurt Lowe, collega del marito, vede Martha uscire da un passaggio segreto. Mossa dalla curiosit\u00e0, di l\u00ec a qualche giorno, vi entra e osserva la domestica servire una donna misteriosa. Riferito a Bernard il tutto, il marito la convince che si tratta solo di immaginazione e di crisi isteriche. In realt\u00e0, ci\u00f2 che ha assistito la protagonista \u00e8 vero e si scopre, dunque, che la ex-moglie del dottore \u00e8 viva. Convinto che la sposa abbia compreso il segreto, Bernard escogita di sbarazzarsi di Cynthia, mettendo del veleno in un bicchiere di latte. La consorte, per\u00f2, non fidandosi, riesce, in un momento di distrazione del marito, a versare la bevanda dentro un vaso.\nLa donna decide, dunque, di avvisare Kurt, per far analizzare il contenuto del bicchiere. Riportata a casa dal marito, viene rinchiusa viva in una bara. Ma Cynthia si libera e tenta di scappare. Le analisi confermano che c'era veleno. Kurt corre al castello per avvisare la signora Hichcock. La donna viene legata e torturata dal marito, il cui intento \u00e8 di dissanguarla per far riottenere la giovinezza alla ex consorte. Il dottor Lowe per\u00f2 arriva giusto in tempo per impedire il tutto e salvare la donna dalle grinfie del necrofilo.\nProduzione.\nRiprese.\nIl film \u00e8 stato girato interamente a Roma. Le riprese sono durate appena 12 giorni. Al riguardo, Barbara Steele ricorda come, sul set, c'era molta frenesia e fretta, oltre a orari di lavorazione estenuanti. La maggior parte delle scene sono state ambientate a Villa Peruchetti, attuale sede dell'ambasciata bulgara.\nRiguardo alla sceneggiatura, Freda ha pi\u00f9 volte ribadito che la storia e parte dei dialoghi erano suoi. Gastaldi, invece, ha confermato la sua paternit\u00e0, ricordando come il regista era interessato solo al compenso.\nCast.\nBarbara Steele stava lavorando a \"8\u00bd\" e, per interpretare la protagonista nel film di Freda, si assent\u00f2 circa dieci giorni dal set del cineasta romagnolo. Robert Flemyng accett\u00f2 la parte senza aver letto il copione; una volta scoperto che il suo personaggio era necrofilo, tent\u00f2 di licenziarsi. Visto che parte del cast era straniero, tutti recitarono nella lingua madre.\nDistribuzione.\nSiccome la pellicola trattava un tema delicato come quello della necrofilia, l'opera fu vietata ai minori di 18 anni. \u00c8 stato il primo lungometraggio italiano dell'orrore ad aver ricevuto una restrizione cos\u00ec ampia. \"L'orribile segreto del dr. Hichcock\" incass\u00f2 un totale di 142 milioni di lire al botteghino italiano.\nSuccessivamente riproposto in formato home video, nel 2014 il film entr\u00f2 nella retrospettiva \"Il Cinema Ritrovato\" della Cineteca di Bologna.\nAccoglienza.\n\u00c8 considerato uno dei miglior horror italiani dalla critica. Paolo Mereghetti collega la trama agli studi condotti da Richard von Krafft-Ebing. Goffredo Fofi elogia Freda nell'avere creato una pellicola \u00abcontrollatissima e sapiente (...) sontuosa e cupa di colori\u00bb."}
{"id": "1609518", "revid": "290351", "url": "https://it.wikipedia.org/wiki?curid=1609518", "title": "Jay Cassidy", "text": "Oltre che per \"Into the Wild - Nelle terre selvagge\", con Penn aveva gi\u00e0 collaborato in precedenza nei film \"Lupo solitario\", \"Tre giorni per la verit\u00e0\" e \"La promessa\".\nTra gli altri film di cui ha curato il montaggio, vi sono \"Insoliti criminali\", \"The Assassination\" e il documentario \"Una scomoda verit\u00e0\"."}
{"id": "1609521", "revid": "83531", "url": "https://it.wikipedia.org/wiki?curid=1609521", "title": "Philo Remington", "text": "Estese la produzione della E. Remington and sons, fabbrica fondata dal padre Eliphalet Remington, anche alle macchine per cucire e alle macchine per scrivere, oltre che alle armi da fuoco."}
{"id": "1609525", "revid": "88740", "url": "https://it.wikipedia.org/wiki?curid=1609525", "title": "Dorna", "text": ""}
{"id": "1609526", "revid": "767487", "url": "https://it.wikipedia.org/wiki?curid=1609526", "title": "Banpo", "text": "Banpo () \u00e8 un sito archeologico situato ad est di Xi'an, nella provincia dello Shaanxi, in Cina, dove sono stati rinvenuti i resti di un villaggio neolitico associato con la cultura di Yangshao. I siti con ritrovamenti simili sono considerati appartenenti alla fase Banpo (5000 - 4000 a.C.) della cultura di Yangshao. \nIl sito.\nGli scavi di Banpo, organizzati dall'Istituto di Archeologia cinese, si svolsero fra il 1954 e il 1957, e coprono un'area di circa cinquantamila metri quadri. Il sito \u00e8 circondato da un fossato, composto da quarantasei abitazioni, fosse per la conservazione delle merci, duecentocinquanta tombe e fornaci situate al di fuori del perimetro del fossato. Molte case erano parzialmente interrate, con una pianta circolare o quadrangolare ed il pavimento situato circa un metro al di sotto del livello di superficie. Le case erano sostenute da pali di legno piramidali ed avevano tetti scheletrici di legno foderati con paglia e fango. Il focolare, situato al centro della capanna \u00e8 diversificato nella forma e nella struttura, dalla fase antica a quella pi\u00f9 recente, nella quale assunse una caratteristica forma a doppia zucca. Intorno al focolare \u00e8 presente un vaso utilizzato come contenitore dei carboni.\nLe altre differenze emerse tra le due fasi storiche sono le piante delle capanne passate da una forma quadrangolare a una pi\u00f9 circolare o rettangolare, e la maggiore grandezza delle celle di magazzino.\nCondizioni di vita.\n \nGli oltre ottomila resti di attrezzi indicano come oltre all'agricoltura, coltivazione di miglio e cavolo soprattutto, gli abitanti praticassero anche l'allevamento e la caccia, testimoniata dai residui di animali come lepri e cervi e di attrezzi quali punte di freccia e proiettili di pietra; la pesca invece \u00e8 stata confermata dalla presenza di arpioni, attrezzi per le reti e frammenti di reti. Non mancano residui di utensili da carpenteria, come scalpelli e asce, e da tessitura e per la lavorazione di pelli.\nPi\u00f9 scarsi e poco sviluppati gli oggetti personali ad eccezione dei bracciali, degli spilloni per capelli e delle collane.\nLe sepolture rintracciate sono generalmente singole e provviste di ricchi corredi funerari, composte da vasi, bottiglie e ciotole.\nAlcuni elementi del sito, come la presenza di una capanna centrale pi\u00f9 grande delle altre, fanno pensare ad una struttura sociale similare al clan, non escludente caste gi\u00e0 privilegiate.\nArtigianato.\nUna delle attivit\u00e0 tipiche della cultura di Yangshao \u00e8 stata la ceramica, come confermato dai cinquecentomila residui di vasi. La camera di cottura utilizzata fu verticale od obliqua, le forme del vasellame sono quelle adatte per un uso quotidiano, ossia piriformi con grande imboccatura e incisioni di temi impressi, per lo pi\u00f9 a sfondo animale o antropomorfo o geometrici.\nSul vasellame sono state rilevate alcune incisioni che alcuni studiosi hanno interpretato come numeri o come precursori di una forma di scrittura, mentre altri ritengono che queste interpretazioni siano al momento premature. \nIl sito \u00e8 ora sede dello Xi'an Banpo Museum."}
{"id": "1609539", "revid": "287204", "url": "https://it.wikipedia.org/wiki?curid=1609539", "title": "Stevan Jovetic", "text": ""}
{"id": "1609542", "revid": "1272592", "url": "https://it.wikipedia.org/wiki?curid=1609542", "title": "Fogliano (Cascia)", "text": "Fogliano \u00e8 una frazione del comune di Cascia (PG).\nSecondo i dati del censimento Istat 2001, gli abitanti sono 119. Il paese si trova a 827 .\nFogliano \u00e8 un nome di \"vicus\" romano di centuriazione, come gli altri (Ramagnano, Maltignano, Collezzano, Vezzano). Sorse, sotto i barbari, come cella monastica sul dorsale di monte Frenfano (1.092\u00a0m), poi \"curtis\" e castello del XIII secolo, Castello di Frenfano. Aveva due chiese farfensi poi eutiziane, quella di San Bartolomeo e l'altra di Sant'Eustachio.\nLa chiesa di Sant'Ippolito \u00e8 la parrocchia. Vi \u00e8 accanto un campanile a torre con due campane, una di 550\u00a0kg, l'altra di oltre 300\u00a0kg. \nLa chiesa era curata da una \"fabriceria\". Nella sacrestia di Fogliano c'\u00e8 un ricco archivio parrocchiale: libri di amministrazione, rilegati in pergamena antica di vecchi antifonari. Il libro dei battezzati inizia dal 1567."}
{"id": "1609546", "revid": "287204", "url": "https://it.wikipedia.org/wiki?curid=1609546", "title": "Fratautii", "text": ""}
{"id": "1609547", "revid": "1543377", "url": "https://it.wikipedia.org/wiki?curid=1609547", "title": "Scrittura iberica sudorientale", "text": "La scrittura iberica sudorientale (o meridionale) \u00e8 una scrittura paleo-ispanica, molto simile a quella del sud-ovest mediante la quale si esprimeva la lingua tartessica. A differenza di quest'ultima, le iscrizioni che usano tale tipo di scrittura sono in lingua iberica (al pari di quanto avviene per la scrittura iberica nordorientale). Anche il sistema grafico iberico sudorientale, come i restanti sistemi grafici paleo-ispanici, si compone di segni che rappresentano vocali, consonanti e suoni sillabici. Tale tipo di scrittura si estese fra il IV e il III secolo a.C. nel Sud-Est della penisola iberica e pi\u00f9 particolarmente nell'Andalusia orientale, in parte della regione murciana, e in alcune zone delle attuali province di Albacete, Alicante e Valencia). Non ha avuto, a giudicare dall'esiguit\u00e0 dei ritrovamenti, n\u00e9 l'importanza n\u00e9 la diffusione capillare della scrittura iberica nordorientale. Quest'ultima, a partire dalla fine del III secolo a.C., fin\u00ec col sostituire quasi interamente il sistema grafico iberico sudorientale."}
{"id": "1609551", "revid": "133248", "url": "https://it.wikipedia.org/wiki?curid=1609551", "title": "Fr\u0103t\u0103u\u0163ii", "text": "Il toponimo Fr\u0103t\u0103u\u021bii pu\u00f2 riferirsi a diverse localit\u00e0 della Romania:"}
{"id": "1609552", "revid": "196390", "url": "https://it.wikipedia.org/wiki?curid=1609552", "title": "Ralenti", "text": ""}
{"id": "1609553", "revid": "4252", "url": "https://it.wikipedia.org/wiki?curid=1609553", "title": "Maiolica (geologia)", "text": "La maiolica \u00e8 una formazione geologica diffusa in tutta l'Italia, dalle Alpi meridionali alla Sicilia, depostasi dal Giurassico superiore (Titoniano) fino a gran parte del Cretaceo inferiore (Aptiano inferiore). La formazione \u00e8 nota anche con altre denominazioni locali (considerate sinonimi) come Biancone in Veneto, Calcare rupestre in Toscana, Lattimusa in Sicilia.\n\"Maiolica\" \u00e8 il termine tradizionale, nella terminologia dei cavatori, con il quale questo tipo di roccia era noto in Lombardia, ed \u00e8 stata la prima denominazione di questa unit\u00e0 formalizzata nella letteratura geologica italiana, da Antonio Stoppani (1857).\nDescrizione e ambiente sedimentario.\nLa litologia dominante \u00e8 costituita da calcari di colore bianco in varie sfumature, marroncino, talora verdastri, e a grana finissima (micrite) composta dai frammenti dei gusci calcarei di nanoplancton, con selce in noduli e liste, di colore variabile da rosato, grigio o nero. Nella parte superiore della formazione, di et\u00e0 cretacica (dal Berriasiano superiore al Barremiano), si sviluppano frequentemente livelli argillosi neri (\"black shales\"), che indicano l'instaurazione di eventi anossici ricorrenti. Localmente (ad esempio nei dintorni di Canzo, in Lombardia), in corrispondenza dei margini dei paleo-alti strutturali, nella formazione si intercalano strati calcarenitici e calciruditici, che talora contengono elementi rimaneggiati di formazioni pi\u00f9 antiche (calcari ad \"Aptici\" e radiolariti di colore rosso). Questi episodi deposizionali documentano frane sottomarine determinate da attivit\u00e0 sismica in conseguenza dell'attivit\u00e0 di faglie sin-sedimentarie. Lo spessore della Maiolica \u00e8 molto variabile, da pochi metri in situazioni strutturali di paleo-alto a 300-400 m in contesti di bacino.\nL'ambiente di sedimentazione \u00e8 pelagico, al di sotto del livello di base dell'azione delle onde di tempesta (probabilmente quindi con profondit\u00e0 superiori ai 200 m). La formazione in esame corrisponde ad un momento particolare della sedimentazione entro il dominio oceanico della Tetide (Neo-Tetide), caratterizzato dalla deposizione di fanghi calcarei composti essenzialmente di resti di organismi unicellulari planctonici (\"Coccolitofore\" e \"Calpionelle\"). Questo tipo di sedimentazione suggerisce condizioni ambientali eutrofiche, con un grande sviluppo di fitoplancton calcareo (nanoplancton).\nIl contenuto fossilifero varia in funzione del contesto deposizionale: nella Maiolica di alto strutturale possiamo avere una fauna piuttosto ricca comprendente Ammoniti, Brachiopodi, Echinidi, Gasteropodi, molto rari o assenti nella Maiolica bacinale (nella quale si rinvengono soprattutto \"Aptici\"). Entro la parte superiore della formazione \u00e8 presente un livello di argilliti nere, spesse da pochi decimetri a circa 0,5 metri, molto ricche di materia organica, noto nella letteratura geologica come Livello Faraoni. Questo livello ha fornito una ricca fauna ad ammoniti databile all'Hauteriviano superiore.\nRapporti stratigrafici e datazione.\nLa formazione risulta compresa tra le unit\u00e0 calcareo-marnose rosso-variegate, ricche di selce del Giurassico superiore (rossi ammonitici, calcari e marne ad \"Aptici\" e \"Saccocoma\"), e le facies di \"Scaglia\" o le \"Marne a Fucoidi\".\nLa Maiolica \u00e8 databile soprattutto sulla base del contenuto in microfossili (Coccoliti, Foraminiferi planctonici e Calpionelle).\nLa base dell'unit\u00e0 non \u00e8 isocrona ovunque. Generalmente, l'inizio della deposizione della Maiolica risulta compreso tra il Titoniano inferiore e il Titoniano superiore: \u00e8 pi\u00f9 precoce ad esempio nel bacino bellunese (Titoniano inferiore), e meno nel bacino lombardo e nell'area trentina (Titoniano superiore), potendo arrivare alla transizione Titoniano-Berriasiano (limite Giurassico-Cretaceo) in diverse aree dell'Italia centrale (Toscana, Lazio).\nIl tetto della maiolica \u00e8 ugualmente eterocrono, compreso tra il Barremiano (Toscana) e l'Aptiano inferiore (Italia settentrionale, Lazio, Abruzzo e Puglia). Inoltre, l'inizio della sedimentazione tipo Maiolica \u00e8 spesso pi\u00f9 tardo nelle aree di alto strutturale rispetto alle aree di bacino. La maiolica rappresenta, come si \u00e8 detto, un momento di notevole uniformit\u00e0 nei caratteri della sedimentazione pelagica, pertanto non sono osservabili con frequenza variazioni laterali significative.\nNella parte orientale del bacino bellunese, la Maiolica passa lateralmente al \"Calcare di Soccher\", unit\u00e0 sempre di ambiente bacinale ma caratterizzata dalla frequenza di livelli torbiditici derivanti dalle piattaforme carbonatiche che si sviluppavano contemporaneamente nell'area friulana. Allo stesso modo in Puglia, nell'area garganica, la maiolica ha rapporti di eteropia con facies di margine di piattaforma carbonatica (\"Calcari di Mattinata\"), ricche di livelli risedimentati con fossili di acque basse.\nDiffusione areale e stratigrafica.\nOltre che in Italia, formazioni geologiche simili per litologia e contenuto paleontologico (calcari micritici bianchi o rosati con selce, con Calpionellidi e Coccoliti) sono presenti dalla Spagna (Cordigliera Betica), alle catene dinarica e carpatica (Serbia e Bulgaria), alla Grecia (Pindo), alla Turchia (Anatolia). La diffusione di questo tipo di facies segue di fatto l'estensione della \"Cintura Alpina\", ovvero la fascia orogenetica che costituisce la \"linea di sutura\" dell'antico dominio oceanico della Tetide. La deposizione della Maiolica e delle facies analoghe \u00e8 successiva alla principale fase tettonica distensiva che, dal tardo Triassico al Giurassico segna l'apertura e l'espansione di questo oceano, orientato prevalentemente in senso est-ovest tra i blocchi continentali di Laurasia a nord e Gondwana a sud, e ha dato luogo alla scomposizione in alti strutturali e fosse del margine continentale gondwaniano (di cui faceva parte l'Italia). La sedimentazione pelagica tipo Maiolica \u00e8 influenzata da una tettonica sin-sedimentaria significativa solo nelle prime fasi, e tende a \"livellare\" la paleogeografia preesistente, segnando il passaggio da un contesto tettonico distensivo ad un contesto di relativa quiescenza tettonica (fase \"post-rift\"), che prelude alle fasi compressive alpine successive. La chiusura progressiva della \"Tetide alpina\" nel corso del Cretaceo superiore e del Terziario ha infatti dato luogo all'elevazione della catena alpina e delle catene collegate lungo il margine settentrionale e orientale dell'attuale Mediterraneo, portando in affioramento gran parte degli antichi sedimenti marini mesozoici.\nIn Italia, le facies tipo Maiolica passano pi\u00f9 o meno rapidamente tra il Barremiano e l'Aptiano a facies marnoso-argillose scure, ricche di materia organica (\"Marna di Bruntino\", \"Scaglia\", \"Marne a Fucoidi\"), che indicano il passaggio da sedimentazione pelagica a emipelagica, cio\u00e8 con una quota consistente (oltre 30%) di sedimento fine terrigeno di origine continentale, in condizioni parzialmente anossiche."}
{"id": "1609556", "revid": "599013", "url": "https://it.wikipedia.org/wiki?curid=1609556", "title": "Stan Collymore", "text": "Carriera.\nClub.\nHa cominciato a giocare nel . Nel 1990 \u00e8 passato al . Il 20 novembre 1992 il ne ha annunciato l'acquisto per 150.000 sterline. Il 5 luglio 1993 il ne ha rilevato il cartellino per 2,25 milioni di sterline. Nelle due stagioni in cui ha militato nel ha realizzato 41 reti in 65 presenze. In particolare nella stagione 1994-1995 ha realizzato 22 reti in 37 presenze nella Premier League, attirando su di s\u00e9 le attenzioni dei grandi club inglesi.\nIl 3 luglio 1995 viene ufficializzato il suo trasferimento al Liverpool per la cifra record di 8,5 milioni di sterline. Con i \"Reds\" in due stagioni ha realizzato 26 presenze in 61 incontri disputati. Nella sua ultima stagione a Liverpool viene scavalcato nelle gerarchie da Michael Owen. Il 16 maggio 1997 l'Aston Villa ne ufficializza l'ingaggio, versando 7 milioni di sterline nelle case del .\nDopo due stagioni con l'Aston Villa nell'estate 1999 viene ceduto al Fulham con la formula del prestito di tre mesi con diritto di riscatto fissato a 1 milione di sterline. Tornato all'Aston Villa, recede il proprio contratto. L'11 febbraio 2000 il ne ufficializza l'ingaggio a parametro zero. Viene messo fuori rosa alcuni mesi dopo e viene messo sul mercato. Il 26 ottobre 2000 viene ingaggiato dal . Il 31 gennaio 2001 si \u00e8 trasferito in Spagna, al Real Oviedo. Il 7 marzo 2001, all'et\u00e0 di 30 anni, annuncia il ritiro.\nNazionale.\nHa debuttato in Nazionale il 3 giugno 1995, nell'amichevole Inghilterra-Giappone (2-1), match in cui \u00e8 stato sostituito al minuto 76 da Teddy Sheringham. Ha collezionato in totale, con la maglia della Nazionale, tre presenze. "}
{"id": "1609559", "revid": "684361", "url": "https://it.wikipedia.org/wiki?curid=1609559", "title": "Seabord World Airlines", "text": "La Seaboard World Airlines era una compagnia aerea cargo con sede negli Stati Uniti. Fu fondata il 16 settembre 1946 come Seaboard &amp; Western Airlines. Ha adottato il nome Seaboard World Airlines nel mese di aprile del 1961. il servizio cargo \u00e8 iniziato nel 1964 con l'introduzione del Douglas DC-8.\nIl 1\u00ba ottobre 1980 la compagnia si \u00e8 fusa con la Flying Tiger Line con conseguente perdita della propria identit\u00e0 aziendale.\nLa compagnia aerea ha svolto un ruolo fondamentale nella guerra del Vietnam, con Douglas DC-8 Super 63 jet che si connettevano presso la McChord Air Force Base, Washington e la Cam Ranh Base, nel Vietnam del Sud, abbastanza vicino alla prima linea con il Nord Vietnam. Nel 1968, uno di questi voli operativi come Seaboard World Airlines Flight 253 fu costretto ad atterrare in Unione Sovietica con 214 militari americani a bordo.\nIncidenti.\nA Marble Mountain, un DC-8 Super 63 accidentalmente atterr\u00f2 su un elicottero militare con conseguenze tragiche.\nCuriosit\u00e0.\nLa Seaboard \u00e8 stata la prima compagnia aerea a volare con un 747 Freighter in servizio dal Regno Unito verso gli Stati Uniti."}
{"id": "1609561", "revid": "86343", "url": "https://it.wikipedia.org/wiki?curid=1609561", "title": "Horodnic", "text": "Il toponimo Horodnic si riferisce ad un passato comune della Romania oggi diviso in:"}
{"id": "1609563", "revid": "287204", "url": "https://it.wikipedia.org/wiki?curid=1609563", "title": "Censorshit", "text": "Censorshit \u00e8 un singolo della band punk Ramones. \u00c8 stato pubblicato nell'album \"Mondo Bizarro\" del 1992.\nStoria.\nLa canzone, scritta da Joey Ramone, fa riferimento a quanto gli album di musica rock e rap stessero venendo censurati dalla \"PMRC\" (Parents Music Resource Center), un gruppo di mogli di Washington che ebbe l'idea di mettere un'etichetta nei dischi: la famosa quanto contestata \"Parental Advisory: Explicit Lyrics\" (o in alcune produzioni \"Parental Advisory: Explicit Content\").\nL'etichetta ideata dall'associazione viene descritta come una copertura dei veri problemi della societ\u00e0, quali l'inquinamento, i senzatetto e la disoccupazione.\nQuesta pratica dell'etichetta divenne poi uno standard.\nRiferimenti.\nContiene un riferimento sia ad Ozzy Osbourne sia a Frank Zappa, i quali, insieme allo stesso Joey, vengono descritti come artisti liberi."}
{"id": "1609565", "revid": "287204", "url": "https://it.wikipedia.org/wiki?curid=1609565", "title": "I-League", "text": "La I-League (India League) \u00e8 il secondo livello delle competizioni calcistiche indiane.\nLa lega \u00e8 stata fondata nel 2007 su iniziativa della federazione calcio indiana (\"All India Football Federation (AIFF)\"), per sostituire la precedente National Football League, attiva dal 1996 e da tempo in declino. La I-League \u00e8 composta da due serie: \"First Division\" (14 squadre) e \"Second Division\" (21 squadre). Le formazioni competono in un girone all'italiana con gare di andata e ritorno. La squadra che vince la \"First Division\" si laurea Campione d'India e si qualifica per l'edizione successiva della Coppa dell'AFC. Le ultime due classificate della \"First Division\", invece, retrocedono nella \"Second Division\" e vengono sostituite nella massima serie dell'anno successivo dalle due migliori della \"Second Division\". Nel momento della scelta del nome della nuova lega professionistica, si \u00e8 seguito l'esempio di altre leghe asiatiche e oceaniche di anteporre l'iniziale della nazione al termine \"League\" (J-League in Giappone, K-League in Corea del Sud, S-League a Singapore, A-League in Australia). La stagione 2007-2008, quella di debutto, ha preso il via il 24 novembre 2007 e si \u00e8 conclusa il 23 febbraio 2008. La lega era sponsorizzata dalla compagnia petrolifera pubblica indiana Oil and Natural Gas Corporation (ONGC).\nStoria.\nPrima della I-League: la National Football League (1996-2007).\nNel periodo antecedente al 1996, in India non esisteva un campionato nazionale per squadre di club. Oltre a numerosi tornei locali, si svolgevano diverse competizioni di carattere nazionale: la Durand Cup (dal 1888), il Santosh Trophy (dal 1941, non vi partecipano i club, bens\u00ec gli stati indiani e le istituzioni governative) e la Federation Cup (dal 1977). Nel 1996, venne creata la National Football League, che and\u00f2 ad affiancare le competizioni citate. Nella stagione di debutto (1996-1997), la lega era composta da una sola serie: la \"Premier Division\". Dal campionato 1997-1998 le serie divennero due: venne introdotta, infatti, la \"Second Division\". La lega rimase costituita da due serie fino al campionato 2006-2007, che vide l'introduzione della \"Third Division\". Ogni anno, due squadre retrocedevano nella serie inferiore e venivano sostituite dai club promossi.\nFormula della National Football League.\nLa formula e il numero di squadre della manifestazione sono variate frequentemente nel tempo: il primo campionato (1996-1997), vedeva la massima serie divisa in due gironi all'italiana da sei squadre. Le formazioni si affrontavano con gare di sola andata nel \"Preliminary Stage\". Solo le prime quattro classificate dei due gironi si qualificavano per la fase successiva, quella a girone unico (\"Super League\"). Differentemente dal \"Preliminary Stage\", il girone detto \"Super League\" vedeva le formazioni affrontarsi in gare di andata e ritorno, per un totale di 14 incontri. La prima classificata del girone unico si laure\u00f2 Campione d'India. Nella seconda stagione (1997-1998) di NFL la \"Premier Division\" si svolse con un girone unico composto da dieci squadre che si affrontavano con partite di andata e ritorno. La neonata \"Second Division\", invece, suddivise le squadre in tre gironi da sei squadre (\"Preliminary Stage\"). Le due migliori di ogni girone accedevano al \"Promotion-Group Stage\": le sei squadre rimaste si contendevano i primi due posti in classifica di quest'ultimo turno, che valevano la promozione in massima serie. Il campionato 1998-1999 vide la \"Premier Division\" ritornare al \"format\" a gironi della stagione di debutto, con 12 squadre. Tuttavia, nell'annata successiva si torn\u00f2 nuovamente a disputare un girone unico all'italiana di 12 squadre con partite di andata e ritorno. Fu questa la formula pi\u00f9 utilizzata dalla massima serie della NFL: dur\u00f2, infatti, fino al 2005. Le ultime due stagioni della lega hanno visto la \"Premier Division\" ridurre nuovamente il numero di squadre da 12 a 10. La \"Second Division\" non fu mai strutturata a girone unico, ma a gironi (frequentemente regionali). Le migliori dei vari gironi accedevano alla fase successiva. Anche la \"Third Division\", nella sua unica annata di esistenza (2006-2007), non prevedeva un girone unico.\nDenominazione della NFL.\nNel corso degli anni, a seconda dell'azienda sponsorizzatrice, \u00e8 cambiato anche il nome della lega. La prima denominazione utilizzata fu Philips National Football League. L'ultima, invece, fu ONGC Cup National Football League. La ONGC \u00e8 stata sponsor anche della neonata I-League.\nLa I-League (dal 2007).\nCreazione della nuova lega.\nNel 2007, la federazione calcio indiana (AIFF) prese la decisione di rilanciare la lega nazionale, sciogliendo la National Football League, che aveva da tempo perso \"appeal\" ed era in una fase di declino. La lega \u00e8 stata rinominata I-League. Alla stagione inaugurale sono state ammesse otto squadre della NFL, pi\u00f9 le due formazioni che avevano ottenuto la promozione nella vecchia \"Second Division\". Diversamente da nuove leghe di altre nazioni (si pensi alla A-League australiana), le squadre sono rimaste, quindi, pressoch\u00e9 invariate. La AIFF ha puntato al rilancio attraverso una nuova denominazione, il cambiamento di alcune regole e incentivi ai club. Per la prima volta si \u00e8 stabilito che le squadre possono tesserare quattro giocatori stranieri, anche se soltanto in tre possono essere in campo contemporaneamente. Inoltre, sono stati stanziati diversi sussidi in denaro ai club, per incentivarli a sviluppare i \"vivai\" e a migliorare lo staff tecnico. Per incoraggiare la presenza di spettatori e per aiutare ulteriormente le squadre dal punto di vista economico, il costo di affitto degli stadi \u00e8 stato abbassato e il 90% degli incassi partita rimane nelle casse della societ\u00e0 di casa. Il premio per i vincitori del campionato ed i secondi classificati \u00e8 superiore rispetto al passato. La I-League si disputa tra ottobre e maggio. Le partite vengono giocate di sabato e di domenica, con qualche turno infrasettimanale."}
{"id": "1609566", "revid": "298229", "url": "https://it.wikipedia.org/wiki?curid=1609566", "title": "One Australia Challenge", "text": "One Australia Challenge \u00e8 stato un sindacato che gareggi\u00f2 nelle regate per l'America's Cup 1995. L'imbarcazione arriv\u00f2 alla finale della Louis Vuitton Cup 1995 e perse contro Team New Zealand per 5-1.\nStoria.\nGli australiani partirono carichi di speranze per la Louis Vuitton Cup 1995 ma durante il \"Round Robin 4\" il 7 marzo 1995 accadde l'inimmaginabile. Durante la seconda bolina contro i neozelandesi di Team New Zealand con un'onda di 1,5 metri e un vento di 20 nodi, \"One Australia\" si spezz\u00f2 in due all'altezza dei winch primari. Ci furono fasi concitate a bordo. Il timoniere Rod Davis esclam\u00f2: \"Credo che stiamo per affondare\", lo skipper John Edwin Bertrand fece appena in tempo ad avvisare i due uomini che lavoravano sotto coperta mentre nel frattempo l'equipaggio iniziava a tuffarsi in mare per essere recuperati dai soccorsi.\nLa barca affond\u00f2 in 1 minuto e 40 secondi. Venne stabilito che le 19 tonnellate di AUS 35 affondarono a 150 metri di profondit\u00e0 ad una velocit\u00e0 di 12 nodi: un impatto tale da danneggiare irreparabilmente l'imbarcazione. La barca giace ancora nelle acque di fronte a San Diego in memoria della prima imbarcazione ad essere affondata in un match di America's Cup.\nLe immagini in diretta tv fecero il giro del mondo e destarono parecchio stupore nella gente.\n\"One Australia Challenge\" continu\u00f2 la Louis Vuitton Cup con l'altra imbarcazione AUS 31 che era ritenuta meno veloce di AUS 35 e in finale contro i neozelandesi timonati da Russell Coutts vennero pesantemente sconfitti per 5-1. Complessivamente AUS 31 fece nove regate perdendone 5 e vincendone 2."}
{"id": "1609567", "revid": "1788047", "url": "https://it.wikipedia.org/wiki?curid=1609567", "title": "Academi", "text": "La Academi (in precedenza Blackwater USA, Xe Services LLC e fino al dicembre 2011 Blackwater Worldwide), \u00e8 una compagnia militare privata statunitense fondata nel 1997 da Erik Prince, un ex-Navy SEAL erede di una ricca fortuna di famiglia.\nAttualmente ha la sua sede nella citt\u00e0 di Reston nello stato della Virginia. \u00c8 considerata una delle pi\u00f9 importanti compagnie militari private del mondo, con ruoli di primo piano come \"security contractor\" in Iraq per conto del governo degli Stati Uniti d'America.\nStoria.\nNel corso degli anni 2000 \u00e8 divenuta famosa per esser stata coinvolta in diversi fatti di sangue durante la guerra d'Iraq e la guerra in Afghanistan; nel 2004 l'uccisione e lo scempio dei cadaveri di 4 operatori di sicurezza della Blackwater in un'imboscata a Falluja spinse le forze militari statunitensi ad avviare un'ampia operazione per riprendere il controllo militare sulla citt\u00e0. Nelle settimane successive all'evento le famiglie degli operatori uccisi denunciarono la Blackwater per le numerose anomalie nelle procedure operative a cui avevano costretto i loro congiunti, sacrificando la sicurezza a interessi di \"economizzazione\" delle operazioni. Inoltre la Blackwater ha subito pesanti critiche per le politiche operative estremamente aggressive tenute dai suoi agenti in Iraq: per garantire una forte cornice di sicurezza i convogli della Blackwater usano abitualmente procedure tattiche preventive e dissuasive molto pericolose per la popolazione e i passanti delle aree attraversate.\nIl 16 settembre 2007 queste procedure hanno portato a un incidente di fuoco a Baghdad in cui 17 iracheni, di cui almeno 14 civili, sono rimasti uccisi dal fuoco degli operatori della Blackwater. L'incidente, per cui furono condannati 4 operativi della societ\u00e0, ha generato numerose polemiche, ha condotto a una revisione delle procedure operative imposte alla Blackwater dal Dipartimento di Stato e all'avvio di un'inchiesta del Congresso degli Stati Uniti, inchiesta in cui sono state valutate anche altre denunce sull'operato della Blackwater in Iraq e Afghanistan. A causa di questi scandali la compagnia decise nel 2007 di cambiare il proprio nome in XE Services, in seguito modificato in Academi.\nAttivit\u00e0.\nViene ritenuta il principale \"contractor\" del Dipartimento di Stato USA, cui fornisce quasi 1.000 operatori di sicurezza, quasi tutti ex-militari, prevalentemente assegnati a operazioni di protezione del personale diplomatico in teatro di guerra. Oltre alle attivit\u00e0 di protezione diretta, gli operatori della Blackwater forniscono diversi tipi di supporto tecnico e logistico specializzato.\nLa Blackwater dispone, presso la sua sede di Moyock in Carolina del Nord, di un'enorme area di addestramento attrezzata con numerosi poligoni e strutture speciali di allenamento di 7.000 acri, dove ogni anno vengono addestrati o perfezionati circa 35.000 operatori di sicurezza (contractor, militari, agenti di polizia di numerosi Stati degli USA). Le attivit\u00e0 addestrative sono ritenute di altissimo livello professionale e sono caratterizzate dall'estremo realismo degli scenari esercitativi."}
{"id": "1609568", "revid": "1872194", "url": "https://it.wikipedia.org/wiki?curid=1609568", "title": "Gaetano Abela", "text": "Biografia.\nDopo la restaurazione borbonica del 1821, divenne cospiratore carbonaro. Diede vita a tentativi militari, nelle zone attorno a Siracusa, soprattutto con lo scopo di separare la Sicilia dal Regno delle Due Sicilie. Arrestato, fu imputato di tentativi rivoluzionari e impiccato dopo una prigionia di cinque anni."}
{"id": "1609570", "revid": "481349", "url": "https://it.wikipedia.org/wiki?curid=1609570", "title": "Sonoro cinematografico", "text": "Il sonoro cinematografico, o semplicemente sonoro (se \u00e8 chiaro il contesto cinematografico), \u00e8 il suono del film considerato negli aspetti tecnici. Il suono del film considerato come contenuti \u00e8 invece la colonna sonora. Il primo film proiettato con sonoro fu \"Il cantante di jazz\" nel 1927.\nTipologie.\nRelativamente al cinema tradizionale, cio\u00e8 il cinema in cui le immagini sono registrate su pellicola cinematografica in forma analogica, il sonoro cinematografico si distingue in base alla tecnologia e al supporto di incisione/riproduzione:\nStandard adottati.\n \nGli standard sonori adottati nel cinema sono:"}
{"id": "1609571", "revid": "196390", "url": "https://it.wikipedia.org/wiki?curid=1609571", "title": "Slow motion", "text": ""}
{"id": "1609574", "revid": "228587", "url": "https://it.wikipedia.org/wiki?curid=1609574", "title": "Blackwater", "text": ""}
{"id": "1609583", "revid": "174925", "url": "https://it.wikipedia.org/wiki?curid=1609583", "title": "Bedanatrice", "text": "La bedanatrice \u00e8 una macchina utensile che consente di realizzare incastri o scanalature di profondit\u00e0 e larghezza variabili, generalmente costituita di un piano lavoro mobile e di una o pi\u00f9 coppie di bedani (utensili in acciai speciali) dalla forma simile ad uno scalpello collegati ad un albero motore oscillante."}
{"id": "1609589", "revid": "767487", "url": "https://it.wikipedia.org/wiki?curid=1609589", "title": "Personal Velocity - Il momento giusto", "text": "Personal Velocity - Il momento giusto \u00e8 un film del 2002 scritto e diretto da Rebecca Miller, che ha adattato per il grande schermo il romanzo da lei scritto \"Personal Velocity\". Il film, presentato in concorso al 55\u00ba Festival di Locarno, \u00e8 suddiviso in tre episodi, che raccontano le differenti vite di tre donne molto diverse tra loro, accomunate dalla voglia di cambiamento e libert\u00e0."}
{"id": "1609592", "revid": "701660", "url": "https://it.wikipedia.org/wiki?curid=1609592", "title": "Tempio del Divo Claudio", "text": "Il tempio del Divino Claudio (latino: \"templum Divi Claudii\") era un tempio di Roma, costruito sul Celio in onore dell'imperatore romano Claudio divinizzato. Si trovava sulla parte settentrionale del colle, affacciato sulla valle dove poi sarebbe stato costruito il Colosseo.\nStoria.\nLa costruzione del tempio fu iniziata nel 54, alla morte dell'imperatore, per volere della moglie, Agrippina minore. L'opera venne gravemente danneggiata dal grande incendio di Roma del 64, sotto Nerone, il quale la riadatt\u00f2 a ninfeo per la propria \"Domus Aurea\", e collegandolo, a tale scopo, con l'Aqua Claudia tramite l'\"arcus Neroniani\". Come ricorda Marziale, qui si trovava l'estrema propaggine del palazzo di Nerone. Dopo la morte di Nerone il tempio fu infine ricostruito da Vespasiano (salito al trono nel 69).\nL'ultima menzione del tempio \u00e8 del IV secolo, ma in una bolla del 1217 di papa Onorio III si parla di \u00abformae et alia aedificia positae intra clausuram Clodei\u00bb.\nLa storia del complesso non \u00e8 nota: le fonti antiche ne parlano molto poco, e solo un'iscrizione che lo riguarda \u00e8 pervenuta.\nVenne considerato per molto tempo il \"Vivaio di Domiziano\", cio\u00e8 il recinto in cui si contenevano le belve per i giochi del circo al tempo di Domiziano. Cos\u00ec lo descrive Piranesi () a met\u00e0 del Settecento, e questa interpretazione viene ancora citata, seppur dubbiosamente, nel 1834.\nRiutilizzo.\nSul sito del tempio - o meglio, nelle sue immediate vicinanze, dentro una vicina \"domus\" di III secolo i cui ambienti sono oggi conosciuti come Case romane del Celio - fu edificata nel V secolo la prima basilica dei Santi Giovanni e Paolo. Dopo il saccheggio di Roberto il Guiscardo del 1084, il papa Pasquale II provvide al primo restauro e vi fece costruire accanto un primo piccolo convento: le poderose murature del tempio ben si prestavano a sostenere ulteriori costruzioni. Pontefici successivi, tra il XII e il XIII secolo, ampliarono il convento e fecero costruire il campanile. Le costruzioni medioevali mantengono ancor oggi l'imponenza originale, ribadita dai massicci contrafforti, e sono un esempio ancora impressionante di riuso medioevale di strutture romane.\nDescrizione.\nLa piattaforma.\nIl tempio sorgeva in una grandiosa piattaforma rettangolare (180x200 metri), parzialmente artificiale e sostenuta da poderosi muri di contenimento in parte ancora visibili: sul lato meridionale raggiungevano i 15 m, ma il lato pi\u00f9 alto era quello settentrionale.\nLa struttura era una delle pi\u00f9 elevate di Roma, 50 m sopra il livello del mare.\nIl tempio.\nLa pianta del tempio \u00e8 parzialmente conservata nella \"Forma Urbis Romae\".\nIl tempio, orientato verso il Palatino, aveva un'imponente scalinata di accesso. Esastilo con un pronao di tre colonne di profondit\u00e0, aveva quattro scalini di accesso al podio e una cella senza colonne. Tutto intorno vi era un'area di difficile interpretazione, circondata probabilmente da un colonnato.\nI resti conosciuti riguardano i quattro lati delle sostruzioni, mentre nulla resta del tempio al di sopra.\nLa facciata (lato ovest).\nIl lato occidentale era decorato in travertino, su due livelli: al livello inferiore vi erano delle arcate piane, a quello superiore delle arcate curve; il tutto era rusticato e decorato in ordine dorico con capitelli di pilastro tra un livello e quello superiore. Dietro questo fronte c'era una strada che passava davanti a camere in laterizio, probabilmente dei negozi; la scalinata di accesso al complesso passava sopra questa strada, evidentemente sopra un ponte.\nAlcuni resti del lato occidentale tempio sono inglobati nel campanile della basilica dei Santi Giovanni e Paolo, in particolare un gruppo di ambienti a due piani, comunicanti tra loro ed appoggiati a un muro a pi\u00f9 strati (ben 6,10 metri di spessore). Questa facciata \u00e8 costruita in blocchi di travertino spesso appena sbozzati, secondo quello stile \"rustico\" che si riscontra anche in altre opere di et\u00e0 claudia, come la Porta Maggiore, le arcate dell'Acqua Vergine sul Campo Marzio, i portici del Porto di Claudio, ecc. Per questo si crede che questa parte superstite faccia parte della costruzione originaria iniziata subito dopo la morte dell'imperatore. Le arcate sono inquadrate da lesene doriche, con i soli capitelli rifiniti e sormontate da una pesante architrave. Anche il piano sottostante (l'antico pian terreno) \u00e8 stato saggiato, con muri radiali in laterizio e ambienti coperti a volta. Alcuni ruderi in laterizio, inglobati in un edificio moderno, facevano parte dell'avancorpo centrale, dove si trovava la scala per l'accesso al tempio.\nIl lato nord.\nIl lato settentrionale era composto da una fila di stanze a volta, in cui scorrevano delle tubature d'acqua, che formavano un fronte piano; all'epoca di Nerone erano presenti delle fontane, tanto che dei resti di una di queste, composta da una prora di nave con testa di cinghiale, furono trovati in passato (oggi sono al Museo Capitolino). Anche sotto la dinastia dei Flavi, per\u00f2, questa disposizione rimase, sebbene Vespasiano fece ridurre il consumo d'acqua riconsegnandolo all'uso civile.\nIl lato sud.\nIl lato meridionale, dovendo sollevare la spianata solo poco al di sopra del colle, era quello meno elaborato, con sostruzioni meno importanti. Qui si trova un locale con un'abside in cui era collocata una statua.\nIl lato est.\nIl lato orientale \u00e8 il pi\u00f9 monumentale e meglio conservato, dove si notano le trasformazioni neroniane all'edificio. Venne scoperto nel 1880 in occasione dell'apertura della via Claudia.\nQui sono i resti di una grande parete in mattoni, ornata da nicchie alternatamente rettangolari e semicircolari; dietro questa facciata ornamentale vi sono dei corridoi a volta e delle stanze a pozzo, che per\u00f2 non sembra siano stati utilizzati per contenere acqua.\nAlcune anomalie della costruzione dovevano essere mascherate da un portico colonnato con arcate in corrispondenza delle nicchie.\nSotterranei.\nAttualmente si accede ai sotterranei dal lato occidentale del podio. Rodolfo Lanciani fu l'unico che realizz\u00f2 una planimetria (approssimativa) dei sotterranei. Dal 2004 al 2006, l'associazione Roma Sotterranea, su incarico della Soprintendenza Speciale per i Beni Archeologici di Roma, ha effettuato la nuova mappatura dei sotterranei.\nGli elementi che caratterizzano i sotterranei sono:\nPiccoli laghetti presenti nei sotterranei potrebbero essere dovuti alla falda acquifera."}
{"id": "1609593", "revid": "287204", "url": "https://it.wikipedia.org/wiki?curid=1609593", "title": "Trina Michaels", "text": "Ha girato la sua prima scena nel maggio 2004.\nPrima di iniziare la sua attivit\u00e0 nel cinema per adulti \u00e8 stata sposata. Nel 2008 ha rinnovato il suo matrimonio all'AVN Adult Entertainment Expo.\nSecondo il sito IAFD la sua carriera di attrice si \u00e8 svolta negli anni dal 2004 al 2016. Ha anche diretto un film girato nel 2007. \u00c8 accreditata come regista anche in un film del 2010 per\u00f2 non originale e costituito da un insieme di scene girate precedentemente."}
{"id": "1609594", "revid": "192217", "url": "https://it.wikipedia.org/wiki?curid=1609594", "title": "Truschino", "text": "Il truschino o graffietto \u00e8 un attrezzo molto semplice che viene utilizzato in falegnameria per incidere una sottile linea guida a distanza costante su una superficie piana di legno.\nHa una forma a C, ed \u00e8 costituito da:\nIl truschino si usa fissando la misura dei regoli tramite i cunei e facendo quindi scorrere il supporto lungo il bordo del pezzo, ottenendo cos\u00ec la tracciatura di una linea parallela al bordo.\nAltri tipi.\nAnche nelle officine meccaniche di aggiustaggio si usa il truschino per la tracciatura dei pezzi metallici da lavorare. La forma del truschino in questo caso \u00e8 per\u00f2 completamente diversa, in quanto \u00e8 costituito semplicemente da una base piana sulla quale \u00e8 fissata verticalmente un'asta, lungo la quale scorre una punta tracciante orientabile secondo la necessit\u00e0.\nFacendo scorrere la base del truschino sul piano di riscontro, sul quale \u00e8 appoggiato anche il pezzo da tracciare, si ottiene l'incisione della linea di riferimento.\nIl truschino \u00e8 un attrezzo usato anche da chi lavora al tornio, per incidere con delle linee rette il pezzo di metallo che si sta lavorando, al fine di avere un riferimento visivo altrimenti improbabile se si usassero penne o matite."}
{"id": "1609595", "revid": "124585120", "url": "https://it.wikipedia.org/wiki?curid=1609595", "title": "Cultura di Longshan", "text": "La cultura di Longshan () fu una cultura che attravers\u00f2 il tardo Neolitico in Cina, sviluppatasi nel medio e basso Fiume Giallo fra il 5000 e il 2000 a.C. La cultura di Longshan \u00e8 cos\u00ec denominata da Longshan, Jinan orientale, nella provincia di Shandong, il primo sito archeologico relativo a questa cultura.\nCaratteristiche.\nLa caratteristica distintiva della cultura di Longshan \u00e8 l'alto livello raggiunto nella manifattura del vasellame, compreso l'uso del tornio. Il vasellame \u00e8 tipicamente nero e lucido, con pareti sottili, e per questo \u00e8 detto \"a guscio d'uovo\". Questo tipo di vasellame \u00e8 stato rinvenuto anche nella valle del fiume Yangtze e sulla costa sud-orientale della Cina, a dimostrazione dell'espansione della cultura di Longshan.\nCon la cultura di Longshan appaiono le prime citt\u00e0, con mura di argilla pis\u00e9 e fossati; il sito di Taosi \u00e8 il pi\u00f9 grande insediamento fortificato della cultura di Longshan rinvenuto fino ad oggi.\nLa coltivazione del riso si era ormai ampiamente diffusa. Nel periodo della cultura di Longshan erano gi\u00e0 praticati anche l'allevamento del baco da seta e la conseguente produzione della seta.\nLa popolazione neolitica della Cina raggiunse il suo massimo durante la cultura di Longshan, e verso la fine diminu\u00ec improvvisamente. A questo corrispose anche la scomparsa del vasellame nero di alta qualit\u00e0 nei ritrovamenti funebri.\nDa alcuni frammenti ritrovati negli insediamenti, si pensa che gli abitanti utilizzassero un metodo di divinazione basato sull'interpretazione delle screpolature che si formavano nelle ossa del bestiame quando venivano riscaldate dal fuoco.\nPeriodizzazione.\nIl primo periodo della cultura di Longshan \u00e8 compreso tra il 3000 e il 2600 a.C., mentre il periodo compreso tra il 2600 e 2000 a.C. viene considerato come il tardo Longshan.\nMolte regioni della Cina furono coinvolte dai vari periodi della cultura di Longshan, soprattutto nella sua fase tarda. I tratti intermedi del corso del Fiume Jing e del Fiume Wei, mostrano insediamenti noti come Shaanxi Longshan. La valle del fiume Wei in particolare ha preso parte agli eventi storici fondamentali della storia cinese dal momento che il tratto settentrionale della Via della seta passava in quest'area."}
{"id": "1609596", "revid": "1543377", "url": "https://it.wikipedia.org/wiki?curid=1609596", "title": "Morgan Tsvangirai", "text": "Mugabe, con i suoi metodi di governo dispotici, \u00e8 infatti accusato di reggere lo Stato africano come un dittatore e di essere colpevole di numerose violazioni dei diritti umani. Gravi sono state le azioni di repressione ai danni di Tsvangirai e del suo partito, sottoposti ad una vera e propria persecuzione: lo stesso Tsvangirai \u00e8 stato arrestato, picchiato e torturato. Nell'intanto la situazione economica diviene sempre pi\u00f9 difficile: lo Zimbabwe ha l'inflazione pi\u00f9 alta del mondo dopo il Venezuela e internazionalmente si \u00e8 chiuso in un pericoloso isolamento. Tsvangirai si \u00e8 impegnato per porre fine, pacificamente, al regime del presidente per stabilire una vera democrazia e permettere la pacificazione e riconciliazione nazionali, e con le elezioni del 2009 ha conquistato la carica di primo ministro.\nBiografia.\nAttivit\u00e0 sindacale e per la riforma della Costituzione.\nMorgan Tsvangirai nacque nel 1952 nel distretto di Gutu, nell'allora Rhodesia Meridionale, maggiore di nove fratelli e figlio di un falegname e muratore. Dopo aver prematuramente abbandonato la scuola, nel 1974 cominci\u00f2 a lavorare in una miniera di nichel della Trojan nella regione di Mashonaland Central. Trascorse a lavorare in miniera dieci anni, diventando con il tempo caposquadra. Tsvangirai ha partecipato attivamente a movimenti sociali importanti nello Zimbabwe, come quelli per la riforma del lavoro e quella costituzionale. \u00c8 stato il Segretario Generale del potente Congresso dei Sindacati dello Zimbabwe (ZCTU) e presidente fondatore dell'Assemblea Costituzionale Nazionale, un gruppo che chiede una nuova costituzione per lo Zimbabwe.\n\u00c8 inoltre divenuto rappresentante dell'Unione Associata dei Minatori; in seguito \u00e8 stato eletto nell'esecutivo dell'Unione Nazionale dei Minatori. E proprio la carica di Segretario Generale del Congresso dei sindacati, nel 1989, ha segnato il punto pi\u00f9 alto della sua iniziale carriera. Fu proprio Tsvangirai a rompere l'alleanza tra ZCTU e ZANU-PF, partito dominante dello Zimbabwe sin dall'indipendenza raggiunta dal paese, nel 1980. Appena il suo potere e quello del Congresso dei Sindacati cominciarono a crescere, i rapporti con il governo si deteriorarono. Per questo, \u00e8 stato vittima di minacce e violenze premeditate e ispirate proprio dal governo. I tentativi di ucciderlo sono stati tre: addirittura nel 1997 sconosciuti assalitori irruppero nel suo ufficio e tentarono di defenestrarlo.\nAttivit\u00e0 politica in senso stretto.\nNel 1999 lo stesso Tsvangirai ha fondato e organizzato il Movimento per il Cambiamento Democratico (MDC), il pi\u00f9 grande partito dello Zimbabwe di opposizione al presidente Robert Mugabe e al suo partito, lo ZANU-PF. Sceso quindi in politica a livello nazionale, si candid\u00f2 contro Mugabe alle elezioni presidenziali del 2002: Mugabe e il suo partito ne uscirono vincitori, ma moltissime furono le accuse di brogli e manipolazioni; \u00e8 stato inoltre denunciato l'uso di violenze e intimidazioni, oltre che all'elettorato anche ai media.\nDopo le elezioni parlamentari del 2000 il presidente del MDC \u00e8 stato arrestato e accusato di tradimento, ma l'accusa \u00e8 poi stata ritirata. Nel 2004 \u00e8 stato prosciolto dall'accusa di un complotto per assassinare Mugabe durante la corsa alle elezioni nel 2002. La difesa di Tsvangirai al processo fu condotta da George Bizos, avvocato dei diritti umani che era stato difensore di Nelson Mandela. Pi\u00f9 volte Tsvangirai ha denunciato le molte violazioni dei diritti umani che si verificano molto spesso nel suo paese, la cui crisi economica e sociale \u00e8 emersa sempre di pi\u00f9 agli occhi della comunit\u00e0 internazionale; lo stesso potere di Mugabe, fino al 2000 ben saldo, \u00e8 diventato sempre pi\u00f9 instabile gettando lo Zimbabwe in una fragilit\u00e0 politica alimentata da scontri e violenze di crescente frequenza.\nL'MDC ha in diverse occasioni espresso le azioni di repressione cui \u00e8 stato sottoposto, dalle brusche perquisizioni alle proprie sedi sino ai violenti metodi della polizia volti a fermare manifestazioni d dissenso verso il governo. Eppure ufficialmente dalle urne \u00e8 sempre uscito vincitore l'anziano Mugabe, i cui successi elettorali si baserebbero per\u00f2, secondo i paesi occidentali e i suoi oppositori interni, su intimidazioni e brogli. Il presidente, in carica dal 1987 dopo essere stato Primo Ministro dal 1980, carica poi da lui abolita per diventare un presidente della Repubblica con poteri esecutivi, \u00e8 accusato di controllare il paese anche mediaticamente, con attacchi verso i mezzi di comunicazione a lui avversi, specialmente quotidiani, costretti perlopi\u00f9 al silenzio. Tsvangirai e la sua formazione politica, esponendo queste problematiche quanto mai delicate alla comunit\u00e0 internazionale, hanno contemporaneamente cercato di aprire contatti con paesi esteri, specialmente occidentali.\nIl partito dominante, lo ZANU-PF, \u00e8 inoltre accusato di aggredire l'elettorato avversario con metodi assolutamente scorretti. Nello Zimbabwe la crisi alimentare \u00e8 sempre pi\u00f9 acuta, ed \u00e8 stata causata dall'espropriazione delle terre ai proprietari bianchi, considerata la misura pi\u00f9 disastrosa di Mugabe nonch\u00e9 l'origine dell'attuale crisi: secondo osservatori zimbabwesi, l'espropriazione \u00e8 stata anche un modo per attaccare l'elettorato del MDC, partito al quale gli stessi bianchi avevano aderito in massa. Si sono resi necessari aiuti alimentari per la popolazione, che per\u00f2 sono stati utilizzati a scopi politici, in quanto distribuiti solo a chi non si opponeva al regime dello ZANU-PF. Le zone della capitale Harare pi\u00f9 fedeli al MDC sono le peggio servite idricamente ed elettricamente, almeno secondo il partito stesso. Nel 2005 l'Operazione Murambatsvina, consistita nell'abbattimento forzato dei quartieri pi\u00f9 umili di Harare e ufficialmente messa in atto dal governo per fermare contrabbando ed economia informale, sarebbe stata in realt\u00e0 una misura punitiva contro chi aveva votato contro il governo: in quegli stessi quartieri lo ZANU-PF ha ricevuto una quantit\u00e0 irrisoria di voti, e infatti Harare \u00e8 governata dal partito d'opposizione.\nMassacro del Gukurahundi.\nTre anni dopo che lo Zimbabwe raggiunse l'indipendenza, Robert Mugabe ordin\u00f2 all'esercito di giungere presso la gente del Matabeleland e punirla per la propria fedelt\u00e0 a Joshua Nkomo, divenuto nemico di Mugabe stesso: per questo fu perpetrato un massacro chiamato in codice Gukurahundi. Secondo il parere di Tsvangirai, le responsabilit\u00e0 sono da attribuire allo ZANU e alla sua leadership. Rivolgendosi a degli abitanti di un villaggio a Maphisa, nel 2001 disse: \u201dQuesta \u00e8 stata una barbara operazione da parte dello ZANU-PF. Non sarebbe mai dovuto accadere. \u00c8 stato un triste episodio della nostra storia e l'MDC ovviamente vorr\u00e0 che sia fatta giustizia, se andr\u00e0 al potere. Simili abusi dei diritti umani dovrebbero essere riesaminati e i responsabili dovranno rendere conto delle proprie azioni\u201d.\nGli arresti del 2000, del 2003 e del 2007.\nTsvangirai \u00e8 stato arrestato nell'ottobre 2000 dopo che il governo afferm\u00f2 che avesse minacciato il Presidente Mugabe: in questa occasione il leader del MDC disse a 40.000 sostenitori ad un raduno ad Harare che se Mugabe non si fosse dimesso prima delle elezioni del 2002, lo avrebbe rimosso violentemente. In ogni caso Tsvangirai ha detto che stava invitando Mugabe a considerare la storia: vi \u00e8 una lunga serie di dittatori che si sono rifiutati di andarsene pacificamente e la gente li ha rimossi violentemente. La corte ritir\u00f2 le accuse.\nNel giugno 2003 il leader del MDC \u00e8 stato fermato un venerd\u00ec pomeriggio poco dopo aver tenuto una conferenza stampa, il governo gli contest\u00f2 di aver incitato alla violenza. Nella conferenza stampa aveva affermato: \u201cDa luned\u00ec, 2 giugno, fino a oggi 6 giugno, Mugabe non ha avuto cura di questo paese,\nera occupato a comandare le sue forze di repressione contro la volont\u00e0 sovrana del popolo dello Zimbabwe.\nComunque, anche nel contesto delle brutalit\u00e0 inflitte loro, lo spirito di resistenza del popolo non \u00e8 stato rotto,\nIl suono di uno sparo non zittir\u00e0 la loro domanda per cambiamento e libert\u00e0\u201d.\nL'11 marzo, un giorno dopo il suo 55\u00ba compleanno, Tsvangirai \u00e8 stato arrestato lungo il tragitto per recarsi ad un incontro di preghiera nel quartiere di Harare di Highfield. La moglie fu autorizzata a vederlo in carcere, e riport\u00f2 che il marito era stato pesantemente torturato dalla polizia, come risultava da profondi tagli sulla testa e da un occhio molto gonfio. L'evento dest\u00f2 indignazione internazionale e fu considerato particolarmente brutale ed estremo, anche per un regime tanto atroce quanto quello di Mugabe.\n\u00c8 stato torturato il 12 marzo da un commando delle Forze Speciali dello Zimbabwe, facenti parte dell'esercito, dopo essere stato arrestato e condotto presso la stazione di polizia di Machipisa, ad Highfield. Un cameraman zimbabwese, Edward Chikombo, riprese per la televisione di stato le immagini di Tsvangirai gravemente ferito dopo essere stato malmenato. Chikombo \u00e8 stato sequestrato dalla sua casa nel sobborgo di Glenview, fuori Harare. Il suo corpo \u00e8 stato poi scoperto nel weekend vicino al villaggio di Darwendale, 80 chilometri ad ovest di Harare. Questo episodio \u00e8 parte di una serie di rapimenti e pestaggi punitivi che sono diventati terrificanti rituali notturni in Zimbabwe, dove molti attivisti dell'opposizione e loro congiunti sono stati attaccati da bande approvate dal governo che si servono di auto senza targa e di armi di provenienza della polizia.\nSecondo Tendai Biti, esponente del MDC arrestato con Tsvangirai, l'ex sindacalista ha subito gravi fratture al cranio e \"deve aver perso i sensi tre volte in tutto\". In seguito \u00e8 stato ammesso al reparto di terapia intensiva in un ospedale locale. La BBC ha riportato che il leader d'opposizione ha ricevuto una trasfusione di sangue per emorragia interna. Bench\u00e9 l'episodio fosse un chiaro caso di violenza politica ordinata da Robert Mugabe, Tsvangirai ha da allora ricevuto uno scarso supporto politico dai paesi africani circostanti.\nIrruzione nella sede del MDC.\nTsvangirai \u00e8 stato rilasciato, ma il 28 marzo la polizia zimbabwese ha preso d'assalto la sede nazionale del MDC a Nelson Mandela Avenue e lo ha arrestato ancora una volta: ore prima stava parlando ai media della recente violenza politica nel paese.\nReazioni internazionali.\nL'arresto di Tsvangirai e i severi metodi utilizzati ai danni dell'opposizione sono stati condannati internazionalmente: seguono le reazioni di diversi paesi del mondo.\nNel 2001 Tsvangirai \u00e8 stato insignito del prestigioso premio \"Silver Rose\" dell'organizzazione internazionale non governativa Solidar. Tale riconoscimento \u00e8 assegnato per un eccezionale risultato ottenuto da parte di un individuo o di un'organizzazione in attivit\u00e0 civili atte a costruire una societ\u00e0 pi\u00f9 equa e giusta. In un periodo cruciale per la stabilit\u00e0 del mondo i vincitori del Silver Rose \u2018'mostrano il positivo cambiamento che pu\u00f2 essere apportato da determinati individui o organizzazioni'\u2019. Di Morgan Tsvangirai \u00e8 stata scritta anche una biografia: si tratta di \"Face of Courage: Morgan Tsvangirai\", scritto da Sarah Huddlestone, che segue le sue radici nei sindacati, la sua salita verso la leadership del MDC e i tentativi del regime di Mugabe di implicarlo in un maldestro complotto di tradimento.\nIl principale oppositore di Mugabe ha incontrato il primo ministro australiano John Howard a Melbourne, e ha poi detto ai media che stati come l'Australia possono giocare un ruolo molto importante nella lotta contro il regime del Presidente Robert Mugabe. Inoltre, nel settembre 2007 \u00e8 stato largamente riportato che Tsvangirai ha incontrato Thabo Mbeki, presidente del Sudafrica, per colloqui fondamentali su come accelerare il dialogo tra il partito dominante ZANU-PF e il principale partito d'opposizione, l'MDC.\nMorte della guardia del corpo.\nIl 25 ottobre 2007 \u00e8 stato riportato che Nhamo Musekiwa, che era stato la guardia del corpo di Morgan Tsvangirai fin dalla fondazione del MDC nel 1999, \u00e8 morto in seguito ad una complicazione risultante da ferite sostenute nel marzo 2007 dopo un grave attacco da parte del governo. Il portavoce del MDC Nelson Chamisa ha detto che Musekiwa aveva ricevuto le ferite in questione l'11 marzo, durante l'incontro di preghiera prima del quale Morgan Tsvangirai era stato arrestato. Lo stesso Musekiwa aveva asserito di essere stato selvaggiamente picchiato dalla polizia insieme ad altri esponenti e membri di partito. Durante l'intervento delle forze dell'ordine all'incontro un attivista dell'opposizione, Gift Tandare, era stato colpito mortalmente dalla polizia che sempre nella stessa occasione ha ucciso Itai Manyeruke, un altro manifestante, avendolo picchiato fortemente."}
{"id": "1609598", "revid": "53508", "url": "https://it.wikipedia.org/wiki?curid=1609598", "title": "Angiolino de' Corbizzi", "text": "Il viaggio.\nLe Canarie, sebbene gi\u00e0 conosciute dagli antichi e dagli arabi, non erano note agli occidentali e vennero riscoperte dal genovese Lanzarotto Malocello; dopodich\u00e9 vennero disperse di nuovo (non era in uso ancora la bussola) e la spedizione di Angiolino fu una delle primissime esplorazioni del continente africano oltre lo stretto di Gibilterra, le leggendarie colonne d'Ercole. \nDi questo viaggio parl\u00f2 Boccaccio in un racconto in latino dal titolo \"De Canaria et insulis reliquis ultra Hispaniam in Oceano noviter repertis\", in cui scrisse che l'avventura nelle Canarie non fu affatto fruttuosa dal punto di vista economico: tuttavia dest\u00f2 lo stupore del navigatore nei confronti di una natura e di un popolo fino a quel momento sconosciuti."}
{"id": "1609599", "revid": "36426", "url": "https://it.wikipedia.org/wiki?curid=1609599", "title": "Angiolino del Tegghia de' Corbizzi", "text": ""}
{"id": "1609601", "revid": "36426", "url": "https://it.wikipedia.org/wiki?curid=1609601", "title": "Angiolino de' Corbizi", "text": ""}
{"id": "1609608", "revid": "124979702", "url": "https://it.wikipedia.org/wiki?curid=1609608", "title": "Federico Guglielmo II di Sassonia-Altenburg", "text": "Biografia.\nPoco dopo la sua nascita Federico Guglielmo II e i suoi fratelli maggiori ereditarono il Ducato di Sassonia-Altenburg come coreggenti sotto la tutela degli elettori di Sassonia Cristiano II e Giovanni Giorgio I sino al 1618, quando il fratello maggiore Giovanni Filippo assunse il governo del ducato e la tutela dei fratelli minori.\nNel 1632 due fratelli morirono. Federico Guglielmo II e suo fratello maggiore Giovanni Filippo divennero governanti ma, di fatto, Giovanni Filippo fu l'unico Duca di Sassonia-Altenburg. Sino alla morte di Giovanni Filippo (1639) infatti Federico Guglielmo II govern\u00f2 nominalmente, ottenendo solo allora la personale sovranit\u00e0 su Altenburg.\nNel 1660 acquist\u00f2 le citt\u00e0 di Themar e Meiningen. Nel 1664 costru\u00ec il casotto da caccia (\"Jagdschloss\") di Hummelshain, e, nel 1665, costru\u00ec una particolare sede vedovile (\"Witwensitz\") ad Altenburg per la moglie Maddalena Sibilla, edificio detto appunto \"Magdalenenstift\".\nAlla sua morte gli succedette il suo secondo figlio, ma unico maschio sopravvissuto, Federico Guglielmo III.\nMatrimoni e figli.\nNel Castello di Altenburg il 18 settembre 1638 Federico Guglielmo II spos\u00f2 in prime nozze Sofia Elisabetta di Brandeburgo che mor\u00ec nel 1650, senza aver generato figli.\nA Dresda, l'11 ottobre 1652, Federico Guglielmo II spos\u00f2 in seconde nozze Maddalena Sibilla di Sassonia (1617 \u2013 1668), figlia di Giovanni Giorgio I di Sassonia, da cui ebbe tre figli:"}
{"id": "1609609", "revid": "1543377", "url": "https://it.wikipedia.org/wiki?curid=1609609", "title": "Scrittura del Sud-Ovest", "text": "La scrittura del Sud-Ovest (o tartessica o sudlusitana) \u00e8 una scrittura paleo-ispanica molto simile a la scrittura iberica sudorientale. A differenza delle iscrizioni che utilizzano la scrittura iberica sudorientale, che sono in lingua iberica, le iscrizioni che usano questa scrittura sono in lingua tartessica. Come gli altri sistemi grafici paleo-ispanici, la scrittura del Sud-Ovest \u00e8 costituita da segni rappresentanti vocali, consonanti e suoni sillabici.\nFu la prima a svilupparsi in ordine cronologico, diffondendosi nel Sud-Ovest della penisola iberica (Andalusia occidentale, parte dell'Estremadura e Portogallo meridionale), in un periodo forse compreso fra il VI e il V secolo a.C. (non c'\u00e8 tuttavia accordo fra gli storici e i linguisti). Nonostante la sua denominazione non \u00e8 chiaro se si tratti di una evoluzione della scrittura tartessica, o di altra scrittura nata successivamente e influenzata da quest'ultima."}
{"id": "1609610", "revid": "767487", "url": "https://it.wikipedia.org/wiki?curid=1609610", "title": "Ezio Felici", "text": " \nBiografia.\nVicino all'ideologia socialista, gi\u00e0 nei primi anni del '900 Felici collabora con varie pubblicazioni come corrispondente da Siena; fra il 1903 e il 1910 scrive su alcune testate: \"La Colomba, Il Rugantino, La Chiacchiera\" e \"La Gazzetta di Siena\". Dal '17 bibliotecario per il Conte Antonio Palmieri in villa delle Fornacelle, aveva gi\u00e0 scritto tre libri di sonetti in dialetto senese: \"Le feste di Siena\" (1908), \"La battaglia di Monteaperti\" (1910) e la \"Brigata Spendereccia\" (1912), quest'ultima rifatta poi con Luigi Bonelli (1920-1921) per il libretto di un dramma da far comporre a Pietro Mascagni. I versi in senese sono spesso in forma dialogica, e di ispirazione legata alla citt\u00e0. Talvolta parla delle vittorie delle varie contrade al Palio.\nMolti i suoi testi teatrali, dal 1909 (\"Una Mascherata\" al Teatro dei Rozzi con Federigo Ioni), fino al '29 (l'incompiuto dramma lirico \"Provenzan Salvani\" per la musica di Riccardo Zandonai), sino alla lettura alla radio di \"Il pazzo di Cristo\", trasmessa dall'EIAR da un suo allievo, Silvio Gigli, tra il 1942 e il 1943 insieme ad altri lavori radiofonici scritti in quel tempo. Scrisse in particolare il \"San Crespino\" per cercare di far rinascere il teatro vernacolare senese. \nCur\u00f2 la veste editoriale di vari suoi libri con l'aiuto di artisti senesi come Icilio Federico Joni, Primo Lavagnini, Federico Papi e altri; ha scritto inoltre vari inni.\nL'ultima sua esperienza giornalistica fu la direzione del bisettimanale \"Rinascita\" con il contributo degli Alleati e con la collaborazione dell'allievo Mario Verdone (1944-1945)."}
{"id": "1609614", "revid": "1543377", "url": "https://it.wikipedia.org/wiki?curid=1609614", "title": "Suzuka (manga)", "text": " \u00e8 un manga scritto e disegnato K\u014dji Seo, serializzato sulla rivista \"Weekly Sh\u014dnen Magazine\" di K\u014ddansha dal 3 marzo 2004 al 21 settembre 2007. La casa editrice nipponica ha raccolto i 166 capitoli della serie in 18 volumi \"tank\u014dbon\", il primo dei quali \u00e8 stato pubblicato il 17 maggio 2004. L'edizione italiana \u00e8 stata curata da Star Comics, distribuendo l'intera serie tra il 12 giugno 2014 e il 14 settembre 2016 in una collana dedicata.\nLa serie ruota intorno a Yamato Akitsuki, un giovane studente quindicenne proveniente dalla prefettura di Hiroshima e trasferitosi a Tokyo per cercare di dare una svolta alla propria vita. Qui incontra Suzuka Asahina, una ragazza giunta a Tokyo grazie alle sue ottime capacit\u00e0 nel salto in alto. Rimastone affascinato, Yamato s'innamora di lei e inizia a frequentare il club di atletica del liceo per potersi avvicinare a lei e conquistarla.\nUn adattamento a serie televisiva anime, prodotto presso lo Studio Comet, \u00e8 stato trasmesso su TV Tokyo nel 2005. Una light novel ispirata alla storia del manga, scritta da Ayuna Fujisaki e disegnata da K\u014dji Seo, \u00e8 stata pubblicata nel maggio del 2007.\nTrama.\nLa storia di \"Suzuka\" ruota intorno alle vicende di un giovane studente quindicenne, Yamato Akitsuki, il quale si trasferisce dalla prefettura di Hiroshima dove \u00e8 vissuto sin da piccolo a Tokyo per frequentare il liceo vicino al dormitorio di sua zia Ayano. Prima di giungere nella nuova casa, decide di passare velocemente da quella che sar\u00e0 la sua nuova scuola: qui nota una giovane ragazza che si allena nel salto in alto.\nSe ne innamora a prima vista e successivamente scopre che la ragazza, Suzuka Asahina, \u00e8 una delle inquiline del dormitorio di sua zia e che abiteranno in due camere vicine. Per far colpo su di lei, dopo poco tempo si unir\u00e0 anch'egli al club di atletica, grazie alle sue doti di velocista. La storia intreccia l'amore con l'atletica, anche se quasi sempre la seconda \u00e8 in funzione del primo.\nDopo varie vicissitudini i due si mettono insieme e sembra andare tutto a gonfie vele sino a quando Suzuka non si trasferir\u00e0 negli Stati Uniti per andare in una scuola sportiva americana e migliorarsi, ma prima di andare decider\u00e0 di lasciare Yamato per fare soffrire di meno la sua lontananza al ragazzo.\nTrascorso un anno, i due protagonisti si rincontrano poich\u00e9 Suzuka si ritrasferisce nel suo vecchio appartamento. Yamato rivedendola si rende conto di provare ancora qualcosa e si rimettono insieme decidendo di frequentare anche la stessa universit\u00e0. Successivamente decidono anche di approfondire la relazione e hanno un rapporto da cui Suzuka si ritrover\u00e0 incinta. Decidono di tenere il bambino dopo aver affrontato le rispettive famiglie insieme e lasciando l'universit\u00e0. Yamato trover\u00e0 lavoro in una compagnia che si occupa di articoli sportivi grazie a un conoscente dei due e infine si sposano e decidono di prendere un appartamento della zia Ayano dove vivere.\nMedia.\nManga.\nIl manga \"Suzuka\", scritto e disegnato da K\u014dji Seo, fa il suo debutto per la prima volta come capitolo autoconclusivo, pubblicato sulla rivista \"Weekly Sh\u014dnen Magazine\" nel dicembre del 2003 e conteggiato come numero zero nei capitoli della serie regolare. Il manga ha fatto successivamente la sua comparsa ufficiale come serie regolare l'anno seguente, venendo serializzata dal 3 marzo 2004 al 21 settembre 2007, per un totale di 166 capitoli raccolti in diciotto volumi \"tankobon\" da K\u014ddansha. Nell'edizione \"tankobon\" sono stati incluse strisce \"yonkoma\" incentrate sulla vita quotidiana dell'autore Seo, capitolo speciali inseribili cronologicamente all'interno della serie, profili descrittivi dei personaggi principali e capitoli extra comici.\nUn'edizione italiana della serie \u00e8 stata pubblicata dalla casa editrice Star Comics tra il 12 giugno 2014 e il 14 settembre 2016 in una collana dedicata, prima a cadenza mensile e poi bimestrale. L'acquisizione dei diritti fu annunciata durante una conferenza dell'editore tenutasi al Lucca Comics and Games del 2013. Un'edizione per il Nord America \u00e8 stata curata da Del Rey Manga, con il primo volume pubblicato il 29 agosto 2006.\nAnime.\nNell'aprile del 2005, il Weekly Sh\u014dnen Magazine annunci\u00f2 attraverso il loro sito internet l'inizio della creazione della serie anime di \"Suzuka\". La serie fu diretta da Hiroshi Fukutomi e coprodotta dallo Studio Comet e la Marvelous Entertainment. Furono mandati in onda 26 episodi della durata di 25 minuti ciascuno sulla rete TV Tokyo il mercoled\u00ec, a partire dal 6 luglio fino al 28 dicembre 2005. L'anime segue da molto vicino i primi 72 capitoli del manga, anche se alcune scene vennero rimosse o riadattate a causa di fanservice piuttosto esplicito.\nColonna sonora.\nLe musiche dell'anime, comprese le musiche di sottofondo ed i temi, sono state composte da Takumi Masanori e da POM. Le canzoni di apertura e di chiusura invece erano cantate dai COACH\u2606. Eccetto uno dei membri di questo gruppo, tutti hanno lavorato come doppiatori nella serie, dando le voci ad alcuni dei personaggi. Nel 2005 furono messe in vendita tre colonne sonore della serie attraverso la King Records.\nSpin-off.\nL'opera successiva di Seo, \"A Town Where You Live\", \u00e8 ambientata nello stesso contesto narrativo di \"Suzuka\" e fanno la loro comparsa alcuni personaggi della serie, nonch\u00e9 sono presenti diverse citazioni alla serie e alcune scene ambientate a Tokyo avvengono negli stessi luoghi chiave.\nDal 12 febbraio 2014 al 4 aprile 2018 \u00e8 stato serializzato sulla rivista \"Weekly Sh\u014dnen Magazine\" di Kodansha di un altro manga di Seo, intitolato \"F\u016bka\", il quale si pone come seguito indiretto di \"Suzuka\" e ha per protagonista la figlia della coppia, F\u016bka Akitsuki.\nAccoglienza.\n\"Suzuka\" \u00e8 stato paragonato ad altri manga come \"Love Hina\", \"Maison Ikkoku - Cara dolce Kyoko\" e \"Orange Road\" poich\u00e9, all'inizio, utilizzava degli intrecci e degli espedienti narrativi molto simili. Questi confronti sono diventati meno frequenti con lo sviluppo della trama. Secondo K\u014dji Seo, \"Suzuka\" doveva essere una storia d'amore fin dall'inizio e non aveva intenzione di creare un manga harem. In Nord America la serie venne distribuita senza alcuna censura e questo ha comportato a classificarlo come \"Maturo\" e quindi di conseguenza a venderlo in una pellicola termoretraibile. Nonostante la quantit\u00e0 di fanservice, il manga non si concentra su tale elemento. K\u014dji Seo presta un'attenzione meticolosa ai dettagli che si possono vedere negli abiti che danno la sensazione di essere fatti di materiale diverso gli uni dagli altri insieme ai riflessi di luce nelle finestre nelle scene ambientate di notte. Questi dettagli possono essere visti anche nei suoi personaggi poich\u00e9 hanno tutti personalit\u00e0 complesse che li rendono interessanti e ben caratterizzati. Nel complesso l'accoglienza del manga \u00e8 stata positiva.\nL'anime \u00e8 stato descritto come dotato di \"tutte le trappole di una commedia romantica standard del liceo\", ma manca dello spirito e della maestria del manga. Poich\u00e9 l'anime \u00e8 un adattamento fedele dell'opera cartacea, le critiche alla trama sono le stesse e venne descritta come generica. L'anime vende \"[se stesso] esclusivamente per i meriti dello sviluppo del personaggio\". Una conseguenza di questo sviluppo \u00e8 che alcuni spettatori troveranno il personaggio che da il nome alla serie e il protagonista maschile antipatici, con lamentele per la mancanza di simpatia da parte di entrambi. L'animazione \u00e8 considerata normale con alcune scene che hanno problemi di temporizzazione, sembrano imbarazzanti o hanno oggetti che sembrano sovradimensionati. La recitazione dei doppiatori viene considerata come banale e piuttosto piatta, sia in lingua giapponese che in inglese. Gli spettatori con udito sensibile potrebbero anche percepire lo scambio tra audio mono e stereo nei diversi episodi. Le scene sportive sono scarsamente animate e le migliori parti animate sono quelle notturne. Nel complesso la critica dell'anime \u00e8 stata mista, cos\u00ec come per la sua colonna sonora.\nLa maggior parte dei critici ha trovato la musica come decente, ma alcuni potevano finire per detestarla quando questa cercava di incarnare delle scene divertenti. Le sigle di apertura e chiusura che sono state riscritte e ricantate in inglese sono riuscite ad essere abbastanza simili a quelle originali e hanno funzionato meglio di quando si possa immaginare, ma altri preferivano comunque le rispettive versioni giapponesi."}
{"id": "1609616", "revid": "1979289", "url": "https://it.wikipedia.org/wiki?curid=1609616", "title": "Ciro Cirillo", "text": "\u00c8 conosciuto principalmente per il suo rapimento da parte delle Brigate Rosse, \u00e8 rilasciato dopo la controversa trattativa stato-camorra tra Democrazia Cristiana, Brigate Rosse, Servizi Segreti e Camorra.\nBiografia.\nLe origini e la carriera politica.\nImpiegato alla camera di commercio, industria, artigianato e agricoltura a Napoli, fu un esponente della corrente di Antonio Gava della Democrazia Cristiana e negli anni sessanta ricopr\u00ec a lungo la carica di segretario provinciale del partito. Nel 1969 divenne presidente della provincia di Napoli e rest\u00f2 in carica fino al 1975. \nPrimo degli eletti della lista DC alle regionali del 1975, divenne assessore regionale all'Edilizia economica e popolare, nel 1976 all'Industria e acquedotti e nel 1978 all'Urbanistica.\nFu eletto Presidente della Regione Campania nel settembre 1979 fino all'agosto 1980. Riconfermato quell'anno in Consiglio regionale, nel 1981 \u00e8 assessore regionale ai lavori pubblici nella stessa regione. Dopo il terremoto dell'Irpinia del 1980, Cirillo divent\u00f2 vicepresidente del Comitato tecnico per la ricostruzione.\nIl rapimento e liberazione.\nIl 27 aprile 1981 alle ore 21:45 nel proprio garage di casa di via Cimaglia a Torre del Greco, Cirillo fu sequestrato da un commando di cinque appartenenti alle Brigate Rosse, capeggiati da Giovanni Senzani. Durante il conflitto a fuoco morirono l'agente di scorta maresciallo di P.S. Luigi Carbone e l'autista Mario Cancello, mentre viene gambizzato il segretario dell'allora assessore campano all'urbanistica, Ciro Fiorillo. In cambio della liberazione Senzani chiese e ottenne la requisizione degli alloggi sfitti di Napoli (per sistemarvi i senzatetto), indennit\u00e0 per i terremotati, la pubblicazione dei comunicati e dei verbali a cui Cirillo si doveva sottomettere.\nIl 24 luglio 1981 Ciro Cirillo fu rilasciato in un palazzo abbandonato in via Stadera a Poggioreale. Il giorno prima le Brigate Rosse comunicarono la liberazione perch\u00e9 era stato pagato un riscatto di un miliardo e 450 milioni di lire \u00abraccolti da amici\u00bb, come sostenne lo stesso Cirillo. Il pagamento del riscatto era avvenuto il 21 luglio sul tram per Centocelle a Roma ed era stato portato da un amico della famiglia proprietaria di una tv privata napoletana.\nIl sequestro dell'assessore napoletano fu al centro di durissime polemiche poich\u00e9, a differenza del sequestro Moro, la DC opt\u00f2 per la trattativa con i terroristi, sia pur sottobanco e senza carattere di ufficialit\u00e0. Coloro che nel 1978 erano favorevoli alla trattativa osservarono che il fronte della fermezza non aveva obbedito a un principio sacro e inviolabile, ma a motivazioni contingenti che furono tranquillamente trasgredite pochi anni dopo.\nCirillo rimase assessore fino a novembre, ma non rest\u00f2 consigliere regionale fino alla conclusione della legislatura nel 1985 perch\u00e9 si dimise il 16 aprile 1982, e lasci\u00f2 la politica.\nIl \"caso Cirillo\" e le indagini del giudice Alemi.\nLa sua liberazione avvenne tramite intrecci mai del tutto chiariti tra BR, la Nuova Camorra Organizzata di Raffaele Cutolo e i servizi segreti, in quel momento ancora affidati a funzionari e ufficiali iscritti alla P2, con la mediazione del faccendiere Francesco Pazienza, legato al SISMI: il 16 marzo 1982 \"l'Unit\u00e0\" pubblic\u00f2 un articolo della giornalista Marina Maresca in cui si parlava di un documento del Ministero dell'Interno nel quale si affermava che alcuni politici DC locali (Vincenzo Scotti e Francesco Patriarca) erano intervenuti nei negoziati incontrando Raffaele Cutolo nel carcere di Ascoli Piceno. Si tratt\u00f2 di un falso, fatto pervenire al quotidiano da Luigi Rotondi (personaggio ambiguo arrestato nel 1984 per presunta appartenenza alla camorra) e compilato dal criminologo Aldo Semerari che, prima di essere decapitato e ucciso, scrisse una lettera con cui si attribuiva la redazione del falso documento. Scoppi\u00f2 allora il cosiddetto \"caso Cirillo\", che indusse il Presidente della Repubblica Sandro Pertini a fare pressioni per far trasferire il boss Cutolo al carcere dell'Asinara. Per questa vicenda, dopo alcuni anni d'indagini, il 28 luglio 1988 Carlo Alemi (giudice istruttore del Tribunale di Napoli) deposit\u00f2 una sentenza-ordinanza di 1.531 pagine con cui venivano rinviati a giudizio Cutolo e altri 14 imputati, dove veniva anche documentato come alcuni esponenti della DC avevano avviato una trattativa con il boss camorrista, chiamando in causa anche l'ex ministro Antonio Gava. Per tutta risposta, l'allora presidente del Consiglio Ciriaco De Mita afferm\u00f2 che Alemi si era posto \"al di fuori del circuito istituzionale\"; nel settembre 1988 il ministro della Giustizia Giuliano Vassalli apr\u00ec un'indagine disciplinare, poich\u00e9 il giudice istruttore aveva indicato nel suo provvedimento i nomi degli onorevoli Flaminio Piccoli, Antonio Gava, Vincenzo Scotti e Francesco Patriarca come partecipi delle trattative. Alcuni giorni dopo il deposito della sentenza-ordinanza, inoltre, l'onorevole Vincenzo Scotti denunci\u00f2 il giudice Alemi per diffamazione e abuso d'ufficio, reati dai quali verr\u00e0 assolto l'anno successivo. Nel 1990 anche il CSM assolse Alemi, riconoscendo la correttezza del suo operato.\nSecondo la ricostruzione del giudice Alemi, il giorno dopo il rapimento di Cirillo il SISDE chiese e ottenne l'autorizzazione per avere contatti con Cutolo, detenuto nel carcere di Ascoli Piceno. All'appuntamento si erano recati due funzionari del SISDE, Giorgio Criscuolo e Raffaele Salzano, accompagnati da Giuliano Granata (sindaco di Giugliano ed ex segretario di Cirillo) e Vincenzo Casillo, luogotenente di Cutolo. Successivamente ci furono altri incontri e nelle trattative subentr\u00f2 il SISMI, nelle persone del colonnello Giuseppe Belmonte e dell'ufficiale dell'aeronautica Adalberto Titta (definito \"collaboratore saltuario del SISMI\", poi indicato come capo del \"Noto servizio\" o \"Anello\") nonch\u00e9 altre persone come Francesco Pazienza, collaboratore del SISMI, che si inser\u00ec nell'ultima fase della trattativa. Cutolo riusc\u00ec a contattare le BR attraverso i terroristi di sinistra detenuti Luigi Bosso, Emanuele Attimonelli e Sante Notarnicola (affiliati alla Nuova Camorra Organizzata), trasferiti per questo motivo nel carcere di Palmi mentre il camorrista Pasquale D'Amico (altro gregario di Cutolo) venne trasferito nel carcere di Nuoro, dove riusc\u00ec ad agganciare i brigatisti Roberto Ognibene e Alberto Franceschini. Il riscatto venne messo insieme attraverso una \"colletta\" promossa dagli onorevoli Patriarca e Gava tra i principali imprenditori napoletani (circostanza sempre negata dai politici DC); un altro miliardo e mezzo di lire fu raccolto con il contributo del Banco Ambrosiano di Roberto Calvi. In cambio del suo interessamento, a Cutolo furono promessi circa un miliardo e mezzo di lire, perizie psichiatriche compiacenti e una fetta degli appalti per la ricostruzione del dopo-terremoto del 1980.\nNel 1989, nel processo di primo grado scaturito dalle indagini di Alemi, il Tribunale di Napoli condann\u00f2 Cutolo a due anni e dieci mesi di carcere per falso e tentata estorsione perch\u00e9 us\u00f2 il falso documento pubblicato sull'Unit\u00e0 per estorcere favori allo Stato; l'ex direttore del carcere di Ascoli Piceno, Cosimo Giordano, fu invece condannato a dieci mesi mentre otto mesi furono inflitti alle guardie carcerarie Rosario Campanelli, Giorgio Manca e Salvatore Cocco; tutti gli altri imputati (compresi Luigi Rotondi e la giornalista Marina Maresca) furono assolti o prescritti. Nel 1993 il processo d'appello capovolse la sentenza di primo grado, assolvendo Cutolo e gli altri condannati, riconoscendo per\u00f2 l'esistenza della trattativa e le deviazioni dei servizi segreti nella vicenda.\nL'esistenza di una trattativa per liberare Cirillo fu accertata gi\u00e0 nel 1984 dal Comitato parlamentare per i servizi di informazione e sicurezza, presieduto dal senatore Libero Gualtieri, che pubblic\u00f2 una relazione sul caso nella quale si affermava che \"vi erano stati fatti di gravissima degenerazione e deviazione dei nostri servizi di sicurezza\". Nella relazione sulla camorra, presentata nel 1993 dalla Commissione Parlamentare Antimafia presieduta da Luciano Violante, si affrontava anche il caso Cirillo, affermando che \u201c\"la negoziazione, decisamente smentita nei primi tempi, \u00e8 oggi riconosciuta senza infingimenti\"\u201d. \nGli ultimi anni.\nVent'anni dopo il suo sequestro, Cirillo concesse un'intervista al giornalista Giuseppe D'Avanzo, in cui afferm\u00f2 d'aver scritto la sua verit\u00e0 sulla sua vicenda e di averla depositata presso il suo notaio con la volont\u00e0 di volerla rendere nota solo dopo la sua morte, cosa poi smentita in un'intervista al quotidiano \"Il Mattino\" di Napoli: inoltre disse che una volta tornato in libert\u00e0 il suo partito gli chiese di farsi da parte e di ritirarsi dalla politica, cosa che egli fece seppur a malincuore.\nInfluenza nella cultura popolare.\nLa vicenda del sequestro Cirillo \u00e8 riportata nel romanzo \"Il camorrista\" di Giuseppe Marrazzo, al quale \u00e8 ispirato il film omonimo di Giuseppe Tornatore. Nella pellicola l'episodio viene in parte modificato (lo stesso nome dell'assessore viene storpiato in Mesillo).\nAl sequestro di Ciro Cirillo e al successivo omicidio di Antonio Ammaturo fu dedicata una puntata di \"Telefono giallo\"."}
{"id": "1609622", "revid": "6923", "url": "https://it.wikipedia.org/wiki?curid=1609622", "title": "Effetto Bradley", "text": "Nel linguaggio politico statunitense si usa la locuzione Effetto Bradley per riferirsi a quella situazione in cui, in un sondaggio preelettorale o in un exit-poll, un numero cospicuo di elettori bianchi si dichiara favorevole a votare per un candidato non bianco o afferma di essere ancora indeciso, ma che poi, nel momento effettivo di esprimere la preferenza, opta per il candidato bianco (anche se quest'ultimo si allontana dalle loro visioni politiche).\nOrigine del termine.\nIl termine venne coniato nel 1982 in riferimento a Tom Bradley, sindaco di colore democratico di Los Angeles dal 1973 al 1993: egli si candid\u00f2 a governatore della California e, nonostante i sondaggi lo dessero in netto vantaggio, fu sconfitto dal rappresentante bianco dei repubblicani George Deukmejian.\nCause.\nDue sono le cause scatenanti dell'effetto Bradley, una di carattere razziale e l'altra di carattere politico. La prima si riferisce al fatto che i bianchi tendono a considerare molto importante la comunanza etnica, anche pi\u00f9 di quella politica (e quindi alcuni bianchi democratici, per esempio, preferiscono votare un bianco repubblicano piuttosto che un nero democratico). La seconda invece \u00e8 di carattere pi\u00f9 generale: solitamente, i candidati neri sono pi\u00f9 \"liberal\" e in genere i progressisti sono sopravvalutati in sondaggi ed exit poll.\nEsempi.\nNel corso della storia politica statunitense, l'effetto Bradley si \u00e8 verificato in diverse occasioni:"}
{"id": "1609624", "revid": "599013", "url": "https://it.wikipedia.org/wiki?curid=1609624", "title": "Tempio di Claudio", "text": "Si ha conoscenza di due templi dedicati all'imperatore Claudio:"}
{"id": "1609626", "revid": "765341", "url": "https://it.wikipedia.org/wiki?curid=1609626", "title": "Mart\u00edn de Mur\u00faa", "text": "Biografia incerta.\nNon si \u00e8 in possesso di dati biografici certi su fra Mart\u00edn de Mur\u00faa se si eccettuano le notizie da lui stesso trasmesse nella sua opera.\nEgli si definisce nativo della provincia di Guip\u00fazcoa, tuttavia il paese di \"Mur\u00faa\", da cui sembra aver derivato il nome, appartiene al circondario di Zigoitia (\"Cigoitia in lingua basca\") che \u00e8 situato nella provincia di \u00c1lava.\nAnche la sua data di nascita permane oscura e, solo grazie a delle supposizioni si \u00e8 soliti collocarla tra il 1525 e il 1535.\nNon si conosce neppure la data del suo arrivo in Per\u00f9, ma gli storici sono stati in grado di precisare la sua carriera religiosa all'interno del prestigioso Ordine di Santa Maria della Mercede, presso cui prese gli ordini prima di recarsi nelle Indie\nTra le cariche che occup\u00f2 vi fu quella di \"Elettore generale del Capitolo dell'Ordine della Mercede in Per\u00f9 e in Castiglia per la provincia del Per\u00f9\", di \"Commendatore\" del convento di Huerta, di parroco di Capachica e di Huarta, di vicario di Aymare e di \"Commendatore\" di Yanaoca.\nRisiedette per molto tempo a Cuzco e in Arequipa, ma la sua principale attivit\u00e0 evangelizzatrice si svolse soprattutto nelle zone attorno al lago Titicaca, dove la lingua quechua si alterna a quella aymar\u00e0.\nQuivi concep\u00ec e inizi\u00f2 a scrivere la sua \"Historia general del Per\u00fa\" che termin\u00f2 presumibilmente nel 1611 in Cuzco, dove era tornato nel 1606.\nStesura dell'opera.\nNella stesura della sua opera Mur\u00faa si serv\u00ec abbondantemente degli scritti di altri autori, alcuni dei quali non sono pervenuti a noi.\nSicuramente us\u00f2 alcune opere di Polo de Ondegardo e la storia degli Inca di Molina andata perduta. In particolare ad esempio sui quipu, le sue considerazioni sono talmente uguali a quelle di Rom\u00e1n y Zamora (\"Republic\u00e1s de Indias\") o a quelle di Las Casas (\"Apolog\u00e9tica\"), da sembrare copiate. Un altro autore da cui Mur\u00faa attinse copiosamente fu Diego Fernandez el Palentino (\"Segunda parte de la istoria del Per\u00fa\") i cui capitoli su alcuni regnanti del Per\u00f9 sono quasi integralmente trascritti nella Historia di Mor\u00faa.\nUn caso particolare assume la somiglianza strutturale dell'opera di Mur\u00faa con la \"Nueva c\u00f3ronica y buen gobierno\" di Guaman Poma de Ayala. La questione era gi\u00e0 sorta durante la vita dei due protagonisti perch\u00e9 Guaman Poma aveva accusato il religioso di aver copiato il suo lavoro. Sembra per\u00f2 che la inimicizia dello scrittore indigeno fosse determinata da un intervento di Mor\u00faa che gli aveva sottratto una donna. Su questo episodio si \u00e8 imbastita una polemica tra gli studiosi moderni, ma non \u00e8 dato di sapere se il Padre Mercedario avesse interrotto una situazione di concubinato dell'indigeno o se si fosse comportato in modo poco edificante per i suoi voti. I due autori comunque si conobbero ed ebbero sicuramente modo di confrontare le loro conoscenze sulla storia incaica, probabilmente attingendo ciascuno ai dati dell'altro.\nPoma si mostra comunque molto rancoroso verso il sacerdote che dipinge come aggressivo e brutale nei confronti degli indigeni. Queste accuse sembrano francamente eccessive dato l'interesse e l'amore che Mart\u00edn de Mur\u00faa dimostra nei suoi scritti per la cultura indigena e per le sue tradizioni.\nRitorno in patria.\nNel 1611 Mor\u00faa decise di ritornare in patria, ma non comp\u00ec il classico viaggio che, partendo da Lima, conduceva, via mare, i passeggeri a Panama e successivamente a Santo Domingo, attraverso l'istmo, per poi imbarcarsi alla volta della Spagna.\nEgli prefer\u00ec scendere per il versante amazzonico delle Ande e recarsi a La Plata. Dopo un lungo soggiorno, si rec\u00f2 a Potos\u00ed, poi in Tucum\u00e1n e, passando per C\u00f3rdoba, giunse infine a Buenos Aires che abbandon\u00f2 per imbarcarsi per La Spagna nel 1615.\nDi queste lunghe soste nelle localit\u00e0 sudamericane Mur\u00faa approfitt\u00f2 per far leggere il suo manoscritto a tutte le personalit\u00e0 religiose o governative incontrate, ottenendo ovunque indiscusse manifestazioni di stima e, quello che per lui pi\u00f9 contava, una approvazione scritta per la pubblicazione dell'opera.\nIn Madrid, nell'anno stesso del suo arrivo, altre autorit\u00e0 aggiungevano la loro autorizzazione per la stampa dell'opera: il 22 ottobre il Reverendo Padre generale dell'Ordine della Mercede, il 28 aprile dell'anno successivo l'autorevole Don Pedro de Valencia ed infine il 26 maggio il Sovrano in persona con parere definitivo.\nTuttavia l'opera non verr\u00e0 pubblicata senza che apparentemente ve ne sia alcuna ragione. Si pensa che la morte dell'autore avvenuta in quegli anni abbia fatto perdere ogni interesse per il manoscritto destinato a riposare per alcuni secoli in oscuri recessi.\nStoria del manoscritto.\nCos\u00ec come la vita del suo autore, anche la storia del manoscritto era destinata a percorrere strade tortuose e misteriose.\nRimasto in possesso dell'Ordine della Mercede, il documento originale venne riposto nella biblioteca del \"Colegio menor de Cuenca\" in Salamanca.\nNel XVIII secolo il Collegio venne disciolto e le sue propriet\u00e0 librarie trasferite alla \"Librer\u00eda Real\" di Madrid. Il testo di Mur\u00faa venne prontamente catalogato, ma spar\u00ec dalla biblioteca.\nDurante l'occupazione napoleonica della Spagna, il nuovo re, Giuseppe I, imposto dall'imperatore francese suo fratello, aveva notato il manoscritto che si distingueva per alcuni disegni armoniosi.\nQuando le vicende della guerra lo avevano costretto alla fuga, tra le altre cose preziose che aveva raccolto aveva posto anche l'opera di Mur\u00faa. La carrozza che trasportava quel piccolo tesoro era per\u00f2 caduta nelle mani delle truppe di Lord Wellington e tutto il suo contenuto era finito in Inghilterra.\nL'Inghilterra, per la verit\u00e0, propose di restituire il bottino razziato, ma il nuovo monarca della Spagna, appagato dalla conquista del trono, non si preoccup\u00f2 di rispondere all'invito.\nIl manoscritto pass\u00f2 quindi alla biblioteca personale di Wellington e da questa infine a quella di Stratfield Saye.\nNel 1950, nell'intento di consultare alcuni incartamenti che si supponeva facessero parte del bagaglio catturato dagli inglesi, l'ex ambasciatore spagnolo in Inghilterra, Sr. Jaime Stuart Portocarrero, duca di Alba, chiese al discendente del duca di Wellington, suo amico, di permettere ad un suo esperto di consultare il contenuto delle opere depositate in Gran Bretagna.\nL'esperto, un professore universitario, Miguel Enguidanos Requena, specialista in vicende americane, con sua grande sorpresa, riconobbe immediatamente il manoscritto scomparso.\nFinalmente l'opera completa di Mart\u00edn de Mur\u00faa tornava alla luce e poteva essere data alle stampe.\n\u00c8 doveroso per\u00f2 ricordare che una edizione incompleta era gi\u00e0 stata pubblicata sulla base di una copia estratta dal manoscritto in questione. \u00c8 nota come il manoscritto di Loyola, dal nome del suo editore.\nNatura dell'opera.\nIl titolo completo dell'opera \u00e8 il seguente:\n\"Historia General del Pir\u00fa. Origen y descen\"\n\"dencia de los Incas, donde se trata de las guerras\"\n\"civiles Ingas como de la entrada de los espa\u00f1oles\"\n\"Descripci\u00f3n de las ciudades y lugares del, con\"\n\"otras cosas notables, compuesto por el Muy rdo\".\n\"Fr. Mart\u00edn de Mur\u00faa, elector genl. del orden de nra. Sa\"\n\"de las mds. Rra de captiuos, comor y cura de Hunata\".Seguono tre libri\nIl primo, di 92 capitoli, ha il seguente contenuto:\n\"(I) Libro del Origen y descendencia de los\" \n\"Ingas. Se\u00f1ores deste Reyno del Pir\u00fa donde se\"\n\"ponen las conquistas que hizieron de diferentes probinc\"\n\"ias Y Naciones y Guerras civiles hasta la entra\"\n\"da De los Espa\u00f1oles, con su modo de governar cond\"\n\"ci\u00f3n y trato y la descripci\u00f3n de las m\u00e1s prinsi\"\n\"pales Ciudades y Villas de\"\n\"esta amplisima provincia.\"\nIl secondo (40 capitoli)\n\"II) Libro segundo, del gobierno que los Yngas\"\n\"tubieron en este reino y ritos y ce\"\n\"remonias que gardaban.\"\nIL terzo, di soli 31 capitoli,\n\"(III) Libro tersero, donde se trata, en\"\n\"general, y particular deste reino\"\n\"del Pir\u00fa, y las ciudades prins\"\n\"ipales y villas.\"\nCome abbiamo visto Mart\u00edn de Mur\u00faa ha copiosamente attinto a opere di altri cronisti spagnoli, ma questo non infirma la validit\u00e0 della sua opera. Anzitutto bisogna riconoscere che la sua permanenza in Per\u00f9 \u00e8 avvenuta quando ormai era difficile trovare testimoni fededigni tra gli indigeni.\nIl ricorso alle testimonianze raccolte da pi\u00f9 precoci cronisti era quindi d'obbligo e, semmai, torna ad onore del frate mercedario l'aver sottratto all'oblio delle notizie altrimenti perdute per sempre.\nLa sua opera ha comunque un'importanza notevole perch\u00e9 Mur\u00faa si \u00e8 adoperato per ricostruire la storia antica degli Inca raccogliendo una serie di dettagli che erano sembrati superflui agli altri cronisti. Spicca, in questa sua curiosit\u00e0 per il particolare, l'attenzione che ha riservato all'aspetto sontuoso e sensuale degli avvenimenti che ha narrato. Nessuno degli aspetti che oggi diremmo rinascimentali \u00e8 stato da lui tralasciato, sia che si tratti di sollevazioni di palazzo per la conquista del trono, sia che riguardi tradimenti, lotte familiari o congiure a base di veleno.\nIn ogni caso la \"Historia general del Per\u00fa\" di Mart\u00edn de Mur\u00faa \u00e8 un'opera fondamentale per approfondire la storia della civilt\u00e0 inca."}
{"id": "1609629", "revid": "1318658", "url": "https://it.wikipedia.org/wiki?curid=1609629", "title": "Sandra Cecchini", "text": "Carriera.\nHa giocato dal 1981 al 1998, vincendo 12 titoli nel singolare e precisamente: Taranto e Rio de Janeiro 1984, Barcellona 1985, Bregenz 1986, B\u00e5stad e Little Rock 1987, Strasburgo e Nizza 1988, Parigi 1989, B\u00e5stad 1990, Bol 1991 e Parigi 1992. \nNel doppio ha vinto undici titoli: nel 1985, a Taranto, in coppia con Raffaella Reggi; nel 1986, a Charleston, in coppia con Sabrina Gole\u0161; nel 1988, a B\u00e5stad, nel 1989 ad Arcachon, Atene e Parigi, in coppia con Patricia Tarabini; nel 1990 all\u2019Estoril, nel 1992, ancora a Parigi, nel 1993 a San Marino e nel 1994, in Styria, sempre in coppia con Patricia Tarabini; nel 1995, a Varsavia, in coppia con Laura Garrone .\n\u00c8 stata campionessa italiana assoluta di doppio nel 1983, con Sandra Raiteri e nel 1991, con Laura Golarsa.\nLa sua migliore prestazione in un torneo del Grande Slam arriv\u00f2 alla prima apparizione al Roland Garros, nel 1985, allorch\u00e9 raggiunse i quarti di finale mentre, in doppio, ha raggiunto le semifinali, sempre al Roland Garros, nel 1993, in coppia con Patricia Tarabini.\nLa sua migliore posizione in singolare nella classifica WTA \u00e8 stata la n. 15, raggiunta il 14 marzo 1988 e, nel doppio, la n. 22 (13 settembre 1993)."}
{"id": "1609634", "revid": "767487", "url": "https://it.wikipedia.org/wiki?curid=1609634", "title": "Identikit di un delitto", "text": "Identikit di un delitto (\"The Flock\") \u00e8 un film del 2007, primo film in lingua inglese del regista di \"Infernal Affairs\" Wai-keung Lau con protagonisti Richard Gere e Claire Danes, distribuito nelle sale italiane il 14 agosto 2008.\nTrama.\nErroll Babbage \u00e8 un agente federale prossimo alla pensione (anticipata dato che i suoi colleghi non sopportano pi\u00f9 i suoi metodi) che ha il compito di tenere sotto controllo il recupero alla societ\u00e0 di ex detenuti colpevoli di reati a sfondo sessuale, in modo che evitino di molestare o assassinare bambini o adolescenti.\nMentre l'agente Babbage \u00e8 intento ad addestrare la recluta Allison Lowry, destinata a prendere il suo posto, indaga su un misterioso caso di sparizione di una ragazza.\nIn questo caso per\u00f2 l'agente Babbage \u00e8 fin troppo coinvolto emotivamente e quindi si ritrova ad affrontare anche i propri demoni. L'agente ha inoltre la convinzione che la ragazza scomparsa sia stata rapita da uno dei criminali in libert\u00e0 vigilata del \"Flock\" (ovvero il gregge, come vengono chiamate dal dipartimento le persone violente, instabili e imprevedibili).\nLa nuova agente Lowry, che fa ora coppia con lui, deve imparare a conoscere questo lavoro e aiutare il suo mentore a restare dalla parte della legge, iniziando ad indagare assieme a lui, anche nel mondo della magia nera.\nProduzione.\nRigirato in parte da Niels Mueller, il film ha avuto molti problemi di produzione e distribuzione. Lau abbandon\u00f2 il film in fase di montaggio, a causa di dissidi con la produzione, il film fu altamente rimaneggiato e distribuito, contro il parere di Richard Gere che non apprezz\u00f2 la nuova versione del film considerandola troppo morbosa. Tempo dopo l'attore riusc\u00ec a sue spese a rimontare il film riportandolo il pi\u00f9 possibile alla versione voluta da Lau. Per questi motivi esistono due versioni del film, entrambe uscite in DVD, una per il mercato europeo e l'altra per il mercato americano."}
{"id": "1609641", "revid": "8911", "url": "https://it.wikipedia.org/wiki?curid=1609641", "title": "Pesce vipera", "text": ""}
{"id": "1609642", "revid": "287204", "url": "https://it.wikipedia.org/wiki?curid=1609642", "title": "Miralem Pjanic", "text": ""}
{"id": "1609649", "revid": "220883", "url": "https://it.wikipedia.org/wiki?curid=1609649", "title": "Anton Mario Lanza", "text": "Attivit\u00e0 scacchistica.\nAttivo a Milano (1915-17; 1919; 1920-21; 17-10-1922; 1931; 1935-41; 1948), a Modena (1917), Varese (18-20 settembre); Genova (ottobre 1922), Torino (ottobre 1922), Napoli (30 aprile 1923) e Palermo (1917-18; 1920-24). Giocatore per corrispondenza (1919-22) e a tavolino di 1\u00aa categoria (1932), Maestro ad honorem (1951). Solutore di problemi, vincitore della gara di soluzione 1916, sezione \u00abC\u00bb. Collaboratore de L'Eco degli Scacchi (1916), de \u00abL'Alfiere di Re\u00bb (1921-24) e de \u00abL'Italia Scacchistica\u00bb (1917-20; 1931). \nRedattore della colonna scacchistica sul giornale milanese \u00abIn Tramway\u00bb (1916-17; settembre 1919). Socio (1919), vicesegretario (1920-21) e bibliotecario (1920) della \u00abSociet\u00e0 Scacchistica Milanese\u00bb. Presidente del circolo \u00abGli Amici di Caissa\u00bb (1921-24). Direttore tecnico provinciale per Milano (1935). Consigliere della FSI (1920; 1922-23). Redattore di una Enciclopedia (gi\u00e0 in preparazione dal 1917 e completata nel 1921 nella sua prima stesura) che doveva esser pubblicata nel 1922 dalla casa editrice scacchistica \u00abL'Alfiere di Re\u00bb e rimase tuttavia manoscritta, tranne per la lettera \u00abA\u00bb."}
{"id": "1609656", "revid": "1812835", "url": "https://it.wikipedia.org/wiki?curid=1609656", "title": "Ilaria Occhini", "text": "Biografia.\nCarriera.\nFiglia dello scrittore Barna Occhini, nipote abiatica per parte materna di Giovanni Papini (che la descrisse bambina nel racconto breve \"La mia Ilaria\") e per parte paterna del senatore del Regno d'Italia Pier Ludovico Occhini, debutt\u00f2 nel cinema a diciannove anni in \"Terza liceo\" (1953) di Luciano Emmer, con lo pseudonimo di Isabella Redi, per poi diplomarsi all'Accademia nazionale d'arte drammatica a Roma.\nSi afferm\u00f2 presto in televisione, diretta da Anton Giulio Majano negli sceneggiati \"L'Alfiere\" (1956) e \"Jane Eyre\", (1957), ed esord\u00ec nel teatro nel 1957 in \"L'impresario delle Smirne\" di Carlo Goldoni per la regia di Luchino Visconti, che la diresse anche in \"Uno sguardo dal ponte\" (1958) e \"Figli d'arte\" (1959) . Lavor\u00f2 in seguito anche con Orazio Costa e Giuseppe Patroni Griffi. In televisione \u00e8 ricordata soprattutto per gli sceneggiati \"Puccini\" del 1973 e \"L'Andreana\" del 1982.\nSin dal 1954 la Occhini recit\u00f2 anche in numerosi film di vario genere, ma raramente in parti da protagonista, come \"Il mantenuto\" (1961) di e con Ugo Tognazzi, il primo episodio de \"I complessi\" (1965) di Dino Risi e \"Un uomo a met\u00e0\" (1966) di Vittorio De Seta. Dopo vari anni di lontananza dai grandi schermi riapparve con diverse caratterizzazioni, tra cui una delle pi\u00f9 riuscite fu nella commedia di Alessandro Benvenuti (1990) \"Benvenuti in casa Gori\", che le valse il Nastro d'argento alla migliore attrice non protagonista.\nTra il 2005 e il 2013 riconquist\u00f2 l'attenzione del pubblico televisivo con il ruolo della madre della protagonista nelle prime cinque stagioni della fiction di Rai 1 \"Provaci ancora prof!\". Nel 2008 fu la protagonista del film \"Mar Nero\" di Federico Bondi, che le valse la candidatura ai David di Donatello e la vittoria del Pardo d'Oro come miglior attrice al Festival internazionale del film di Locarno. Nel 2010 vinse il David di Donatello per la migliore attrice non protagonista e il Premio Alida Valli del Bari International Film Festival con \"Mine vaganti\" di Ferzan \u00d6zpetek, oltre ad ottenere il Nastro d'argento alla carriera. L'ultimo film a cui prese parte fu \"Una famiglia perfetta\" di Paolo Genovese del 2012.\nImpegno politico.\nSvolse politica attiva, inizialmente al seguito di Marco Pannella e dei Radicali dagli anni ottanta (due le candidature: una alle politiche del 1987 e una alle europee del 2004 con Emma Bonino); nel 2008 ader\u00ec invece alla lista Pro Life di Giuliano Ferrara, accettando la proposta di presentarsi nel collegio del Lazio.\nVita privata e morte.\nDal 1966 fino alla morte fu sposata con lo scrittore Raffaele La Capria. Ripristin\u00f2 i vigneti nella fattoria di famiglia, una dimora cinquecentesca sulle colline attorno ad Arezzo, occupandosene personalmente con la figlia Alexandra La Capria e i nipoti. Mor\u00ec a Roma il 20 luglio 2019, all'et\u00e0 di 85 anni.\nFilmografia.\nTelevisione.\nLa Occhini partecip\u00f2 inoltre, con Sergio Fantoni e Nicoletta Elmi, nel 1971 e 1972 agli \"sketch\" della rivista pubblicitaria televisiva \"Carosello\" pubblicizzando la carne in scatola Simmenthal."}
{"id": "1609664", "revid": "92723", "url": "https://it.wikipedia.org/wiki?curid=1609664", "title": "Giovanni Ricciardi (musicista)", "text": "Biografia.\nSuona dall'et\u00e0 di sei anni e si \u00e8 diplomato al Conservatorio Niccol\u00f2 Paganini della sua citt\u00e0 natale. La carriera solistica lo ha portato a suonare con prestigiose orchestre sinfoniche in molti teatri di tutto il mondo, a Berlino, alle Canarie, a Madrid, a San Paolo e Campinas in Brasile, in Russia, Spagna, Portogallo e Bolivia.\nAssistente di Michael Flaksman fin da ragazzo con il quale ha approfondito e divulgato la tecnica di Antonio Janigro\n\u00c8 stato vincitore di numerose competizioni fra cui il concorso internazionale citt\u00e0 di Stresa, il concorso internazionale Premio Rovere d'Oro, il concorso nazionale per strumenti ad arco citt\u00e0 di Genova.\nHa inciso diversi CD su un repertorio molto vasto che va da Bach a Vivaldi, Pergolesi, Debussy, Faur\u00e9, Schumann, Brahms. \nNel 2015 \u00e8 stato fautore e direttore musicale della prima reunion di oltre 120 violoncellisti a Genova evento storico per la citt\u00e0\nDal 2017 \u00e8 direttore artistico di Entroterre Festival, prestigiosa rassegna di musica classica in Emilia-Romagna."}
{"id": "1609671", "revid": "1538224", "url": "https://it.wikipedia.org/wiki?curid=1609671", "title": "Carioca (Loredana Bert\u00e8)", "text": "Carioca \u00e8 l'undicesimo album in studio della cantante italiana Loredana Bert\u00e8, pubblicato nel 1985 dalla CBS in versione LP e ristampato in CD dalla CBS.\nDescrizione.\nL'album \u00e8 interamente costituito da cover in lingua italiana di canzoni del musicista brasiliano Djavan, di cui aveva gi\u00e0 cantato \"Jazz\", dall'omonimo album del 1983 (titolo originale \"Sina\") e \"Petala\", dall\u2019album \"Savoir faire\" del 1984: fu presentato nel corso del Festivalbar durante l'estate di quell'anno. Il videoclip per l'unico singolo estratto, \"Acqua\", costituiva la sigla della relativa trasmissione. Il 45 giri \u00e8 stato pubblicato con un altro brano del disco, \"Banda clandestina\", accompagnato anch'esso da un videoclip utilizzato come sigla del programma.\nSecondo la classifica pubblicata da TV Sorrisi e Canzoni, l'album ha raggiunto la posizione numero 6 della top 50, con una permanenza di 20 settimane. Le vendite, secondo le stime del settimanale, si aggirano intorno alle 150.000 copie.\nLa composizione dei testi in italiano \u00e8 affidata a Enrico Ruggeri, tranne due brani affidati a Bruno Lauzi, lo stesso singolo \"Acqua\" e il brano di chiusura \"La tigre e il cantautore\", entrambi accompagnati da un coro di bambini.\nL'album \u00e8 stato registrato tra febbraio e aprile 1985 agli studi Il Mulino, Idea Recording e Milano Studio, di Milano, Morning Studio di Castello di Carimate, Som Livre Studios di Rio de Janeiro e Sterling Sound di New York."}
{"id": "1609676", "revid": "118131575", "url": "https://it.wikipedia.org/wiki?curid=1609676", "title": "Alfabeto greco-iberico", "text": "L'alfabeto greco-iberico \u00e8 una scrittura paleo-ispanica con gli stessi segni che contraddistinguono l'alfabeto greco-jonico ad eccezione di una \u03c1 (ro o rho) accentuata. A differenza di tutte le altre scritture paleo-ispaniche, l'alfabeto greco-iberico si compone pertanto solo di segni rappresentanti vocali e consonanti. \u00c8 un adattamento di tale sistema di scrittura alle lingue iberiche parlate in parte dell'attuale levante spagnolo (provincia di Alicante e comunit\u00e0 autonoma di Murcia. Al pari delle iscrizioni che usano la scrittura iberica nordorientale e la scrittura iberica sudorientale, anche quelle trascritte mediante tale alfabeto sono infatti in lingua iberica. Le prime testimonianze relative all'alfabeto greco-iberico risalgono al IV secolo a.C., ma non \u00e8 escluso che tale sistema di scrittura possa essersi diffuso precedentemente."}
{"id": "1609682", "revid": "298229", "url": "https://it.wikipedia.org/wiki?curid=1609682", "title": "Young America (imbarcazione)", "text": "PACT '95.\nIl \"Sindacato PACT '95\" venne costituito nel 1992 e prese parte alla \"1995 Citizen Cup\" vinta poi da Dennis Conner su Stars and Stripes. Young America vinse solo 3 match e ne perse 5. Conner per\u00f2 ebbe la sensazione che Stars and Stripes fosse pi\u00f9 lenta rispetto a Young America. Cos\u00ec riusc\u00ec a convincere il \"sindacato PACT '95\" a cedere al suo equipaggio l'imbarcazione \"Young America\" convinto di trovare il giusto mix imbarcazione-equipaggio per difendere la coppa nell'America's Cup 1995. Tutto inutile perch\u00e9 Team New Zealand con NZL 32 \"Black Magic\" timonata da Russell Coutts sconfisse gli americani con un pesante 5-0. Lo scafo di USA 36 \u00e8 stato creato da Roy Lichtenstein: la pi\u00f9 grande opera realizzata dall'artista e probabilmente anche l'ultima visto che morir\u00e0 nel 1997. Nel 2002 \u00e8 stata acquistata dallo \"Storm King Art Center di Mountainville\" di New York ed \u00e8 divenuta un pezzo da museo.\nPACT 20000.\nLo stesso sindacato si present\u00f2 all'America's Cup 2000 in qualit\u00e0 di Challenger dove per\u00f2 ottenne risultati deludenti fermandosi nelle fasi eliminatorie della Louis Vuitton Cup"}
{"id": "1609683", "revid": "110157", "url": "https://it.wikipedia.org/wiki?curid=1609683", "title": "Wake Me Up (Girls Aloud)", "text": "Wake Me Up \u00e8 un singolo del gruppo musicale pop britannico Girls Aloud, estratto dal secondo album del gruppo, \"What Will the Neighbours Say?\".\n\u00c8 stato pubblicato il 21 febbraio 2005 dall'etichetta discografica Polydor ed \u00e8 stato il primo singolo del gruppo a non entrare nelle prime tre posizioni della classifica dei singoli britannica, raggiungendo per\u00f2 la posizione numero quarta.\nLa canzone \u00e8 stata scritta da Miranda Cooper, Brian Higgins, Tim Powell, Shawn Lee, Lisa Cowling, Paul Woods e Yusra Marue e prodotta da Brian Higgins e gli Xenomania. Ha vinto il \"Popjustice \u00a320 Music Prize\" nel 2005 come miglior singolo pop britannico dell'anno.\nAlcune versioni dei singoli contenevano le b-side \"History\" e \"Loving Is Easy\".\nNel video della canzone, le protagoniste sono le cinque cantanti, che guidano cinque motociclette lungo un percorso desertico per poi scendere dai cinque veicoli e cominciare a ballare sulle note della loro canzone."}
{"id": "1609684", "revid": "1086580", "url": "https://it.wikipedia.org/wiki?curid=1609684", "title": "Erica Hahn", "text": "Erica Hahn \u00e8 stato un personaggio della serie televisiva \"Grey's Anatomy\", interpretato dall'attrice Brooke Smith. Il suo personaggio entra nel cast fisso nella quarta stagione, apparendo tuttavia gi\u00e0 nella seconda. Uscir\u00e0 dai \"regular\" agli inizi della quinta stagione.\nDescrizione.\nErica Hahn \u00e8 un personaggio sorprendente, ottimo cardio-chirurgo che non perde mai le staffe; molto simile alla dottoressa Yang, che, per\u00f2, non le sta affatto simpatica.\nNon si conosce molto della sua vita privata ma nella quinta stagione ha una storia con la dottoressa Callie Torres: tutte e due sono molto spaventate dalla relazione che mette per un attimo in crisi il rapporto, che per\u00f2 poi si riprende.\nIn passato \u00e8 stata una collega di Burke.\nStoria del personaggio.\nSeconda, terza, quarta e quinta stagione.\nAppare nella seconda stagione come Cardiochirurgo del Seattle Presbyterian hospital, in competizione con Preston Burke, del quale si scopre essere stata compagna di corso al college e sua rivale in passato, per avere un cuore dal centro trapianti, il cuore che finir\u00e0 a Denny Duquette.\nNella Terza stagione appare in pochi episodi, quando al Seattle Grace urge un Cardiochirurgo data la mano ferita di Burke. Operer\u00e0 anche il padre di George O'Malley, (su richiesta stessa del ragazzo), che per\u00f2 poi morir\u00e0.\nNella quarta viene assunta dal primario Webber come sostituto di Burke, scappato dopo il mancato matrimonio con la Yang. Con la specializzanda manifesta una spiccata ostilit\u00e0 durante tutta la sua permanenza in ospedale. In privato, ammetter\u00e0 ad Addison di essere cos\u00ec dura anche perch\u00e9 Cristina le ricorda s\u00e9 stessa quando era lei una specializzanda, ma comunque questo non cambia il trattamento che le riserva, fino a che, al termine della stagione, non avviene il momento catartico: non potendo Erica raggiungere immediatamente un paziente, Cristina interviene operandolo; giunta a met\u00e0 intervento, Erica comincia subito a criticare le decisioni della specializzanda, che per\u00f2 dimostra di averle compiute volontariamente perch\u00e9 obbligata dalla complicatezza del caso; rifiutando di ascoltare allora, Erica intima a Cristina di lasciarle il posto ma questa rifiuta fino ad urlarle di stare zitta e lasciarla fare. Erica ovviamente \u00e8 scandalizzata, ma Richard, l\u00ec presente, sostiene Cristina e la lascia continuare. Poi, ad operazione finita con successo, l'uomo ricorda ad Erica come ci\u00f2 che \u00e8 appena successo sia estremamente grave, poich\u00e9 la specializzanda ha dimostrato doti e conoscenze straordinarie senza che Erica le insegnasse nulla, come invece avrebbe dovuto, suggerendole quindi da l\u00ec in avanti di cambiare atteggiamento, pena il licenziamento. Verr\u00e0 corteggiata sin dall'inizio da Mark Sloan, che lei rifiuter\u00e0, ma inizia una relazione con la dott.ssa Calliope Torres,appena divorziata da George. La Hahn la bacia in ascensore, Callie sembra spaventata ma poi, incoraggiata da Mark comincia a intraprendere questa avventura con piacere.\nNella quinta stagione nella prima parte sembra confermarsi tra loro un buon rapporto, ma una notte le due litigano riguardo al caso Duquette, in cui sorprendentemente Callie difende la Stevens, e lei lascer\u00e0 Seattle per sempre, nell'episodio 7."}
{"id": "1609685", "revid": "35804", "url": "https://it.wikipedia.org/wiki?curid=1609685", "title": "Seabord world airlines", "text": ""}
{"id": "1609691", "revid": "15756", "url": "https://it.wikipedia.org/wiki?curid=1609691", "title": "Estinzione del processo", "text": " \nL'estinzione del processo \u00e8 un evento che pu\u00f2 colpire il processo civile. \nNel codice di procedura civile italiano \u00e8 disciplinata dagli artt. 306-310. In riferimento alle ipotesi di sospensione, interruzione ed estinzione (tutte contenute nel Libro II, Titolo I, Capo VII del codice stesso), ma anche in altri casi, la dottrina giuridica suole parlare di \"vicende anormali\" o di \"svolgimento anomalo\" del processo. \nL'estinzione comunque travalica i confini della cognizione, essendo previsto un fenomeno analogo anche nel processo esecutivo (artt. 629-632 c.p.c.).\nEstinzione del processo cognitivo.\nIl processo civile \u00e8 governato dal \"principio dell'impulso di parte\": sono cio\u00e8 le parti in causa a spingerlo verso la decisione. Se non lo fanno, o addirittura manifestano una volont\u00e0 contraria, proseguire l'attivit\u00e0 processuale sarebbe un inutile spreco. Per questo motivo il codice di procedura civile prevede due ipotesi di estinzione del processo.\nEstinzione per rinuncia agli atti.\nLa \"rinuncia agli atti\" (art. 306) \u00e8 una dichiarazione con cui la parte che ha proposto la domanda (attore o ricorrente) rinuncia al giudizio. Determina l'estinzione del processo se viene \"accettata\" da tutte le parti costituite che potrebbero aver interesse alla prosecuzione. L'accettazione non \u00e8 efficace se contiene riserve o condizioni. Le dichiarazioni di rinuncia e accettazione possono essere fatte dalle parti o dai loro procuratori speciali, verbalmente all'udienza, oppure con atti sottoscritti e notificati alle altre parti.\nEstinzione per inattivit\u00e0 delle parti.\nSe la rinuncia agli atti \u00e8 un'esplicita manifestazione della volont\u00e0 di non proseguire il processo, nell\"'inattivit\u00e0 delle parti\" (art. 307) questa intenzione emerge invece in modo implicito. L'estinzione consegue all'omissione di un atto che la legge considera particolarmente importante ai fini della prosecuzione del giudizio (es. la costituzione delle parti). \nI vari casi previsti dalla legge si dividono per\u00f2 in due gruppi, cosicch\u00e9 si parla rispettivamente \"inattivit\u00e0 semplice\" e \"inattivit\u00e0 qualificata\". Gli effetti sono diversi.\nNell'un caso, l'estinzione non si verifica immediatamente, ma solo in seguito a un periodo di \"quiescenza\" del processo, della durata di un anno(ora tre mesi a seguito della modifica con legge N.69/2009). Entro questo termine perentorio, le parti possono compiere un atto che rimette in moto il giudizio (la \"riassunzione\"). In difetto, il processo si estingue.\nNell'altro caso l'estinzione \u00e8 immediata.\nEffetti dell'estinzione.\nQuando la fattispecie \u00e8 perfezionata, l'estinzione opera di diritto: non deve, cio\u00e8, essere dichiarata appositamente dal giudice.\nIl legislatore del 2009, modificando l'ultimo comma dell'art.307, ha stabilito che l'estinzione del processo non necessita pi\u00f9 di essere eccepita dalla parte interessata prima di ogni sua difesa, ma diviene rilevabile anche autonomamente d'ufficio dal giudice. \nPrima del 2009 se non veniva posta la relativa eccezione di parte l'estinzione non poteva essere dichiarata.\nAi sensi dell'art 308 l'ordinanza che dichiara l'estinzione \u00e8 impugnabile per mezzo reclamo ex art.178 cpc. Se l'organo giudicante respinge tale reclamo provveder con sentenza, altrimenti, se lo accoglie, provvede con ordinanza non impugnabile con la quale d\u00e0 anche i provvedimenti per l'ulteriore prosecuzione del processo.\nL'estinzione del processo non estingue l'azione: in pratica, la parte potr\u00e0 riproporre la domanda introducendo un nuovo processo. Al contempo, l'estinzione rende inefficaci gli atti del processo, ma non le sentenze di merito in esso pronunciate o quelle che regolano la competenza. Le prove raccolte perdono a loro volta efficacia nel processo estinto, ma in un eventuale nuovo processo potranno essere valutate come \"argomenti di prova\" in base all'art. 116 c.p.c. (art. 310).e le spese processuali restano a carico delle parti che le hanno anticipate.\nEstinzione del processo esecutivo.\nIl processo esecutivo si estingue per rinuncia (art. 629 c.p.c.), inattivit\u00e0 delle parti, (art. 630 c.p.c.) e mancata comparizione all'udienza (art. 631 c.p.c.).\nESTINZIONE PER RINUNCIA:\nLa rinuncia (629 c.pc.) esplicita agli atti del processo pu\u00f2 avvenire:\n- prima dell'aggiudicazione o dell'assegnazione: se il creditore pignorante e quelli intervenuti muniti di titolo esecutivo rinunciano agli atti. \n- dopo la vendita: se rinunciano agli atti tutti i creditori concorrenti. \nSe la rinuncia proviene solo da alcuni dei creditori, l'estinzione opera solo per questi, restando il processo in piedi per coloro che non hanno rinunciato.\nPer quanto possibile si applica la disciplina di cui all'art 306 c.p.c. (rinuncia nel processo cognitivo).\nESTINZIONE PER INATTIVIT\u00c0 DELLE PARTI:\nOltre che nei casi espressamente previsti dalla legge, il processo esecutivo si estingue quando le parti non lo proseguono o non lo riassumono nel termine perentorio stabilito dalla legge o dal giudice (630 c.p.c.). L'estinzione \u00e8 dichiarata con ordinanza dal giudice dell'esecuzione, la quale \u00e8 comunicata a cura del cancelliere, se \u00e8 pronunciata fuori dell'udienza. \nContro l'ordinanza che dichiara l'estinzione ovvero rigetta l'eccezione relativa \u00e8 ammesso reclamo da parte del debitore o del creditore pignorante ovvero degli altri creditori intervenuti nel termine perentorio di venti giorni dall'udienza o dalla comunicazione dell'ordinanza e con l'osservanza delle forme di cui all'articolo 178 terzo, quarto e quinto comma. Il collegio provvede in camera di consiglio con sentenza. \nESTINZIONE PER MANCATA COMPARIZIONE ALL'UDIENZA: \nSe nel corso del processo esecutivo nessuna delle parti si presenta all'udienza (631 c.p.c.), fatta eccezione per quella in cui ha luogo la vendita, il giudice dell'esecuzione fissa un'udienza successiva di cui il cancelliere d\u00e0 comunicazione alle parti. \nSe nessuna delle parti si presenta alla nuova udienza, il giudice dichiara con ordinanza l'estinzione del processo esecutivo. \nEFFETTI DELL'ESTINZIONE DEL PROCESSO ESECUTIVO:\nCon l'ordinanza che pronuncia l'estinzione \u00e8 disposta sempre la cancellazione della trascrizione del pignoramento. Con la medesima ordinanza il giudice dell'esecuzione provvede alla liquidazione delle spese sostenute dalle parti, se richiesto e alla liquidazione dei compensi spettanti all'eventuale delegato ai sensi dell'articolo 591-bis. \nSe l'estinzione del processo esecutivo si verifica prima dell'aggiudicazione o dell'assegnazione, essa rende inefficaci gli atti compiuti; se avviene dopo l'aggiudicazione o l'assegnazione, la somma ricavata \u00e8 consegnata al debitore. \nAvvenuta l'estinzione del processo, il custode rende al debitore il conto, che \u00e8 discusso e chiuso davanti al giudice della esecuzione. \nSi applica la disposizione dell'articolo 310 ultimo comma."}
{"id": "1609693", "revid": "647919", "url": "https://it.wikipedia.org/wiki?curid=1609693", "title": "Liceo Ginnasio Statale Giulio Cesare", "text": ""}
{"id": "1609696", "revid": "93436", "url": "https://it.wikipedia.org/wiki?curid=1609696", "title": "Ernesto Verrucci-Bey", "text": "Biografia.\nProveniente da una famiglia agiata, studi\u00f2 a Mirandola, ma si diplom\u00f2 in architettura all'Accademia di Belle Arti di Modena.\nDi impeto eroico e indipendentista, prese parte alla guerra greco-turca nel 1896, arruolandosi volontario nelle file garibaldine del generale Ricciotti Garibaldi. Tra i legionari conobbe il conte Pedrocchi, naturalizzato egiziano, che lo convinse a trasferirsi ad Alessandria d'Egitto, dove fece parte del personale tecnico del museo greco-romano e riusc\u00ec a ricostruire l'acropoli di Racotide. Nel 1897 si trasfer\u00ec al Cairo, nominato architetto dal Ministero dei lavori pubblici, ma dopo dieci anni, date le dimissioni, si dedic\u00f2 alla libera professione. Entrato stabilmente nel mondo d'affari egiziano, Ernesto Verrucci ottenne numerose commissioni, realizzando opere ispirate alle varie culture mediterranee, tra cui il monumento funerario della famiglia Nuncovic (stile classico) nel cimitero greco-ortodosso, il cenotafio del dottor Elwi Pasci\u00e0 (in stile arabo), eretto nel cimitero musulmano del Cairo, la sede della Societ\u00e0 di economia politica (in stile rinascimentale), la villa di De Martino pasci\u00e0 (fusione di pi\u00f9 motivi architettonici), la scuola greca di Heliopolis (stile bizantino), i locali della Societ\u00e0 internazionale di assistenza pubblica, il teatro nel giardino dell'Ezbekiyya del Cairo (in stile orientale), la sede della Societ\u00e0 di entomologia d'Egitto.\nNel 1917 venne nominato architetto capo delle opere pie sultanali dal sultano Fuad I d'Egitto che gli commission\u00f2 tutti i palazzi reali del Cairo e di Alessandria d'Egitto, il mausoleo della Regina Madre e quello dello stesso sultano, le facciate del palazzo e gli appartamenti pubblici e privati della casa reale. \nNel 1919 ricevette dal re Fuad l'alta distinzione onorifica di Bey, che affianc\u00f2 da allora al suo cognome, e la nomina di membro del \"Comit\u00e9 de Conservation des Monuments et de l'Art Arabe\", affidandogli delicate missioni all'estero volte a documentare le diverse civilt\u00e0 che caratterizzarono la storia egiziana.\nDal 1919 al 1936 (anno in cui mor\u00ec re Fuad I) furono eseguite ristrutturazioni anche nel palazzo reale di Abdin al Cairo; tra esse ancora oggi fanno mostra di s\u00e9 lo \"scalone d'onore\" in stile Luigi XVI, ricco di decorazioni plastiche e policrome, la \"sala del biliardo\" in stile rinascimentale, gli appartamenti privati del re e della regina, i nuovi appartamenti reali nel Haremlik (compreso quello per i sovrani stranieri in visita), il \"salone\" (in stile bizantino) decorato da stupendi mosaici da bravissimi artigiani veneziani, la grande \"sala di ricevimento\", sfolgorante di magnifiche decorazioni, i cui lampadari, bronzi e vetrate sono stati realizzati da artigiani milanesi su disegno dello stesso Verrucci, la \"sala del trono\", in stile arabo e finemente decorata con motivi orientali.\nLa fama di Verrucci, nell'Egitto di re Fuad, non conobbe pi\u00f9 limiti. Divenuto agli occhi degli arabi un vero maestro della valorizzazione architettonica e artistica del mondo musulmano, il marchigiano ottenne ancora altre commesse importanti, come la nuova caserma per le guardie e la cavalleria reale, compresa l'autorimessa della corte. Sue anche le facciate del palazzo reale di Kubbech, al Cairo, le quali vennero riproposte in stile rinascimentale. Anche la citt\u00e0 di Alessandria conserva oggi tracce del lavoro dell'architetto italiano. In questo agglomerato urbano Verrucci realizz\u00f2 forse la sua opera pi\u00f9 bella, e comunque quella che lo rese pi\u00f9 famoso: il palazzo reale a Montaza, italianissimo nelle pure linee quattrocentesche. Nel corpo di questo importante edificio, l'italiano riprodusse tra l'altro la torre senese dell'architetto Mangia, mentre su un isolotto eresse un padiglione decorato in stile pompeiano. Prolifico nella progettazione e nella realizzazione, Verrucci lasci\u00f2 in Egitto gran parte della sua fama e numerosi altri segni della sua arte. Tra essi vanno ricordati anche le opere realizzate a Damanhur. Qui Verrucci regal\u00f2 alla cittadinanza il teatro, la biblioteca ed il museo civico. Ad Alessandria invece egli oper\u00f2 nella costruzione della casa di riposo \"Vittorio Emanuele III\" e della sede dell'Associazione internazionale soccorsi sanitari d'urgenza (AISSU), inaugurata da re Fuad I nel 1928. Realizz\u00f2 nella citt\u00e0 alessandrina nel 1927 anche il monumento in onore di Ismail pasci\u00e0, quale esponente di spicco di una comunit\u00e0 italiana che decise di regalare l'opera a re Fuad. Ultima sua opera rimase la sede dell'Istituto di musica orientale del Cairo, realizzata nel 1928.\nGratificato e acclamato dal mondo culturale arabo come novello paladino dell'arte araba, Verrucci rientr\u00f2 in Italia nel 1936, ritirandosi nella natia Force in un curioso villino progettato da lui stesso (ancora conservato) con una torretta simile a quella progettata per il palazzo reale di Montaza.\nVerrucci non fu uno degli artisti prediletti dal regime fascista e lui stesso si mantenne piuttosto distante dai corifei del regime. Per questo motivo cadde nel dimenticatoio sino alla sua morte, avvenuta nella natia Force nel 1945.\nRicordo.\nLa citt\u00e0 di Ascoli Piceno lo commemora nella Pinacoteca comunale con l'esposizione di opere della sua collezione, da lui donate, tra cui un suo pregevole ritratto opera del pittore ungherese Philip Alexius de Laszlo, negli anni Trenta celebre ritrattista, noto anche negli Stati Uniti, dei nobili personaggi delle corti europee.\nMassone, membro del Grande Oriente d'Italia, raggiunse il 33\u00b0 e massimo grado del Rito scozzese antico ed accettato e nel 1925 fu presidente dell'Areopago del Cairo."}
{"id": "1609698", "revid": "110157", "url": "https://it.wikipedia.org/wiki?curid=1609698", "title": "Long Hot Summer (Girls Aloud)", "text": "Long Hot Summer \u00e8 il primo singolo estratto dal terzo album del gruppo musicale pop britannico Girls Aloud, \"Chemistry\".\n\u00c8 stato pubblicato il 22 agosto 2005 dall'etichetta discografica Polydor e ha anticipato di qualche mese la pubblicazione dell'album di estrazione. \u00c8 stato, al tempo, il singolo che ha raggiunto la posizione pi\u00f9 bassa nella classifica britannica, avendo raggiunto la settima posizione. Il singolo ha riscosso un successo minore dei precedenti anche in Irlanda, dove ha raggiunto in classifica il sedicesimo posto. Il singolo conteneva, come b-side, alcune versioni live di altre canzoni, tratte dai loro tour.\nLa canzone \u00e8 stata scritta da Miranda Cooper, Brian Higgins, Shawn Lee, Lisa Cowling, Tim Larcombe, Myra Boyle e Giselle Sommerville ed \u00e8 stata prodotta da Brian Higgins insieme agli Xenomania."}
{"id": "1609699", "revid": "72396", "url": "https://it.wikipedia.org/wiki?curid=1609699", "title": "Datalink", "text": "Nelle telecomunicazioni per data link si intende la connessione tra una stazione e un'altra al fine di trasmettere e ricevere segnali digitali. Pu\u00f2 anche riferirsi ad un set di componenti elettronici atti a garantire una trasmissione tra le stazioni. La comunicazione \u00e8 governata da un protocollo che stabilisce le regole di trasmissione.\nDescrizione.\nCi sono almeno tre tipi base di implementazioni data-link: \nNell'aviazione civile i sistemi data link (conosciuti come Controller Pilot Data Link Communications) sono usati per spedire le informazioni tra l'aereo e il controllo del traffico aereo quando l'aeromobile si trova troppo distante dall'ATC per permettere delle comunicazioni vocali chiare e non \u00e8 possibile nemmeno l'osservazione radar. Questi sistemi sono usati quando l'aereo attraversa gli oceani Atlantico e Pacifico.\nNell'aviazione militare, l'utilizzo del datalink \u00e8 parzialmente differente e serve per trasmettere informazioni sui bersagli da colpire e per aiutare gli aerei da guerra nell'atterraggio sulle portaerei. \nSui veicoli senza equipaggio (come ad esempio veicoli spaziali) sono implementati sistemi full o half duplex per spedire i segnali di controllo e ricevere i segnali telemetrici.\nData link tattici ad uso militare.\nDi tipo completamente diverso sono i Tactical Data Link (\"TDL\") o data link tattici, reti militari di comunicazione digitale, composti di hardware (terminali appositi) e software (protocolli di comunicazione e messaggistica) dedicati. \nSono nati negli anni 1950 per lo scambio di informazioni relative agli obiettivi, evolvendosi poi in reti per la condivisione in tempo reale del quadro tattico, a cui possono partecipare navi, aerei (caccia e sistemi di controllo aeroportati) e stazioni di terra. I TDL moderni sono caratterizzati da alta resistenza ai disturbi elettromagnetici e da tecniche evolute di modulazione e cifratura dei dati."}
{"id": "1609700", "revid": "438678", "url": "https://it.wikipedia.org/wiki?curid=1609700", "title": "Data link", "text": ""}
{"id": "1609701", "revid": "113862574", "url": "https://it.wikipedia.org/wiki?curid=1609701", "title": "Letteratura cilena", "text": "La letteratura cilena \u00e8 la letteratura del Cile, prevalentemente scritta in spagnolo \u00e8 parte della letteratura ispanoamericana che a sua volta \u00e8 compresa nella letteratura latinoamericana.\nLetteratura pre-coloniale e coloniale.\nLa letteratura in lingua aracuana \u00e8 fondamentalmente orale, perch\u00e9 gli auraucani non conoscevano la scrittura. Era composta essenzialmente da inni funebri. L'unico altro genere letterario conosciuto era l'oratoria che veniva usata in caso di guerra per incitare al combattimento. \nA causa di ci\u00f2, la letteratura cilena vera e propria ebbe origine durante le conquiste spagnole del XVI secolo. Il conquistador Pedro de Valdivia scrisse lettere al re Carlo V; in una di queste, datata 1554, egli descrisse le bellezze naturali e i paesaggi del luogo. Assieme ai conquistatori vennero anche i missionari, che oltre a diffondere il Cristianesimo tra i nativi, insegnarono anche la loro lingua, la loro scrittura e i loro usi. I temi principali affrontati dalla letteratura cilena in quel periodo si focalizzarono principalmente sulla guerra di Arauco. Nella maggior parte dei casi si trattava di rescoconti storici delle battaglie da parte dei soldati spagnoli, ma ci fu una significativa eccezione, costituita dal poema La Araucana, scritto da Alonso de Ercilla e pubblicato in Spagna nel 1569. In seguito Pedro de O\u00f1a, il primo poeta nato in Cile, pubblic\u00f2 nel 1596 un'imitazione di quel poema, intitolato \"El Arauco domado\".\nNei secoli XVII e XVIII prevalsero invece le opere storiche, tra cui \"Historia del Reino de Chile\" di Alonso de G\u00f3ngora Marmolejo, \"Hist\u00f3rica relaci\u00f3n del Reino de Chile\" di Alonso de Ovalle e \"Cautiverio feliz\" di Francisco N\u00fa\u00f1ez de Pineda y Bascu\u00f1\u00e1n. Questo periodo vide anche il sorgere di scrittori scientifici come Juan Ignacio Molina (autore di \"Ensayo sobre la Historia Natural de Chile\") e la pubblicazione del poema storico-epico \"El Pur\u00e9n ind\u00f3mito\", scritto da Fernando \u00c1lvarez de Toledo.\nDurante il periodo coloniale e fino al XIX secolo emersero le opere letterarie scritte da suore cilene, ovvero lettere spirituali, diari, autobiografie ed epistolari; tra le autrici principali si ricordano Tadea de San Joaqu\u00edn, \u00darsula Su\u00e1rez e Josefa de los Dolores Pe\u00f1a y Lillo Barbosa, le cui opere divennero le pi\u00f9 note di questo filone letterario nella regione sudamericana.\nPoesia.\nI due grandi poeti della letteratura ispano-americana che appaiono in Cile nel momento in cui tramonta il creazionismo di Vicente Huidobro (1893 \u2013 1948), sono Gabriela Mistral (1889 \u2013 1957) e Pablo Neruda (1904 \u2013 1973). Entrambi hanno ricevuto il Premio Nobel per la letteratura: la Mistral nel 1945 e Neruda nel 1971. \nL'opera poetica di Gabriela Mistral, \"Desolazione (Desolaci\u00f3n)\", (1922), \"Tenerezza (Ternura)\", (1925) e \"Lagar\" (1954) \u00e8 caratterizzata da un forte lirismo e da un senso di amore per il Cile. Pablo Neruda \u00e8 uno dei grandi poeti del XX secolo. La sua opera \u00e8 influenzata da numerose tendenze e presenta una ricchissima gamma di matrici, dal lirico all'epico. \nAl neoromanticismo iniziale di \"Crepuscolario (Crepusculario)\", (1920 \u2013 23) e \"Venti poemi d'amore e una canzone disperata (Veinte poemas de amor y una canci\u00f3n desesperada)\", (1923-24) segue un periodo espressionista e surrealista con \"Dimora nella terra (Residencia en la tierra)\", (1925-35) poi superato da una fase epica con \"Espa\u00f1a en el coraz\u00f3n\" (Spagna nel cuore, 1937) e \"Canto generale (Canto general)\", (1950). L'opera di Neruda culmina nei cinque volumi del \"Memoriale di Isla Negra (Memorial de Isla Negra)\", (1964). \nMolto apprezzata in Cile \u00e8 l'opera di Pablo de Rokha (1894 - 1968), poeta e intellettuale militante, noto anche per la sua lunga polemica con Neruda e vincitore del Premio Nazionale di Poesia nel 1965. \nUn esponente fondamentale della poesia cilena, meno noto internazionalmente, \u00e8 Nicanor Parra (1914 - 2018) con le sue raccolte \"Poemas y antipoemas\" (Poemi e antipoemi, 1954) e \"Versos de sal\u00f3n\" (Versi del salone, 1962). \nNarrativa.\nLa narrativa cilena moderna nasce con i romanzi naturalisti di Eduardo Barrios (1882 \u2013 1963) e di Joaqu\u00edn Edwards Bello (1886 \u2013 1968). La linea realista prosegue nell'opera di Manuel Rojas (1896 \u2013 1973) la cui attenzione al sociale influenza anche Fernando Alegr\u00eda (1918). Carlos Droguett unisce al realismo una maggior preoccupazione per la forma con il suo romanzo \"Eloy\" (1960). \nEnrique Lafourcade (1927) satireggia il regime autoritario di Rafael Le\u00f3nidas Trujillo nel suo \"La festa del re Acab (La fiesta del rey Acab)\", (1959). Ma Trujillo non \u00e8 l'unico esponente autoritario attaccato da Lafourcade che scrive anche contro Augusto Pinochet nel suo \"Il gran furbone (El gran taimado)\" opera che lo obbliga ad andare in esilio per un certo periodo. \nDal punto di vista del modernismo letterario la narrativa cilena si afferma con forza nei racconti di Juan Emar (1893 \u2013 1964), pseudonimo di \u00c1lvaro Y\u00e1\u00f1ez Bianchi, scrittore di tendenze cosmopolite, ma attento alla cultura locale, con opere come la raccolta di racconti \"Dieci (Diez)\", (1937). Emar \u00e8 autore anche di un lunghissimo romanzo, rimasto incompiuto: \"Soglia (Umbral)\", (1996, postumo) che \u00e8 forse il tentativo pi\u00f9 ambizioso da parte della narrativa cilena del XX secolo. \nCon Jos\u00e9 Donoso (1924), la narrativa cilena raggiunge la sua maggior brillantezza formale, in opere come \"Il luogo senza limiti (El lugar sin l\u00edmites)\", (1966) e \"L'osceno uccello della notte (El obsceno p\u00e1jaro de la noche)\", (1970) nel quale rappresenta il mondo degradato e corrotto dell'alta borghesia del suo paese. La grande abilit\u00e0 affabulatoria di Donoso si evidenzia anche in un successivo romanzo di grandi ambizioni: \"Casa de Campo\" (1978). Tra i narratori successivi a Donoso merita di essere citato Jorge Edwards (1931) col suo \"Il peso della notte (El peso de la noche)\", (1965), \"Las m\u00e1scaras (Le maschere)\", (1967). \nIsabel Allende \u00e8 l'autrice cilena pi\u00f9 conosciuta internazionalmente. I suoi libri, tradotti in molte lingue, sono pubblicati negli USA e in Europa. In Italia \u00e8 pubblicata dalla casa editrice Feltrinelli. "}
{"id": "1609705", "revid": "287204", "url": "https://it.wikipedia.org/wiki?curid=1609705", "title": "Serie A1 1989-1990 (pallavolo femminile)", "text": "La Serie A1 femminile FIPAV 1989-90 fu la 46\u00aa edizione del principale torneo pallavolistico italiano femminile organizzato dalla FIPAV.\nIl titolo fu conquistato dalla Teodora Ravenna, al suo decimo scudetto consecutivo."}
{"id": "1609707", "revid": "6923", "url": "https://it.wikipedia.org/wiki?curid=1609707", "title": "Tom\u00e1s Maldonado", "text": "Intellettuale cosmopolita e interdisciplinare, Maldonado ha accompagnato tanto la sua produzione artistica quanto quella di designer con una feconda ricerca teorica, sfociata in un\u2019intensa attivit\u00e0 conferenziale e nella scrittura di numerosi articoli, saggi e libri, tradotti in diverse lingue e diventati ben presto punti di riferimento della comunit\u00e0 scientifica internazionale. \u00c8 considerato uno dei protagonisti dell\u2019avanguardia artistica latino-americana degli anni \u201840-\u201950 e le sue opere sono state esposte in oltre quindici paesi. Nel 1954 \u00e8 tra i fondatori della Hochschule f\u00fcr Gestaltung di Ulm, scuola superiore di progettazione in cui ricopre rilevanti incarichi accademici e dove svolge una vasta attivit\u00e0 didattica e di ricerca. Dopo il suo trasferimento in Italia - avvenuto nel 1967 - inizia una lunga carriera accademica che lo conduce a ideare importanti progetti universitari: introduce nell\u2019universit\u00e0 italiana il corso di \u00abProgettazione ambientale\u00bb (1976, Universit\u00e0 di Bologna), coordina il primo dottorato di ricerca in Disegno industriale (1990, Politecnico di Milano) e promuove la fondazione del primo corso di laurea in Disegno industriale in una universit\u00e0 pubblica italiana (1993-1994, Politecnico di Milano). Per il contributo dato alla vita culturale italiana, il Presidente della Repubblica gli conferisce nel 1998 la Medaglia d\u2019oro e il diploma di prima classe come Benemerito della scienza e della cultura e nel 2012 la massima onorificenza al merito, con il titolo di Cavaliere di Gran Croce.\nBiografia.\nIn Argentina.\nFiglio di Ramon Tom\u00e1s Maldonado Ortiz, chimico, medico, farmacista di origini spagnole, e di Margarita Elisa Bayley Bustamente, attrice di teatro irlandese, Tom\u00e1s Maldonado \u00e8 il secondo di tre fratelli: il poeta Edgar Bayley e il neurobiologo H\u00e9ctor, entrambi esponenti di spicco nei rispettivi ambiti.\nInizia la sua formazione artistica nel 1939, presso la \"Escuela Nacional de Bellas Artes \u201cManuel Belgrano\u201d\". Successivamente, grazie agli intellettuali europei rifugiatisi in Argentina, si avvicina alle tendenze spiccatamente astrattiste delle avanguardie europee, con un\u2019attenzione particolare a correnti geometriche quali il movimento De Stijl e il suprematismo di Kazimir Malevi\u010d. Nel 1944 prende parte all\u2019esperienza di \u00abArturo\u00bb, prima rivista sudamericana dedicata alle avanguardie astratte che propugnava la necessit\u00e0 di un\u2019arte \"invenzionista\", ovvero non rappresentativa e non espressiva. Nel marzo dello stesso anno sposa l\u2019artista concretista Lidy Prati e il 19 settembre \u201845 annuncia - sull\u2019organo di propaganda \u00abOrientaci\u00f3n\u00bb - di essersi iscritto al Partido Comunista de la Argentina (PCA). Nel novembre successivo si distacca dalla redazione di \u00abArturo\u00bb per dare vita - insieme a Prati e Bayley - alla Asociaci\u00f3n Arte Concreto-Invenci\u00f3n (AACI), movimento artistico che esprime un radicale programma estetico-politico di stampo materialista molto vicino alle istanze poste dal concretismo europeo.\nSotto la doppia influenza dell\u2019arte concreta di Theo van Doesburg e dell\u2019ala produttivista del costruttivismo russo, Maldonado si avvicina alle discipline progettuali e a quell\u2019orizzonte pratico-teorico poi denominato industrial design. In tal senso, risulta decisivo il viaggio in Europa del 1948: a Milano Maldonado conosce l\u2019intellettuale comunista Elio Vittorini e il designer italo-svizzero Max Huber, e incontra alcuni protagonisti del concretismo italiano quali Piero Dorazio, Achille Perilli, Bruno Munari, Gillo Dorfles; a Zurigo conosce i principali esponenti del concretismo elvetico e inizia una fertile amicizia con Max Bill; in Francia incontra intellettuali comunisti quali Paul \u00c9luard e Louis Aragon e conosce il maestro Georges Vantongerloo.\nTornato in Argentina, dopo aver presentato al PCA le critiche che Vittorini rivolgeva al realismo socialista viene espulso dal partito. Poco dopo, anche l\u2019esperienza dell\u2019AACI arriva al suo epilogo: motivi personali, divergenze estetiche e la volont\u00e0 di Maldonado di contaminare l\u2019arte concreta con le discipline progettuali sono tra i motivi che causano la fine di cinque intensi anni di sperimentazione collettiva. Maldonado inizia cos\u00ec la frequentazione di celebri architetti \u2013 quali Ernesto Nathan Rogers e Amancio Williams \u2013 e di un gruppo di giovani studenti di architettura \u2013 autodefinitisi \u00abgiovani moderni\u00bb. Nonostante continui la sua ricerca strettamente pittorica, Maldonado si impegna in quel periodo in organizzazione di mostre, allestimenti fieristici, impaginazioni di riviste. Crea inoltre \"Axis\" (con Alfredo Hlito e Carlos M\u00e9ndez Mosquera), la prima agenzia di progettazione e comunicazione del paese, e pubblica quello che viene considerato il primo articolo sul disegno industriale mai comparso in Argentina: \"El dise\u00f1o y la vida social\" (1949). In accordo con tali idee, fonda nel 1951 \u00abnueva visi\u00f3n\u00bb, rivista di cultura visuale da lui diretta. Avamposto sudamericano della cultura moderna, \u00abnueva visi\u00f3n\u00bb propone un ambizioso programma interdisciplinare che si configura come un radicale tentativo di ridefinire il rapporto tra l\u2019uomo e il suo ambiente.\nAccanto allo sforzo teorico per legittimare le discipline progettuali, Maldonado continua la sua attivit\u00e0 artistica: nel 1952, prende parte al \"Grupo de Artistas Modernos de la Argentina\", collettivo artistico fondato da Aldo Pellegrini, che viene presto coinvolto in importanti esposizioni nazionali e internazionali.\nIn Germania.\nNell\u2019autunno del 1954, Maldonado accetta l\u2019invito del suo amico Max Bill e si trasferisce - insieme alla seconda moglie Sigrid von Schweinitz - nella Repubblica Federale Tedesca, dove entra a far parte del corpo docenti della neonata Hochschule f\u00fcr Gestaltung di Ulm, istituto privato internazionale fondato da Inge Scholl, dedicato alla formazione nel campo del disegno industriale e della comunicazione grafica.\nNella sua fase iniziale, la Scuola \u00e8 diretta da Max Bill che, oltre ad aver progettato l\u2019edificio per ospitare attivit\u00e0 didattiche e residenze per studenti e docenti, era riuscito a dare risonanza internazionale all\u2019istituto grazie a un programma molto ambizioso: \u00abcontribuire, dal cucchiaio alla citt\u00e0, all\u2019edificazione di una nuova cultura\u00bb. Nella Germania tragicamente colpita dal nazismo e dalla distruzione materiale della guerra, la Scuola di Ulm appare dunque come il tentativo di continuare criticamente la tradizione del Bauhaus, scuola di arte, architettura e design che Bill aveva frequentato come studente.\nGiunto ad Ulm per assistere Bill nel \"Corso fondamentale\" e per occuparsi di impegni amministrativi, ben presto Maldonado si afferma - secondo la definizione di Ralf Dahrendorf - come \u00abil teorico dei principi fondamentali\u00bb della Scuola. Durante i circa tredici anni di permanenza Maldonado riveste infatti importanti ruoli istituzionali e didattici: dapprima membro del \"Rettorato collegiale\" (1956-1960), \u00e8 stato \"Vicerettore\" (1962-1964) e infine \"Rettore\" (1964-1966); insegna \"Introduzione visiva\" (al \"Corso fondamentale\"), \"Semiotica\" (nei Dipartimenti di \"Comunicazione visiva\" e \"Informazione\") e \"Teoria del design\" (nel Dipartimento di \"Design del prodotto\"). Per propagandare e discutere l\u2019attivit\u00e0 culturale e pedagogica della scuola, a partire dall\u2019ottobre 1958 Maldonado pubblica la rivista \u00abulm\u00bb, che dirige fino al maggio 1964 (doppio numero 10-11).\nDurante questo periodo, Maldonado si dedica soprattutto a dare legittimit\u00e0 epistemica e dignit\u00e0 professionale a una disciplina giovane come il design industriale. Questo lo impegna su tre fronti strettamente connessi: una vasta attivit\u00e0 didattica e di ricerca nell\u2019ambito del disegno industriale e della pianificazione dei prodotti (collaborando allo sviluppo di articoli, specie nel settore delle apparecchiature elettromedicali), la revisione del programma di studi dell\u2019HfG e la chiarificazione del ruolo del design e del designer all\u2019interno della cultura industriale. Rispetto a tale ultimo punto, si deve sottolineare la vasta attivit\u00e0 conferenziale di quegli anni (soprattutto in Italia, Argentina, Germania, Inghilterra e Stati Uniti) che lo conduce a diventare uno dei protagonisti del dibattito internazionale. A testimoniare l\u2019alacre opera di ricerca in questo ambito, la sua definizione di \u00abdisegno industriale\u00bb, proposta al Congresso dell'ICSID (International Council of Societies of Industrial Design) di Venezia del 1961, verr\u00e0 poi adottata ufficialmente.\nDopo la chiusura della Scuola di Ulm, avvenuta nel dicembre del 1968, Maldonado, come molti altri ex ulmiani, estende l\u2019influenza della Scuola a livello internazionale: \u00e8 \"Presidente del Comitato Esecutivo dell\u2019ICSID\" (\u201967-69); \u00e8 \"Visiting Senior Professor del Council of Humanities\" dell\u2019Universit\u00e0 di Princeton e della Graham Foundation (\u201866-\u201967) e \"Visiting Professor\" alla School of Architecture dell\u2019Universit\u00e0 di Princeton (\u201967-\u201968; \u201869-\u201970); contribuisce alla nascita di Universit\u00e0 del design sul modello ulmiano in Sudamerica, India e Giappone.\nIn Italia.\nNel 1967, Maldonado si trasferisce definitivamente in Italia, dove ottiene la cittadinanza, e si stabilisce a Milano. Sempre attento a formulare proposte realistiche ed efficaci, il Maldonado italiano si dedica soprattutto all\u2019insegnamento, al confronto accademico, alla ricerca teorica e a un\u2019intensa produzione saggistica, senza tralasciare l\u2019attivit\u00e0 di consulenza progettuale. Nel 1970 pubblica in Italia il suo primo libro, \"La speranza progettuale. Ambiente e societ\u00e0\", in cui porta a completa maturazione le sue riflessioni sulla \u201cprogettazione ambientale\u201d, iniziate a Ulm e proseguite durante i soggiorni negli Stati Uniti.\nDal 1971 al 1979, insegna al DAMS di Bologna, neonato corso di laurea della \"Facolt\u00e0 di Lettere e Filosofia\" dove tiene i corsi di \"Disegno industriale\" e di \"Progettazione ambientale\" (ambito disciplinare da lui introdotto nell\u2019universit\u00e0 italiana). Dal 1977 al 1981 dirige la storica rivista \u00abCasabella\u00bb, attraverso la quale vuole aprire il dibattito architettonico alla vasta gamma delle discipline progettuali, avendo sempre presenti i reali problemi e le esigenze innovative che in quel momento caratterizzano l\u2019Italia. La grande novit\u00e0 della sua direzione \u00e8 l\u2019organizzazione delle pubblicazioni in numeri monografici, che si concentrano, di volta in volta, attorno a precise tematiche o questioni di grande interesse (universit\u00e0, sport, questione femminile, ambiente dello spettacolo).\nPoliticamente vicino al PCI, nel giugno del 1980 viene eletto consigliere comunale di Bologna con la lista civica indipendente Due Torri. Durante questo periodo \u00e8 scelto come membro della \"Commissione di esperti incaricata di predisporre il bando di un concorso nazionale di idee per la progettazione della ristrutturazione della Stazione Ferroviaria di Bologna\", commissione nata in seguito alla strage alla stazione di Bologna dell\u2019agosto di quello stesso anno.\nL\u2019impegno politico si riflette soprattutto nell\u2019attivit\u00e0 divulgativa, in cui \u2013 a poco a poco \u2013 l\u2019attenzione peculiare verso il disegno industriale lascia spazio a una pi\u00f9 ampia riflessione sulla progettazione: nel 1976 pubblica il saggio \"Disegno industriale: un riesame\" (nato come voce per l\u2019Enciclopedia del Novecento della Treccani), attraverso il quale Maldonado permette di conoscere al pubblico italiano non solo una breve storia delle tappe fondamentale dello sviluppo del disegno industriale ma anche quella visione fortemente innovativa dell\u2019attivit\u00e0 progettuale da lui elaborata negli anni precedenti; nel 1979 cura il volume \"Tecnica e cultura\", una raccolta di testi \u00abnon esauriente\u00bb che documenta il fondamentale dibattito sulla civilt\u00e0 tecnica svoltosi in Germania tra il 1871 e il 1933; nel 1983 scrive \"Sul progetto\", introduzione alla traduzione italiana di \"Essay upon Projects\" (1697) di Daniel Defoe, dove \u2013 in sintonia con l\u2019autore del libro \u2013 Maldonado definisce l\u2019attivit\u00e0 progettuale come una costante ontologica della modernit\u00e0, aprendo cos\u00ec a quella prospettiva che tiene insieme \u00abmoderno\u00bb, \u00abprogetto\u00bb, \u00abscienza\u00bb, \u00abindustria\u00bb e \u00absociet\u00e0\u00bb, che sar\u00e0 il nucleo fondamentale di tutta la sua speculazione successiva. Una prospettiva sinottica e innovativa che ha condotto Maldonado a essere ritenuto, da pi\u00f9 di una voce, come uno degli inventori del \u00abdiscorso progettuale\u00bb.\nNel 1984 Maldonado trasferisce la sua cattedra alla Facolt\u00e0 di Architettura del Politecnico di Milano. Oltre a svolgere la sua attivit\u00e0 didattica, Maldonado continua la battaglia per dare al disegno industriale uno spazio autonomo all\u2019interno dell\u2019universit\u00e0 italiana. Cos\u00ec, grazie al suo contributo, al Politecnico di Milano dal 1990 viene attivato il primo Dottorato di ricerca in Disegno industriale, da lui coordinato. Sempre presso il Politecnico di Milano, promuove inoltre la fondazione del primo corso di laurea in Disegno industriale in una universit\u00e0 pubblica italiana (1993-1994), che dirige dal 1993 al 1997.\nIl Maldonado italiano \u00e8 riconosciuto sempre pi\u00f9 come filosofo o sociologo della tecnica e della modernit\u00e0. Insofferente alle polemiche attorno alla crisi della modernit\u00e0 e in netta antitesi con i valori del postmoderno, Maldonado inizia a elaborare una rinnovata e critica idea di modernit\u00e0 che si sviluppa in tutta la sua attivit\u00e0 teorica successiva. Il primo volume in cui questa idea si sviluppa compiutamente \u00e8 \"Il futuro della modernit\u00e0\" (1987), in cui il dibattito filosofico sulla modernit\u00e0 viene rielaborato attraverso questioni materiali quali il riuso della citt\u00e0, l\u2019ambiente e la qualit\u00e0 della vita, l\u2019idea di comfort, l\u2019emergenza energetica. \u00c9 sempre sulla base della sua profonda attenzione al progetto moderno e all\u2019impatto sociale, politico e culturale delle tecnologie, che nasce quella che Maldonado ha definito una \u201csorta di trilogia\u201d: \"Reale e virtuale\" (1992), \"Critica della ragione informatica\" (1997) e \"Memoria e conoscenza\" (2005). Non manca, in questo periodo, la pubblicazione di altri testi che risultano fondamentali per comprendere la sua visione, come \"Cultura, democrazia, ambiente. Saggi sul mutamento\" (1990) e \"Che cos\u2019\u00e8 un intellettuale? Avventure e disavventure di un ruolo\" (1995).\nAgli inizi del nuovo millennio, dopo pi\u00f9 di quarant\u2019anni di inattivit\u00e0, Maldonado ritorna alla produzione artistica, riprendendo il filo del discorso sull\u2019arte concreta l\u00ec dove l\u2019aveva abbandonato nel 1954, ma allo stesso tempo proponendo un punto di vista attuale, in cui ciascun quadro \u00abrappresenta un tentativo di introdurre nuovi elementi di sperimentazione\u00bb. Riprende a esporre in alcune mostre collettive e personali. Nel 2007 il Museo Nacional de Bellas Artes di Buenos Aires gli dedica una grande mostra sull\u2019intera sua attivit\u00e0 di artista e designer, che nel 2009 viene ripresa, e integrata con materiali del periodo italiano, dalla Triennale di Milano.\nSposatosi con Inge Feltrinelli, alla quale era legato sentimentalmente da molti anni, a due mesi dalla scomparsa di quest\u2019ultima Tom\u00e1s Maldonado si \u00e8 spento a Milano il 26 novembre 2018.\nTestimonianze illuminanti sul suo percorso artistico, di intellettuale e progettista sono: \"Tom\u00e1s Maldonado. Itinerario de un intelectual t\u00e9cnico\" (2007), \"Arte e artefatti. Intervista di Hans Ulrich Obrist\" (2010) e \"Tom\u00e1s Maldonado in conversation with Maria Amalia Garc\u00eda\" (2010).\nOpere teoriche.\nTom\u00e1s Maldonado \u00e8 stato un prolifico autore di libri, saggi e articoli scientifici, tradotti in diverse lingue e comparsi su riviste internazionali. Di seguito vengono riportate solo alcune delle opere pubblicate in volume.\nMostre.\nTom\u00e1s Maldonado ha preso parte a circa sessanta esposizioni che hanno testimoniato tanto la sua produzione artistica quanto l\u2019attivit\u00e0 di progettista. Tra le pi\u00f9 note:\nAttivit\u00e0 accademica.\nTom\u00e1s Maldonado \u00e8 stato protagonista della formazione e dello sviluppo di molteplici istituzioni pedagogiche. Di seguito, alcuni dei pi\u00f9 importanti ruoli ricoperti in ambito accademico:"}
{"id": "1609708", "revid": "767487", "url": "https://it.wikipedia.org/wiki?curid=1609708", "title": "Christine Morton-Shaw", "text": "Ha passato l'infanzia a Blackburn, nel Lancashire e ha ottenuto un Master universitario in scrittura creativa. Ha pubblicato molti libri illustrati per bambini. Sposata con sei figli, vive a Sheffield in Inghilterra.\n\u00c8 affascinata dai geroglifici egizi e dagli indizi lasciati dal passato attraverso i diari personali che - ella dice - sono una delle sue fonti di ispirazione letteraria. \"The Riddles of Epsilon\" (in italiano: \"L'enigma di Epsilon\") \u00e8 stato il suo primo romanzo."}
{"id": "1609709", "revid": "130516", "url": "https://it.wikipedia.org/wiki?curid=1609709", "title": "Igneo", "text": ""}
{"id": "1609710", "revid": "110157", "url": "https://it.wikipedia.org/wiki?curid=1609710", "title": "Biology", "text": "Biology \u00e8 un singolo del gruppo musicale pop britannico Girls Aloud pubblicato nel 2005 dall'etichetta discografica Polydor, secondo estratto dall'album \"Chemistry\".\nIl disco.\nIl disco segn\u00f2 il ritorno del gruppo musicale tra le prime cinque posizioni della classifica britannica, in quanto con il precedente \"Long Hot Summer\" non aveva superato la settima posizione. Il singolo, che conteneva la b-side \"Nobody but You\", \u00e8 entrata anche nella classifica dei singoli australiana.\nNel settembre del 2006 il singolo segu\u00ec le orme dei precedenti \"No Good Advice\" e \"Wake Me Up\" vincendo il premio \"Popjustice \u00a320 Music Prize\" battendo i Muse con \"Supermassive Black Hole\" e \"Push the Button\" delle Sugababes.\nPeter Cashmore, scrittore del quotidiano britannico \"The Guardian\", l'ha descritto come miglior singolo pop del decennio.\nLa canzone \u00e8 stata scritta da Miranda Cooper, Brian Higgins, Tim Powell, Lisa Cowling, Giselle Sommerville e prodotta da Brian Higgins insieme agli Xenomania.\nIl video della canzone \u00e8 composto unicamente da scene di gruppo. Le ragazze infatti ballano in una scenografia che varia nel corso della canzone e indossano abiti molto eleganti."}
{"id": "1609711", "revid": "767487", "url": "https://it.wikipedia.org/wiki?curid=1609711", "title": "Solo per te (film 1938)", "text": "Solo per te \u00e8 un film del 1938 diretto da Carmine Gallone. Il film \u00e8 stato girato a Roma da Gallone anche in versione tedesca con il titolo \"Mutterlied\" (1937) mantenendo lo stesso cast.\nRecensioni.\nFilippo Sacchi in Corriere della Sera, 9 aprile 1938: \"Una specie di romanzo d'appendice del Teatro dell'Opera. Vi si vede il baritono che perseguita delle sue impure voglie la primadonna, moglie diletta del tenore per cadere (\u2026) sotto la rivoltella dell'altra, l'amante ingelosita. Calcando con alquanta pesantezza sui lati patetici e mettendo in opera tutti gli espedienti pi\u00f9 collaudati del film musicale, del bambino a cui bisogna cantare la ninna nanna, al concerto trasmesso per radio che tocca al momento giusto il cuore del colpevole e lo induce alla confessione, un certo sommario effetto melodrammatico \u00e8 magari raggiunto\"."}
{"id": "1609714", "revid": "21880", "url": "https://it.wikipedia.org/wiki?curid=1609714", "title": "Crocidura siciliana", "text": ""}
{"id": "1609715", "revid": "21880", "url": "https://it.wikipedia.org/wiki?curid=1609715", "title": "Crocidura di Sicilia", "text": ""}
{"id": "1609716", "revid": "21880", "url": "https://it.wikipedia.org/wiki?curid=1609716", "title": "Toporagno di Sicilia", "text": ""}
{"id": "1609717", "revid": "73560", "url": "https://it.wikipedia.org/wiki?curid=1609717", "title": "NAMEX", "text": ""}
{"id": "1609718", "revid": "21880", "url": "https://it.wikipedia.org/wiki?curid=1609718", "title": "Toporagno siciliano", "text": ""}
{"id": "1609724", "revid": "287204", "url": "https://it.wikipedia.org/wiki?curid=1609724", "title": "Scrittura celtiberica", "text": "La scrittura celtiberica \u00e8 una scrittura paleo-ispanica, adattamento diretto della scrittura iberica nordorientale alla lingua celtiberica.\nCaratteristiche e diffusione.\nCome le altre scritture paleo-ispaniche, l'alfabeto celtiberico si componeva di segni rappresentanti vocali, consonanti e suoni sillabici. Tale scrittura si diffuse nel corso del III e del II secolo a.C. nelle zone della penisola iberica abitate dai Celtiberi (e, in particolare nella massima parte delle attuali province Guadalajara, Soria, Zaragoza e Teruel), sopravvivendo, durante la dominazione romana, fino a tarda et\u00e0 repubblicana, come ci \u00e8 testimoniato dai \"bronzi di Botorrita\".\nI bronzi di Botorrita.\nFra le scoperte pi\u00f9 recenti concernenti tale sistema di scrittura, riveste particolare importanza quella relativa ai quattro bronzi di Botorrita, localit\u00e0 situata nell'attuale Aragona, venuti alla luce fra il 1992 e il 1994. Le lingue utilizzate nella redazione sono, per ci\u00f2 che riguarda il primo, terzo e quarto bronzo, il celtiberico, mentre il secondo bronzo \u00e8 scritto in lingua latina. Quest'ultimo, datato 87 a.C. descrive un conflitto di carattere giuridico fra le citt\u00e0 di Caesaraugusta e di Alag\u00f3n e la sua risoluzione da parte delle autorit\u00e0 romane. Mentre il bronzo redatto in latino utilizza i caratteri propri di tale lingua, quelli in celtibero si avvalgono, per la propria rappresentazione grafica, di un sistema di scrittura di tipo celtiberico."}
{"id": "1609730", "revid": "767487", "url": "https://it.wikipedia.org/wiki?curid=1609730", "title": "Arno Lustiger", "text": "Biografia.\n\u00c8 sopravvissuto all'Olocausto dopo aver subito la prigionia in vari campi di concentramento e l'internamento ad Auschwitz. \u00c8 stato tra i fondatori della Comunit\u00e0 ebraica di Francoforte. \nCuriosit\u00e0.\nIl defunto cardinale Jean-Marie Lustiger e Arno Lustiger erano cugini."}
{"id": "1609731", "revid": "88740", "url": "https://it.wikipedia.org/wiki?curid=1609731", "title": "Bonetto", "text": ""}
{"id": "1609733", "revid": "59975", "url": "https://it.wikipedia.org/wiki?curid=1609733", "title": "Mike Matijevic", "text": ""}
{"id": "1609735", "revid": "1592097", "url": "https://it.wikipedia.org/wiki?curid=1609735", "title": "Yevgeny Sadovyi", "text": ""}
{"id": "1609738", "revid": "6923", "url": "https://it.wikipedia.org/wiki?curid=1609738", "title": "Organo artificiale", "text": "Un organo artificiale \u00e8 un dispositivo meccanico, elettrico, elettronico o chimico-fisico progettato per sostituire o cooperare all'attivit\u00e0 di un organo. A differenza degli organi naturali, esso non \u00e8 assolutamente in grado di ripararsi autonomamente. La costruzione e l'installazione di organi artificiali, un processo estremamente costoso inizialmente nella ricerca, pu\u00f2 richiedere molti anni di servizi di manutenzione continua di cui un organo naturale non ha bisogno. L'uso di qualsiasi organo artificiale da parte dell'uomo \u00e8 quasi sempre preceduto da estesi esperimenti sugli animali. I test iniziali sugli esseri umani sono spesso limitati a coloro che sono gi\u00e0 a rischio di morte o che hanno esaurito tutte le altre opzioni di trattamento. Gli organi artificiali si differenziano dagli organ-on-chip in quanto rispettivamente, i primi, sono impiantabili nel corpo umano, mentre i secondi sono dedicati alla modellizzazione (simulazione) di organi secondo tecniche di laboratorio in vitro.\nLe ragioni per cui si ricorre all'impianto di un organo artificiale possono essere:\nEsempi.\nArti artificiali.\nBraccia e gambe artificiali sono dispositivi meccanici che consentono a chi ha subito un'amputazione di camminare di nuovo o di poter usare entrambe le braccia.\nLa plastica e altri materiali, come la fibra di carbonio, consentono agli arti artificiali di diventare pi\u00f9 forti e leggeri, limitando la quantit\u00e0 di energia extra richiesta per azionarli. Nuovi materiali consentono inoltre agli arti artificiali di apparire molto pi\u00f9 realistici.\nI nuovi progressi nella costruzione di arti artificiali includono ulteriori livelli di integrazione con il corpo umano. Gli elettrodi possono essere posizionati nel tessuto nervoso e il corpo pu\u00f2 controllare la protesi. Questa tecnologia \u00e8 utilizzata sia negli animali che nell'uomo. La protesi pu\u00f2 essere controllata dal cervello utilizzando un impianto diretto o un impianto in vari muscoli.\nVenne sviluppato nel 2015 in Danimarca il primo piede artificiale controllabile con il pensiero.\nLa prima paziente al mondo a ricevere un impianto transradiale di una mano robotica con sensibilit\u00e0 tattile \u00e8 stata una donna svedese nel 2019 sviluppata dalla Scuola Superiore Sant'Anna di Pisa.\nCervello.\nLe protesi neurali (o neuroprotesi) sono una serie di dispositivi che possono sostituire una funzionalit\u00e0 motoria, sensoriale o cognitiva che \u00e8 stata danneggiata a causa di lesioni o malattie.\nLa stimolazione del midollo spinale, anche per la stimolazione cerebrale profonda, invia impulsi elettrici al cervello per curare disturbi del movimento tra cui il morbo di Parkinson o l'epilessia ad altre malattie come l'incontinenza urinaria.\nNel 2013 gli scienziati hanno creato un mini cervello che sviluppa componenti neurologici chiave fino alle prime fasi della gestazione del feto.\nUna nuova tecnologia sviluppata dai ricercatori della San Francisco University nel 2021 permette alle persone che hanno perso la parola a causa di problemi neurologici o traumi di tornare a comunicare.\nRene.\nGli scienziati dell'Universit\u00e0 della California stanno sviluppando un rene artificiale impiantabile. A partire dal 2018 tali scienziati hanno fatto progressi significativi e nel 2021 hanno mostrato il loro prototipo funzionale. Il dispositivo \u00e8 stato progettato per supportare una coltura di cellule renali umane senza provocare una risposta immunitaria.\nFegato.\nNel 2020 l'Universit\u00e0 di Shanghai ha sperimentato sugli animali un fegato bioartificiale che potrebbe salvare i pazienti in caso di grave disfunzione epatica, ad esempio quelli in attesa di trapianto.\nPolmoni.\nL'ossigenazione extracorporea a membrana (ECMO) pu\u00f2 essere utilizzata per alleggerire un carico significativo del tessuto polmonare e del cuore nativi. Grazie alla circolazione extracorporea, permette di vicariare la funzione dei polmoni e/o del cuore mantenendoli a riposo durante il loro recupero funzionale.\nNel 2016 gli scienziati del progetto \"Ambulatory bio-artificial lung\", finanziato dall\u2019UE, hanno creato il primo polmone indossabile e bio-artificiale utilizzabile a lungo termine da pazienti non ricoverati.\nNel 2017 l'Universit\u00e0 di Pittsburgh ha realizzato una macchina contenente una pompa e uno scambiatore di gas, abbastanza compatta da permettere ai pazienti di camminare e .\nNel 2021 un gruppo di ricercatori dell\u2019universit\u00e0 di Pohang ha realizzato con la biostampa 3D un modello di polmoni artificiali per studiare le infezioni virali e testare l\u2019efficacia di farmaci e vaccini contro i virus respiratori.\nImpianto cocleare.\nNei casi in cui una persona sia profondamente sorda o con problemi di udito in entrambe le orecchie, un impianto cocleare pu\u00f2 essere impiantato chirurgicamente. Gli impianti cocleari bypassano la maggior parte del sistema uditivo periferico per fornire una sensazione sonora attraverso un microfono e alcuni componenti elettronici che risiedono all'esterno della pelle, di solito dietro l'orecchio. I componenti esterni trasmettono un segnale ad una rete di elettrodi posti nella coclea, che a sua volta stimola il nervo cocleare.\nOcchio.\nL'occhio artificiale sostitutivo della funzione visiva \u00e8 in realt\u00e0 una fotocamera digitale esterna in miniatura con un'interfaccia elettronica unidirezionale remota impiantata sulla retina, sul nervo ottico o in altri luoghi correlati all'interno del cervello. Fornisce solo funzionalit\u00e0 parziali, come il riconoscimento di livelli di luce, tonalit\u00e0 di colore e/o forme geometriche di base.\nUn team di ricercatori dell\u2019Universit\u00e0 di scienze e tecnologia di Hong Kong sta lavorando dal 2021 ad un occhio bionico simile a quello umano grazie ad una retina con sensori in perovskite.\nCuore.\nGli organi artificiali relativi al sistema circolatorio vengono impiantati nei casi in cui il cuore, le sue valvole o qualche altra parte del sistema circolatorio siano fuori uso. Un cuore artificiale viene generalmente utilizzato in attesa di un trapianto di cuore o per sostituire in modo permanente il cuore nel caso in cui un trapianto stesso non sia possibile. Il pacemaker \u00e8 un altro dispositivo cardiovascolare che pu\u00f2 essere impiantato per aumentare in modo intermittente (come un defibrillatore) o aumentare continuamente il battito naturale se necessario. L'assistenza ventricolare \u00e8 un'altra alternativa, agendo come un dispositivo circolatorio meccanico che sostituisce parzialmente o completamente la funzione di un cuore naturale, senza rimuovere il cuore naturale. Vengono anche studiati cuori prodotti in laboratorio e cuori stampati in 3D.\nDal 2019 \u00e8 iniziato l'uso di cuori artificiali wireless.\nOvaie.\nI pazienti in et\u00e0 riproduttiva che sviluppano il cancro spesso ricevono chemioterapia o radioterapia, che danneggiano gli ovociti e portano alla menopausa precoce. Un'ovaia umana artificiale \u00e8 stata sviluppata presso la Brown University con microtessuti auto-assemblati. In uno studio finanziato e condotto dal NIH nel 2017, gli scienziati sono riusciti a stampare ovaie 3D e ad impiantarle in topi sterili. Nel 2018 ovaie artificiali sono state sviluppate e testate in Danimarca.\nTesticoli.\nGli uomini che hanno subito anomalie testicolari a causa di difetti alla nascita o lesioni sono stati in grado di sostituire il testicolo danneggiato con una protesi testicolare. Sebbene la protesi non ristabilisca la funzione riproduttiva biologica, \u00e8 stato dimostrato che il dispositivo migliora la salute mentale di questi pazienti.\nTimo.\nA partire dal 2017 i ricercatori dell'UCLA hanno sviluppato un timo artificiale che, sebbene non ancora impiantabile, \u00e8 in grado di svolgere tutte le funzioni di un vero timo.\nNel 2020 i ricercatori dell\u2019Istituto Francis Crick e dell\u2019University College London hanno ricostruito per la prima volta un timo artificiale.\nTrachea.\nNel 2011 una trachea artificiale \u00e8 stata trapiantata per la prima volta al Karolinska University Hospital, in Svezia, dal chirurgo italiano\u00a0Paolo Macchiarini.\nNel 2021 negli Usa \u00e8 avvenuto il primo trapianto al mondo di trachea.\nGlobuli rossi.\nGli scienziati stanno lavorando a un nuovo tipo di globuli rossi artificiali. Nel 2020 i ricercatori della University of New Mexico sono riusciti a mettere a punto versioni sintetiche di cellule sanguigne."}
{"id": "1609739", "revid": "857769", "url": "https://it.wikipedia.org/wiki?curid=1609739", "title": "Yelena Dendeberova", "text": ""}
{"id": "1609740", "revid": "4175", "url": "https://it.wikipedia.org/wiki?curid=1609740", "title": "Dmitry Volkov", "text": ""}
{"id": "1609741", "revid": "1305772", "url": "https://it.wikipedia.org/wiki?curid=1609741", "title": "VGA Planets", "text": "Vga Planets \u00e8 un videogioco strategico a turni ambientato nello spazio, appartenente alla categoria dei giochi PBeM (Play By E-Mail). \u00c8 stato sviluppato a partire dal 1993 da Tim Wisseman, un programmatore indipendente, usando il linguaggio Visual Basic e conta migliaia di giocatori sparsi nel mondo. \"VGA Planets\" \u00e8 distribuito sotto licenza shareware, giocabile con alcune limitazioni nella versione non registrata e senza limitazioni nella versione registrata.\nLo sviluppatore ha cessato di fornire supporto di sviluppo per la versione 3/3.5, avendo iniziato alla fine del 1999 a lavorare allo sviluppo della controversa Versione 4 (\"Vga Planets 4\"). Tuttavia interfacce di supporto a quelle originali, ormai datate, sono state sviluppate da terzi.\nModalit\u00e0 di gioco.\nIl gioco si svolge in una Galassia definita \"Echo Cluster\", formata da un massimo di 500 sistemi stellari. Ogni sistema stellare ha un solo pianeta. Il gioco ha una mappa galattica standard di forma quadrata in cui le posizioni dei 500 pianeti sono predefinite, mentre le caratteristiche dei singoli pianeti (temperature, minerali presenti, eventuali popolazioni native, ecc.) variano da partita a partita. \u00c8 comunque molto diffusa l'abitudine di utilizzare mappe diverse da quella standard, per aumentare l'attrattiva del gioco ed anche per ovviare a un difetto della mappa standard quadrata, ossia che i giocatori pi\u00f9 vicini ai bordi hanno sempre le spalle coperte: sono cos\u00ec molto diffuse mappe con galassie in forma circolare, a spirale semplice o multipla, toroidali e cos\u00ec via.\nOgni giocatore \u00e8 posto a capo di un impero razziale e parte con almeno un pianeta (detto HomeWorld), ma \u00e8 molto comune la scelta di dotare i giocatori di pi\u00f9 pianeti in partenza per rendere pi\u00f9 rapide e meno noiose le prime fasi del gioco; l'opzione di scenario pi\u00f9 comune, detta \"disunited kingdoms\" prevede che i giocatori partano con almeno una decina di pianeti oltre a quello principale ed almeno un paio di piccole navi. Non \u00e8 raro che gli Host delle partite decidano anche di dotare i giocatori di un numero maggiore di navi in partenza.\nScopo del gioco \u00e8 raggiungere il predominio sulla galassia; gli obiettivi possono essere formalizzati, stabilendo ad esempio un numero o una percentuale di pianeti da conquistare o un certo totale di punti da raggiungere distruggendo flotte avversarie, oppure essere liberamente lasciati all'evoluzione della partita: in quest'ultimo caso sono i giocatori, di solito, a decidere quando interrompere la partita laddove i rapporti di forza siano ormai incontrovertibili e non rovesciabili.\nShareware o registrato.\nVGA Planets \u00e8 distribuito in due versioni, una shareware liberamente scaricabile e utilizzabile direttamente dal sito del produttore, ed una Commerciale, che richiede l'acquisto di una licenza.\nLa versione ShareWare \u00e8 pienamente utilizzabile senza limiti di tempo, ma pone alcune limitazioni sui livelli di tecnologia raggiungibile, sul tipo di astronavi utilizzabili, e su alcune specifiche operazioni di gioco od opzioni di visualizzazione della mappa stellare di gioco.\nLa versione Registrata sblocca tutte le funzionalit\u00e0 mancanti alla versione ShareWare e la licenza ha durata illimitata nel tempo.\nNonostante le limitazioni della versione ShareWare essa \u00e8 utilizzabile anche per partite complesse, soprattutto se si utilizzano in supporto applicazioni esterne come Vga Planets Assistant o EchoView, che riducono l'impatto delle limitazioni e rendono pi\u00f9 giocabile in generale qualunque partita, anche per i giocatori in possesso della versione registrata. Inoltre vi sono diversi \"addons\" utilizzati sul lato server (ossia impostati da chi funge da Host per la partita) che possono ridurre ulteriormente gli svantaggi, introducendo delle opzioni aggiuntive anche per i giocatori non registrati.\nRazze e imperi giocabili.\nI giocatori hanno la possibilit\u00e0 di scegliere all'inizio della partita quale \"razza\" o \"impero\" tenere. Le razze giocabili sono ricalcate in tutto o in parte sulle caratteristiche di razze apparse in serie televisive o cinematografiche di fantascienza, in particolare Star Trek, Guerre stellari e Battlestar Galactica.\nNormalmente non \u00e8 possibile che due giocatori tengano la stessa razza, a meno che il giocatore (o il sito) che funge da Host della partita non utilizzi uno specifico programma aggiuntivo (addon) prodotto da una terza parte.\nOgni razza ha caratteristiche peculiari che impongono differenti strategie e tattiche di gioco, pertanto ogni giocatore impara (a volte sulla propria \"pelle\") a conoscere vantaggi e svantaggi tanto della propria razza, quanto di quelle dei suoi avversari diretti. Conoscere almeno sommariamente le caratteristiche delle 11 razze \u00e8 fondamentale non solo per \"conoscere il nemico\", ma anche per poter sfruttare al meglio uno degli aspetti pi\u00f9 divertenti di VGA Planets, ossia la diplomazia e le alleanze.\nNota: esistono programmi di terze parti (il pi\u00f9 famoso \u00e8 RacePlus) che modificano parzialmente le caratteristiche standard delle razze di gioco, aggiungendo nuove funzionalit\u00e0. In questi casi l'Host comunica ai giocatori quali modifiche sono state introdotte.\nLe razze giocabili sono:\nElementi del gioco.\nMappa stellare (StarChart).\n\u00c8 la mappa di gioco, la rappresentazione dell'universo in cui si svolge la partita. Un universo composto di un massimo di 500 sistemi planetari (o pianeti, dato che ogni punto sulla mappa rappresenta un unico pianeta). La rappresentazione dello spazio \u00e8 strettamente bidimensionale, non vi \u00e8 alcuna forma di tridimensionalit\u00e0, neanche simulata.\nLa mappa stellare \u00e8 salvata in un file chiamato XYPLAN.DAT, che deve essere lo stesso per tutti i giocatori che prendono parte a una partita. Esiste una mappa standard, che per\u00f2 \u00e8 usata ormai raramente perch\u00e9 la conoscono tutti e presenta diversi difetti che nella partita si fanno sentire (per esempio, i giocatori che si trovano lungo i bordi della mappa hanno le spalle coperte e possono concentrare le loro forze verso l'interno, mentre i giocatori collocati in posizioni pi\u00f9 centrali devono proteggersi su tutti i lati). \u00c8 scelta quasi universale che l'Host utilizzi una mappa personalizzata, che viene fornita ai giocatori all'inizio della partita.\nLa mappa pu\u00f2 essere integralmente nota in partenza, oppure pu\u00f2 essere scoperta via via nel corso della partita tramite l'uso di uno specifico \"addon\" lato host chiamato \"Explore Map\".\nQuando parliamo di mappa, o StarChart, intendiamo la mappatura con le coordinate rappresentanti le posizioni dei pianeti: la StarChart non fornisce di per s\u00e9 alcuna informazione sulle caratteristiche dei singoli pianeti e sui loro proprietari: ogni partita di Vga Planets \u00e8 un universo indipendente anche se si utilizza la stessa mappa stellare, perch\u00e9 i dati relativi alle caratteristiche dei pianeti vengono generati ex novo all'inizio di ogni partita.\nPianeti (Planets).\nI pianeti sono i cardini fondamentali di ogni impero di VgaPlanets. Ogni pianeta \u00e8 rappresentato da un punto singolo sulla mappa stellare ed in pratica ogni stella ha un solo pianeta. Di norma ogni galassia pu\u00f2 contenere un massimo di 500 pianeti. A seconda delle impostazioni decise dall'host prima di avviare la partita, ogni giocatore parte con un certo numero di pianeti; lo scenario pu\u00f2 comunemente usato, \"Disunited Kingdoms\", prevede che ogni giocatore inizi la partita con 10-15 pianeti gi\u00e0 in suo possesso, ma esistono anche altri scenari preimpostati che prevedono di partire con nessun pianeta.\nPer prendere possesso di un pianeta disabitato \u00e8 sufficiente scaricarci 1 clan di coloni. Se il pianeta \u00e8 gi\u00e0 occupato da un altro giocatore, sar\u00e0 necessario sconfiggere le eventuali difese planetarie (attaccando il pianeta con una o pi\u00f9 navi) e l'eventuale Base stellare (StarBase) orbitante, o scaricare sul pianeta un numero di clan sufficiente a eliminare quelli avversari.\nA seconda del sistema di calcolo del punteggio, il possesso di ogni pianeta in pi\u00f9 garantisce punti aggiuntivi. Ma al di l\u00e0 dei punteggi, possedere pianeti \u00e8 uno dei cardini del gioco in quanto essi diventano le uniche fonti a lungo termine di minerali, carburante, denaro e risorse necessarie per lo sviluppo di un impero militarmente competitivo.\nLa temperatura di un pianeta ha un importante effetto sulla popolazione eventualmente residente, sulla popolazione massima ospitabile e sul fattore di crescita della popolazione tra un turno e l'altro.\nMinerali.\nVedere oltre per i dettagli. I Minerali sono utilizzati per costruire Navi, Basi Stellari, Caccia e Siluri. Il Neutronium \u00e8 il carburante utilizzato dalle navi per muoversi nello spazio. I minerali possono essere estratti dalla crosta planetaria costruendo sul pianeta impianti minerari (Mines). I Minerali estraibili sono:\nI Minerali non sono presenti in quantit\u00e0 illimitata. Oltre ad una piccola parte eventualmente (ma non necessariamente) presenti in superficie, la maggior parte dei minerali estraibili \u00e8 contenuta nella crosta planetaria, in quantit\u00e0 e concentrazioni diverse per ogni pianeta. La quantit\u00e0 di minerali estratti ad ogni turno dipende dalla numero di miniere (mines) operative e dal fattore di concentrazione mineraria del pianeta. Una volta esaurite le risorse minerarie, una piccola quantit\u00e0 di minerali verr\u00e0 comunque generata dai processi interni planetari, secondo un fattore di rigenerazione impostato dall'host all'inizio della partita.\nI dati generali riguardanti i minerali presenti su un pianeta sono (\u00e8 indicata anche l'unit\u00e0 di misura):\n\u00c8 evidente che la quantit\u00e0 di minerali presenti in un pianeta influenza enormemente il valore di quel pianeta per i giocatori.\nStrutture: Fabbriche (Factories).\nStrutture costruite dal giocatore in possesso del pianeta. Le fabbriche sono il motore principale del singolo pianeta in quanto producono ad ogni turno di gioco un numero di Supplies (unit\u00e0 di produzione industriale) pari al numero di fabbriche operative; Per costruire una factory occorre spendere 1 Supply + 3 MegaCrediti. Nota: per i nuovi pianeti colonizzati \u00e8 importante scaricare sul pianeta anche un numero di Supplies sufficiente ad avviare la costruzione di fabbriche, se si intende sfruttare le risorse del pianeta appena conquistato.\nStrutture: Miniere (Mines).\nStrutture costruite dal giocatore in possesso del pianeta. Le Miniere servono ad estrarre i minerali dal sottosuolo per portarli in superficie. L'estrazione mineraria \u00e8 direttamente proporzionale al numero di miniere operative e al tasso di concentrazione dei minerali nella crosta planetaria. Per costruire una miniera occorre spendere 1 Supply + 4 MegaCrediti. Nota: se sul pianeta \u00e8 presente una popolazione nativa di tipo Reptilian, i nativi aiuteranno nell'estrazione mineraria. Se la propria razza di gioco \u00e8 Lizard, si gode normalmente un bonus estrattivo (solitamente 200%), mentre la razza Federation ha una leggera penalit\u00e0 (solitamente 80%).\nStrutture: Difese (Defense outposts).\nStrutture costruite dal giocatore in possesso del pianeta. Le difese planetarie rappresentano la difesa basilare del pianeta dagli attacchi ad opera di navi nemiche. Le difese planetarie sono costituite da armi a raggi e caccia planetari. Maggiore \u00e8 il numero di difese planetarie, migliore sar\u00e0 la potenza dei raggi e maggiore sar\u00e0 la quantit\u00e0 di caccia planetari lanciati in combattimento. Anche in caso di invasione (ossia se un nemico scarica sul pianeta i propri coloni allo scopo di conquistare il pianeta con un combattimento di terra) il numero di difese operative aumenta la capacit\u00e0 di resistenza dei propri coloni. \nNormalmente il numero di caccia planetari lanciati da un pianeta per difendersi \u00e8 la radice quadrata del numero di difese operative.\nSe attorno al pianeta orbita una StarBase (Base stellare) i caccia planetari andranno a sommarsi a quelli eventualmente presenti sulla StarBase. Ogni difesa planetaria costa 1 Supply + 10 MegaCrediti.\nAttenzione: i caccia planetari NON possono essere trasferiti sulla StarBase o sulle navi e non richiedono minerali per essere costruiti. Sono costruiti e rigenerati automaticamente alla fine di ogni turno.\nNota: la quantit\u00e0 di difese costruite su un pianeta influenza la capacit\u00e0 delle navi nemiche di \"leggere\" i dati del pianeta dalla distanza.\nFriendly Codes planetari.\nI FC planetari, ed i friendly code in generale, sono combinazioni di tre lettere e/o numeri (es. \"NUK\", \"178\", \"ee9\"). Spesso sottovalutati rappresentano il codice di accesso di ogni pianeta. Sono, di norma, conosciuti solo dal giocatore proprietario del pianeta e possono essere cambiati a piacere ad ogni turno. All'inizio della partita i FC planetari vengono generati a caso dall'host.\nI FC sono \"case sensitive\", ossia sensibili all'uso di maiuscole e minuscole (es. \"aaa\" \u00e8 diverso da \"AAA\" o \"aAa\").\nAlcune combinazioni di lettere e numeri sono riservate e interpretate dall'host come istruzioni specifiche che controllano il comportamento del pianeta in differenti situazioni.\nI FC planetari hanno diverse funzioni:\nConoscere, scoprire o rubare o reimpostare forzatamente il FC di un pianeta nemico permette di compiere diverse azioni, quali\nPopolazione Planetaria.\nI pianeti presenti nello scenario di gioco possono essere abitati o disabitati. I pianeti sono di propriet\u00e0 di un giocatore se sul pianeta \u00e8 presente almeno un colono di quel giocatore. Non \u00e8 possibile che un pianeta ospiti coloni appartenenti a giocatori diversi; in questo senso i coloni agiscono anche da truppe militari. Le popolazioni native, viceversa, \"servono\" i colonizzatori e non hanno iniziativa autonoma.\nI coloni.\nUn pianeta appartiene al giocatore che riesce a mantenervi almeno un colono. La popolazione planetaria pu\u00f2 essere tassata e generare MegaCrediti ad ogni turno, pu\u00f2 lavorare nelle miniere, fabbriche e postazioni difensive del pianeta. La quantit\u00e0 di miniere (Mines), Fabbriche (Factories) e Difese (Defense outposts) costruibili su un pianeta dipende dalla quantit\u00e0 di clan presenti in superficie.\nTalvolta \u00e8 desiderabile non colonizzare un pianeta allo scopo di \"industrializzarlo\", ma limitarsi a scaricare 1 solo clan per reclamarne il possesso ed utilizzarlo come avamposto; i pianeti sotto il proprio controllo agiscono infatti come basi per gli scanner spaziali.\nI pianeti sono normalmente colonizzati scaricando almeno 1 clan di propri coloni sulla superficie, tuttavia ci sono casi in cui un pianeta diventa propriet\u00e0 di un giocatore in seguito a una battaglia tra nave e pianeta in cui la nave abbia avuto la meglio: in questo caso una squadra facente parte dell'equipaggio sbarcher\u00e0 sul pianeta prendendone possesso. A meno che non si desideri mantenere soltanto una piccola guarnigione, sar\u00e0 necessario trasferirvi altri coloni prima di poter avviare un qualsiasi sviluppo industriale.\nLa popolazione pu\u00f2 aumentare, in funzione della temperatura del pianeta e dell'eventuale tassazione applicata. Temperature pi\u00f9 vicine ai 50\u00b0 e tasse vicine allo 0% sono le condizioni ottimali per la crescita rapida della popolazione. I coloni, se vengono tassati troppo e troppo a lungo, inizieranno a ribellarsi e a distruggere le strutture planetarie, mettendo il pianeta a ferro e fuoco.\nI nativi.\nLe popolazioni native non partecipano autonomamente al gioco, ma la loro presenza sui pianeti \u00e8 fonte di effetti anche molto importanti sulla partita. Ogni razza nativa ha le proprie caratteristiche peculiari, che possono tradursi in vantaggi o svantaggi per il possessore del pianeta. Alcune garantiscono ad esempio introiti fiscali maggiorati, altre garantiscono avanzamenti immediati nella tecnologia delle basi stellari (StarBases), e cos\u00ec via. In dettaglio:\nL'eventuale popolazione nativa presente ha una sua forma di governo autonoma, che pu\u00f2 essere pi\u00f9 o meno primitiva o pi\u00f9 o meno avanzata. Le forme di governo avanzato garantiscono nativi pi\u00f9 felici e quindi pi\u00f9 ben disposti a pagare tasse pi\u00f9 alte.\nLe razze native, con l'eccezione degli Amorphous, possono essere Assimilati dalla razza Cyborg.\nLe popolazioni native non possono essere trasportate dalle navi.\nNota sugli Amorphous: possono rappresentare un serio problema per il proprietario del pianeta. In generale \u00e8 conveniente colonizzare un pianeta abitato da nativi di questa razza solo se il pianeta ha una rilevante posizione strategica e/o se garantisce cospicui rifornimenti minerari. In questo caso il giocatore deve assicurarsi di scaricare abbastanza coloni sul pianeta in modo da garantire l'incremento o almeno la stabilit\u00e0 demografica, visto che 5 clan di coloni vengono uccisi ad ogni turno dai nativi.\nLa razza Fasists dispone di due navi dotate del \"Glory Device\", ossia un dispositivo di autodistruzione. Se la nave si autodistrugge in orbita attorno a un pianeta abitato da popolazione nativa, tutta la popolazione nativa verr\u00e0 sterminata e convertita in minerali (\u00e8, in effetti, l'unico modo di liberarsi degli Amorphous).\nBasi Stellari (StarBases).\nSono Basi Spaziali orbitanti attorno al pianeta, ed hanno la doppia funzione di produrre e rifornire le navi, e incrementare le difese del pianeta sommando le proprie difese a quelle planetarie.\nLivelli di Tecnologia.\nLa Tecnologia in VGA Planets non funziona come in molti altri giochi dello stesso genere, in quanto non esiste una ricerca scientifica generalizzata. Ogni StarBase deve essere attrezzata in modo da poter produrre componenti (Scafi, Raggi, Siluri, Motori) del livello desiderato aumentando il livello tecnologico della SB in questione. Di norma all'inizio della partita ogni giocatore riceve almeno una starbase, dotata di Tech 7 nel settore motori. Gli avanzamenti tecnologici nelle altre categorie andranno comprati di volta in volta e avranno effetto solo sulla singola StarBase.\nPer chi gioca con la versione shareware non registrata, il limite tecnologico delle starbase \u00e8 il livello 6. Se si desiderano componenti pi\u00f9 avanzate sar\u00e0 necessario costruire la SB su un pianeta dotato di popolazione nativa in grado di conferire un bonus tecnologico (vedere pi\u00f9 sopra).\nMagazzini della Base.\nDi norma le componenti costruite su una StarBase sono utilizzabili solo su quella SB, tuttavia esiste un add-on molto diffuso (StarBase Plus) che consente di caricare le componenti su una nave da cargo e trasferirle su un'altra StarBase. Finch\u00e9 non vengono assemblate, le varie componenti di una nave rimangono nei magazzini della SB.\nDifese della Base.\nOgni SB pu\u00f2 essere armata in modo da potersi difendere da attacchi nemici. Le difese della base rappresentano le armi a raggi con cui si difende e l'armatura di cui \u00e8 dotata. La potenza e l'efficacia delle armi a raggio dipende dal livello tecnologico nel campo Beam Weapons e dalla quantit\u00e0 di Difese costruite sul pianeta. Al momento dello scontro, le difese della StarBase si sommeranno a quelle planetarie.\nCaccia della Base.\nLe SB possono fabbricare Fighters, ovvero caccia da combattimento. Ogni Fighter costa di norma 100 Mc, 3 kt di Tritanium e 3kt di Molydbenium. Ogni StarBase pu\u00f2 mantenere nei propri hangar fino a 60 Fighters, che in caso di combattimento si sommeranno a quelli lanciati dalle difese planetarie.\nLa razza Evil Empire ha un bonus molto vantaggioso. Ad ogni turno, su ogni SB vengono prodotti 5 Fighters \"gratuitamente\", o meglio senza alcuna spesa che non sia quella dei minerali (3 Tritanium + 2 Molybdenium).\nLe razze cosiddette \"Fighter Friendly\" (Robots, Rebels e Colonials) possono costruire caccia anche a bordo delle navi. Tutte le altre razze, Evil Empire inclusa, devono rifornire le proprie navi portacaccia caricando i fighters dalle StarBase.\nMissioni della Base.\nOgni StarBase pu\u00f2 avere una sua missione primaria, che normalmente \u00e8 impostata su \"Refuel\" ossia sul rifornimento automatico delle navi. Pu\u00f2 per\u00f2 essere impostata anche per svolgere altri compiti, quali:\nProduzione.\nA condizione di avere denaro (mc) e minerali a disposizione, ogni SB pu\u00f2 produrre una nave a turno, con lo scafo e le componenti desiderate.\nLe SB producono anche Siluri (Torpedoes) e Caccia (Fighters), che possono essere poi caricati sulle navi.\nLa produzione di qualunque SB \u00e8 sempre limitata alle componenti di livello pari o inferiore ai livelli tecnologici per cui la SB \u00e8 equipaggiata.\nPriority Build Points (Coda di produzione).\nEsiste un limite massimo di navi che possono essere in gioco (comprendendo quelle di tutti i giocatori attivi), solitamente pari a 500 navi. Una volta raggiunto tale limite, l'host lascer\u00e0 costruire nuove navi solo quando si libereranno degli \"slot\", ossia quando qualche nave verr\u00e0 distrutta o riciclata. In questo caso, avranno la priorit\u00e0 i giocatori con il maggior numero di Priority Build Points (comunemente abbreviato \"PP\").\nI PP vengono guadagnati globalmente da ogni giocatore ogni volta che riescono a distruggere una nave nemica o a riciclare una propria nave. I PP vengono \"scalati\" ogni volta che vengono spesi per costruire una nave una volta raggiunto il limite di 500 navi.\nGestione economica e produttiva.\nL'aspetto economico del gioco \u00e8 molto importante. Una pianificazione attenta dell'economia del proprio impero pu\u00f2 fornire al giocatore le risorse necessarie ad espandersi, costruire e incrementare gli armamenti, rimpiazzare le unit\u00e0 militari obsolete e cos\u00ec via. Esistono diverse utility lato player che possono automatizzare la gestione economica dei pianeti, ma \u00e8 bene comprendere i principi di funzionamento dell'economia di VgaPlanets prima di fare affidamento su sistemi automatizzati.\nLe risorse utilizzabili per consolidare il proprio sistema produttivo sono di due tipi: minerarie ed economiche.\nRisorse Minerarie: Sono i minerali estraibili dai Pianeti. Finch\u00e9 non vengono estratti, questi minerali restano nel profondo della crosta planetaria. Per poter essere utilizzati o trasportati devono essere prima estratti e portati in superficie, costruendo sul pianeta un numero adeguato di Miniere (Mines). Tali minerali sono: Neutronium, Duranium, Tritanium e Molybdenium.\nRisorse Economiche: Sono il prodotto della tassazione e della produzione industriale generata dalle fabbriche planetarie. La tassazione genera MegaCrediti (MC) e pu\u00f2 essere applicata ad ogni popolazione planetaria controllata, sia essa nativa o di propri coloni. La produzione industriale derivante dalle fabbriche (factories) \u00e8 espressa in Supplies (alla lettera, \"Risorse\"). I MC non hanno peso e non occupano spazio sulle navi. Le Supplies hanno peso unitario in kt, esattamente come i minerali, ma possono essere convertite manualmente in MC in rapporto di 1 a 1.\nMinerali: Neutronium (Fuel).\nIl Neutronium \u00e8 il carburante utilizzato dalle navi (Starships) per muoversi nello spazio e, in alcuni casi, utilizzato anche per specifiche missioni che comportano un consumo aggiuntivo (ad es. la missione di dissimulazione/invisibilit\u00e0 o \"cloak\"). \u00c8 una risorsa imprescindibile: una nave priva di carburante non solo non pu\u00f2 muoversi, ma non pu\u00f2 nemmeno combattere o difendersi, pu\u00f2 essere abbordata e trainata (tow) da navi nemiche. A differenza di quanto accade in altri giochi dello stesso genere (es. Stars!, Master of Orion) il carburante non \u00e8 una risorsa illimitata; assicurarsi linee di rifornimento di carburante \u00e8 una priorit\u00e0 strategica per ogni giocatore.\nIl Neutronium viene estratto sui pianeti tramite la costruzione di Miniere (Mines) sulla superficie planetaria. Il Neutronium pu\u00f2 anche essere prodotto da alcune navi; tutte le razze di VgaPlanets dispongono di una nave chiamata Neutronic Refinery, in grado di convertire risorse (Supplies) in Neutronium. La razza Colonial, inoltre, dispone di una nave (Cobol Class Cruiser) in grado di produrre Neutronium semplicemente viaggiando nello spazio.\nMinerali: Duranium.\n\u00c8 il metallo, identificato con colore giallo, usato principalmente nella costruzione degli scafi (Hulls) delle navi e delle stazioni spaziali (StarBases). Viene impiegato anche nella produzione dei Siluri.\nMinerali: Tritanium.\n\u00c8 il metallo, identificato in colore blu, usato principalmente nella costruzione delle armi a raggio e nella costruzione dei caccia (Fighters). Viene impiegato anche nella produzione dei Siluri.\nMinerali: Molybdenium.\n\u00c8 il metallo, identificato in colore verde, usato principalmente nella costruzione di motori (engines), tubi lanciasiluri e caccia (Fighters). Attenzione, tutte le componenti navali di alto livello tecnologico richiedono quantit\u00e0 abbondanti di Molybdenium. Bench\u00e9 esista un bilanciamento complessivo delle richieste dei tre minerali, il Molybdenium alla lunga diventa un metallo molto prezioso. Viene impiegato anche nella produzione dei Siluri.\nEconomia: MegaCrediti (MC).\nIl MegaCredito (MC) \u00e8 l'unit\u00e0 monetaria galattica universale. Ogni componente navale costruibile, ed anche ogni struttura planetaria, ha un costo in MC, in aggiunta alle risorse minerarie richieste. Attenzione, a differenza di quanto accade in giochi analoghi, non esiste alcuna \"cassa centrale\": i MC prodotti su un pianeta saranno disponibili solo e soltanto sul pianeta in cui sono stati prodotti, a meno di non trasportarli da un pianeta all'altro tramite una nave o tramite programmi appositi sul lato host (add-on), come ad esempio StarBase Plus, che consentono il trasferimento da una Starbase all'altra.\nI MC vengono ottenuti normalmente tramite la tassazione della popolazione residente su un pianeta controllato. Pu\u00f2 essere tassata sia la popolazione coloniale (ossia composta di propri coloni), sia la popolazione nativa. Il client di gioco consente di impostare il massimo livello di tassazione percentuale verificando che non si generi eccessivo malcontento: una popolazione scontenta per tasse troppo alte crescer\u00e0 pi\u00f9 lentamente, e in casi estremi si rivolter\u00e0, azzerando gli introiti fiscali di quel pianeta e iniziando a distruggere fabbriche e impianti minerari.\nPer quanto riguarda le popolazioni native si ricorda che il sistema di governo dei nativi influisce sulla tassazione; pi\u00f9 \u00e8 avanzato il sistema di governo, maggiori saranno gli introiti fiscali derivanti. Inoltre:\nAltri modi per ottenere MC sono:\nLa grande quantit\u00e0 di programmi aggiuntivi (addons) disponibili per gli Host mette a disposizione anche altri canali di guadagno di MC, ma una trattazione caso per caso va oltre gli scopi di questa sezione.\nEconomia: Supplies (SUPP).\nSupplies \u00e8 un termine difficilmente traducibile alla lettera. Le supplies possono essere considerate come unit\u00e0 di produzione industriale, e una misura della potenzialit\u00e0 industriale di un pianeta. Tuttavia sono fisicamente presenti nel gioco, come se fossero minerali. Ogni Supply pesa 1kt ed occupa di conseguenza spazio nelle stive delle navi, se deve essere trasportata.\nLe supplies vengono prodotte dalle fabbriche planetarie (factories), 1 per fabbrica. \nPossono essere convertite in denaro (mc) in rapporto di 1:1 qualora si avesse bisogno di denaro aggiuntivo oltre a quello eventualmente raccolto tramite la tassazione. Le popolazioni native di razza Bovinoids oltre alle tasse producono autonomamente grandi quantit\u00e0 di Supplies.\nLe Supplies sono indispensabili per costruire le strutture planetarie, pertanto quando si spediscono navi a colonizzare dei pianeti, \u00e8 bene caricare nella stiva anche delle Supplies oltre ai coloni. Le supplies sono usate per produrre, in dettaglio:\nUn uso alternativo delle Supplies \u00e8 quello della conversione in metalli o carburanti attraverso le navi alchemiche e le navi raffineria.\nMultigiocatore e giocatore singolo.\nUna partita multiplayer pu\u00f2 ospitare il totale delle 11 razze/imperi disponibili occupate da giocatori umani in competizione fra loro. \u00c8 tuttavia possibile giocare partite anche in modalit\u00e0 giocatore singolo, riempiendo gli \"slot\" delle altre razze con i cosiddetti \"Computer Players\", o cplayer, che altro non sono che programmi esterni che simulano le azioni compiute da un giocatore umano.\nLa maggior parte delle applicazioni cplayer cerca di compensare la naturale mancanza di inventiva barando (ad esempio autodotandosi di carburante extra, di tecnologie supplementari, di risorse monetarie extra e via dicendo).\nIl cplayer fornito col gioco, CPLAYER.EXE, \u00e8 poco avanzato, ma sono disponibili i listati del cplayer e questo ha consentito lo sviluppo di molte altre intelligenze artificiali pi\u00f9 avanzate.\nStoria.\nVga Planets ricorda altri giochi dello stesso genere, in particolare i giochi commerciali della fortunata serie Master of Orion, ed il pi\u00f9 famoso dei videogiochi strategici PBeM ad ambientazione spaziale, ossia Stars!.\nL'ambientazione ideata da Tim Wisseman prevede un universo in cui si confrontano fino a 11 diversi Imperi razziali, le cui specifiche caratteristiche sono ricalcate sulla base di quelle di note serie televisive e cinematografiche di fantascienza: da Star Trek a Guerre stellari, a Battlestar Galactica.\nDa rimarcare che pur avendo ricevuto accuse di plagio da parte dei produttori di Master of Orion, Tim Wisseman \u00e8 sempre riuscito a difendere la paternit\u00e0 e l'originalit\u00e0 del gioco da lui ideato e prodotto.\nAnaloghe accuse sono state mosse dalla casa produttrice di Stars!, tuttavia anche in questo caso Tim Wisseman non ha subito conseguenze. Peraltro le date di produzione e distribuzione dei due giochi parlano decisamente a favore di Vga Planets.\nDiversamente \u00e8 andata con altre questioni di copyright, poich\u00e9 le primissime versioni di Vga Planets contenevano immagini e richiami espliciti a serie TV e cinematografiche di fantascienza, riferimenti di cui i produttori originari hanno imposto la rimozione.\nVga Planets \u00e8 stato concepito in un'epoca dell'informatica in cui era normale digitare comandi da tastiera e i mouse cominciavano da poco a diffondersi. La stessa concezione Play By e-Mail \u00e8 da rapportarsi alla diffusione della posta elettronica, che all'epoca era pi\u00f9 che altro un privilegio di universit\u00e0 ed istituzioni, mentre la maggior parte dell'utenza privata si affidava al sistema delle BBS (Bulletin Board System) e delle reti telematiche amatoriali come FidoNet o comunque basate su tecnologia Fido-Tech.\nTim Wisseman ha autorizzato il team di sviluppo di VPA (VgaPlanets Assistant) a pubblicare il codice sorgente di VPA nell'ambito del progetto OpenSource. Questo ha consentito e accelerato lo sviluppo di interfacce utente \"portabili\", quindi usabili anche su sistemi Linux o in generale su qualunque sistema in grado di ospitare una macchina virtuale Java per quanto riguarda i client sviluppati con Java.\nVersione originale.\nOriginariamente VGA Planets \u00e8 stato sviluppato per funzionare su piattaforma MS-DOS e, poco dopo, su piattaforma Windows. Ci\u00f2 significa che i requisiti di sistema sono assai ridotti. La versione per MS-DOS pu\u00f2 funzionare anche su un 80286 con 16Mb di Ram. La versione per Windows richiede almeno 32Mb di Ram e un processore della generazione x486.\nLa versione per MS-DOS.\nComunemente chiamato PLANETS (dal nome del file eseguibile PLANETS.EXE) o \"DOSPLAN\"; si tratta di un'installazione molto ostica da usare per utenti che non abbiano mai maneggiato sistemi operativi con console a riga di comando. L'interfaccia grafica di questa versione \u00e8 a dir poco spartana e minimale, la conduzione delle diverse fasi di gioco \u00e8 macchinosa e frammentaria in quanto manca un'unica interfaccia dalla quale gestire le diverse fasi, a meno di non affidarsi a utility di terze parti come VPA (Vga Planets Assistant), EchoView o Planets Control Center.\nDOSPLAN gira anche su uno x286 con 16Mb di ram, con MS-DOS 5.0 o superiore e scheda video in grado di supportare almeno 16 colori. Su piattaforma Linux \u00e8 necessario installare un emulatore di ambiente Windows o DOS.\nLa versione pi\u00f9 recente \u00e8 la 3.0\nLa versione per Windows.\nComunemente chiamata WINPLAN (dal nome del file eseguibile principale, WINPLAN.EXE), rappresenta un grande passo avanti rispetto alla versione per MS-DOS in quanto integra in un'unica interfaccia la maggior parte delle funzioni necessarie a gestire una partita. La maggior parte dei giocatori \"accaniti\" considera tuttavia ancora insufficiente l'interfaccia originale, e preferisce affidarsi all'uso di utility gestionali aggiuntive sviluppate da terze parti.\nWINPLAN gira su processori x486 superiori con almeno 32Mb di Ram, scheda video ad almeno 256 colori, e con sistema operativo Windows 3.11 o superiore. Su piattaforma Linux \u00e8 necessaria l'installazione di un ambiente di emulazione Windows.\nLa versione pi\u00f9 recente \u00e8 la 3.52\nSviluppi successivi.\nNegli anni successivi, ed in particolare col diffondersi del sistema operativo Linux, diversi sviluppatori indipendenti hanno realizzato, in accordo con il programmatore originario di VGA Planets, interfacce di gioco \"portabili\", alcune distribuite sotto licenza GPL opensource, con codice ottimizzato per consentire la compilazione su diverse piattaforme, altre sviluppate in ambiente Java e quindi parimenti utilizzabili su pi\u00f9 piattaforme.\nPer chi usa queste versioni di terze parti e vuole godere dei benefici delle versioni registrate \u00e8 comunque necessario l'acquisto di una copia registrata (per Windows o DOS) e il trasferimento nella cartella di installazione del file contenente le informazioni di licenza.\nPlanets.nu.\nNel 2010 fu lanciata una campagna su Kickstarter per creare una versione interamente web di VGA Planets. I programmatori riuscirono a raccogliere dollari che ne permisero la realizzazione. Questa versione venne chiamata Planets Nu (che in inglese si pronuncia come \"new\", cio\u00e8 \"nuovo\"). Il progetto \u00e8 nato dal desiderio di creare una versione che superasse le incompatibilit\u00e0 delle versioni originali con le nuove tecnologie.\nIl sito \u00e8 tutt'ora attivo e prevede la stessa formula ideata da Wisseman: il gioco \u00e8 gratuito con le stesse limitazioni dello shareware originale e, pagando una quota periodica, si ottiene lo sblocco di queste limitazioni.\nDal 2010 la comunit\u00e0 di Planets Nu \u00e8 cresciuta esponenzialmente, dimostrando che questo sistema di gioco \u00e8 ancora apprezzato. Di recente Planets Nu \u00e8 disponibile anche in forma di applicazione per dispositivi Android.\nKit di sviluppo software (SDK).\nVGA Planets \u00e8 stato originariamente programmato in Visual Basic, e inizialmente gli unici pezzi di codice pubblicati dall'autore furono i listati del CPlayer (l'intelligenza artificiale da usare per simulare la presenza di avversari nelle partite giocate esclusivamente in locale), listati in linguaggio Basic. Successivamente i listati furono convertiti in codice per Turbo Pascal / Object Pascal e in linguaggio C e C++, che sono diventati ovviamente i linguaggi preferenziali di sviluppo per applicazioni di supporto, unitamente ai successivi sviluppi su piattaforma Java.\nUna svolta nello sviluppo di applicazioni di terze parti si \u00e8 avuta quando Alex Ivlev, l'autore di una delle pi\u00f9 popolari interfacce di gioco alternative (VPA - Vga Planets Assistant) \u00e8 stato autorizzato dall'autore di Vga Planets (Tim Wisseman) a divulgare il codice completo della sua applicazione (codici che ovviamente contengono gran parte della struttura dati utilizzata da Vga Planets 3); questo ha messo a disposizione degli sviluppatori informazioni fino ad allora incerte e non confermate.\nAltre risorse utili per gli sviluppatori sono state pubblicate dagli sviluppatori di PHOST (Portable Host)."}
{"id": "1609742", "revid": "4175", "url": "https://it.wikipedia.org/wiki?curid=1609742", "title": "Nina Zhivanevskaya", "text": ""}
{"id": "1609744", "revid": "857769", "url": "https://it.wikipedia.org/wiki?curid=1609744", "title": "Roman Sloudnov", "text": ""}
{"id": "1609747", "revid": "320578", "url": "https://it.wikipedia.org/wiki?curid=1609747", "title": "Circonvenzione d'incapace", "text": ""}
{"id": "1609749", "revid": "438678", "url": "https://it.wikipedia.org/wiki?curid=1609749", "title": "Manon Lescaut (film 1940)", "text": "Manon Lescaut \u00e8 un film di Carmine Gallone del 1940, tratto dall'opera \"Storia del cavaliere Des Grieux e di Manon Lescaut\" di Antoine Fran\u00e7ois Pr\u00e9vost, con le musiche della derivata opera lirica di Giacomo Puccini.\nTrama.\nManon che scappa col cavaliere des Grieux, poi diventa una mondana di lusso, venendo quindi deportata nelle Americhe, dove trover\u00e0 la morte.\nDistribuzione.\nIl film arriv\u00f2 nelle sale cinematografiche italiane il 2 febbraio 1940."}
{"id": "1609750", "revid": "4175", "url": "https://it.wikipedia.org/wiki?curid=1609750", "title": "Alexandre Botcharov", "text": ""}
{"id": "1609753", "revid": "339392", "url": "https://it.wikipedia.org/wiki?curid=1609753", "title": "Dimitri Konyshev", "text": ""}
{"id": "1609754", "revid": "193027", "url": "https://it.wikipedia.org/wiki?curid=1609754", "title": "Giovanni Battista di Quadro", "text": ""}
{"id": "1609755", "revid": "228587", "url": "https://it.wikipedia.org/wiki?curid=1609755", "title": "Piazza Grande (Napoli)", "text": "Piazza Grande \u00e8 un complesso residenziale di Napoli, ubicato nella zona dei Ponti Rossi.\nStoria e descrizione.\nL'unit\u00e0 urbana a servizi integrati Piazza Grande, progettata dagli architetti napoletani Aldo Loris Rossi, Donatella Mazzoleni, Annalisa Pignalosa e Luigi Rivieccio, \u00e8 stata realizzata nel decennio 1979-1989. \nL'opera, che risente dei principi dell'Architettura organica di Frank Lloyd Wright e riprende temi del Razionalismo Italiano, \u00e8 chiaramente ispirata alla Royal Crescent e soprattutto al Circus di Bath. \nAl progetto \u00e8 stato conferito il premio In/Arch dell'Istituto Nazionale di Architettura nel 1989.\nIl complesso ha un impianto planimetrico circolare, con un quadrante convesso che contorna il fianco di una collina.\nAl centro della struttura \u00e8 uno spazio di 100 metri di diametro ospitante aiuole, giardini alberati e strutture sportive, con un andamento digradante verso il centro, che crea anche una piccola tribuna in prossimit\u00e0 degli impianti sportivi; questa piazza centrale, che d\u00e0 il nome alla struttura ed \u00e8 inteso come luogo di accoglienza per i visitatori dell'intero complesso, \u00e8 in realt\u00e0 un parco pensile, con al centro un'apertura di 26 metri di diametro che illumina e collega il livello sottostante, nel quale sono i magazzini e i garage. Lo spazio centrale \u00e8 circondato da un edificio basso, anch'esso a sviluppo circolare, che l'abbraccia e la separa otticamente dal contesto urbano. Sul perimetro esterno della struttura circolare, sono disposte a raggiera dodici torri di condotti contenenti le infrastrutture verticali (scale, ascensori, montacarichi, tubazioni e cablaggi); sei di queste servono altrettante torri residenziali alte 36 metri, cinque delle quali a pianta circolare ed una a pianta rettangolare. L'intera struttura \u00e8 innervata da un fitto sistema di strade, rampe, scale, ma con una netta distinzione tra i percorsi carrabili e quelli pedonali, mantenuti su piani distinti. In gergo popolare, le torri circolari sono state ridenominate \"i bicchieri\", per meglio definire la loro estetica che non \u00e8 risultata gradita a molti.\nLa struttura ospita complessivamente 219 unit\u00e0 tra alloggi, uffici, servizi commerciali, scuole, palestre e locali pubblici; comprende inoltre garages privati e parcheggi per i visitatori, campi da gioco ed una piscina scoperta."}
{"id": "1609756", "revid": "339392", "url": "https://it.wikipedia.org/wiki?curid=1609756", "title": "Denis Menchov", "text": ""}
{"id": "1609759", "revid": "125766990", "url": "https://it.wikipedia.org/wiki?curid=1609759", "title": "Emanuele Casamassima", "text": "Biografia.\nEntrato nella carriera bibliotecaria nel 1949, si occup\u00f2 prevalentemente di biblioteconomia e codicologia. Sotto la supervisione di Anita Mondolfo, si mise presto in luce per capacit\u00e0 organizzativa tanto da essere nominato nel 1965 direttore della Biblioteca Nazionale Centrale di Firenze, incarico che resse fino al 1970. Durante questi anni ebbe modo di guadagnarsi una certa notoriet\u00e0 al di fuori del mondo degli studiosi per la sua intraprendenza e implacabile determinazione nel lottare per limitare i danni che l'alluvione di Firenze inflisse nel novembre 1966 ai preziosissimi documenti conservati nella biblioteca. \nAl di l\u00e0 dell'aver, come riferisce una \"leggenda urbana\", liquidato il Presidente della Repubblica Giuseppe Saragat in visita con un \"ci lasci lavorare\", Casamassima ruppe la consuetudine che restringeva l'accesso ai preziosi manoscritti e documenti, facendo della biblioteca una \"citt\u00e0 aperta\", accogliendo chiunque avesse buona volont\u00e0 di collaborare al salvataggio della ricchezza culturale di Firenze. Contemporaneamente diede spazio a tutte le novit\u00e0 pi\u00f9 recenti nel campo della conservazione e del restauro dei documenti, favorendo un balzo in avanti nella ricerca di cui si sentono tuttora gli effetti. Il Laboratorio di restauro della biblioteca \u00e8 ancora oggi, pur con scarsit\u00e0 di risorse e di organico, un Centro di eccellenza.\nNel 1970, lasciato l'incarico alla Nazionale, occup\u00f2 la cattedra di Paleografia all'Universit\u00e0 degli Studi di Trieste; durante la sua permanenza ebbe modo di essere sia pur marginalmente coinvolto in un altro disastro naturale con gravissime conseguenze per il patrimonio culturale italiano, il terremoto del Friuli. La Biblioteca Guarneriana di San Daniele del Friuli, gravemente colpita ma rimasta aperta lo vide frequentatore solerte. Pass\u00f2 poi all'universit\u00e0 di Firenze, dove continu\u00f2 a insegnare nonostante le interruzioni dovute ad una salute malferma. Il suo approccio alla paleografia era completamente nuovo, ed affondava in una interpretazione dei principi dello strutturalismo adattandolo alla materia. Il prodotto di questi anni di didattica, pubblicato postumo, \"Tradizione corsiva e tradizione libraria nella scrittura latina del Medioevo\" funge da manuale in numerosi corsi universitari in tutta Italia.\nPoco prima della sua morte fu nominato membro della \"International Committee for Latin Paleography\". Fu stroncato da un attacco cardiaco su un mezzo pubblico tra Firenze ed Impruneta. Stava per iniziare un nuovo progetto di esame di depositi di manoscritti della \"sua\" Biblioteca Nazionale."}
{"id": "1609760", "revid": "161273", "url": "https://it.wikipedia.org/wiki?curid=1609760", "title": "Lewis Swift", "text": "Attivit\u00e0 astronomica.\nHa scoperto o co-scoperto un gran numero di comete, tra cui le comete periodiche 11P/Tempel-Swift-LINEAR, 64P/Swift-Gehrels, 109P/Swift-Tuttle (corpo progenitore dello sciame meteorico delle Perseidi) e la D/1895 Q1 Swift (nota anche col nome di D/Swift, i cui detriti probabilmente urtarono la Mariner 4 il 15 settembre del 1967 ) e le comete non periodiche C/1877 G2, C/1878 N1, C/1879 M1, C/1881 J1, C/1881 W1, C/1883 D1 (Brooks-Swift), C/1892 E1, C/1896 G1 e C/1899 E1.\n\u00c8 da notare che la cometa 54P/de Vico-Swift-NEAT, pur portando il nome Swift, \u00e8 stata scoperta dal figlio Edward D. Swift e non da lui.\nLa sua prolificit\u00e0 nel dare la caccia alle comete lo ha portato a scoprire l'ultima all'et\u00e0 di 79 anni. Durante la sua esistenza \u00e8 riuscito a vedere la cometa di Halley per ben due volte, a distanza di 76 anni.\nOltre alle comete, Swift ha scoperto centinaia di nebulose. Nel 1878 credette, ma erroneamente, di aver visto due pianeti tipo Vulcano, con orbita interna a quella di Mercurio.\nA patrocinare il suo lavoro fu l'uomo d'affari Hulbert Harrington Warner, che finanzi\u00f2 la costruzione di un osservatorio (Warner Observatory) per permettere le osservazioni di Swift. Warner and\u00f2 in bancarotta a seguito della grave crisi che si registr\u00f2 nel 1893, la quale pose fine ai finanziamenti, condannando l'osservatorio all'abbandono e costringendo Swift a spostarsi in California dove divenne il direttore dell'Osservatorio di Mount Lowe.\nSi spos\u00f2 due volte, in prime nozze con Lucretia Hunt nel 1850 e in seconde nozze con Carrie D. Topping nel 1864.\nPremi e onorificenze.\nNel 1881 gli fu assegnato il premio Lalande .\nNel 1897 gli \u00e8 stata conferita la Jackson-Gwilt Medal dalla Royal Astronomical Society, premio assegnato per la prima volta proprio quell'anno.\nL'asteroide 5035 Swift \u00e8 stato cos\u00ec battezzato in suo onore .\nGli \u00e8 stato dedicato un cratere di 10\u00a0km di diametro sulla Luna."}
{"id": "1609763", "revid": "339392", "url": "https://it.wikipedia.org/wiki?curid=1609763", "title": "Olga Arteshina", "text": ""}
{"id": "1609764", "revid": "287204", "url": "https://it.wikipedia.org/wiki?curid=1609764", "title": "Martin de Murua", "text": ""}
{"id": "1609765", "revid": "339392", "url": "https://it.wikipedia.org/wiki?curid=1609765", "title": "Oxana Rakhmatulina", "text": ""}
{"id": "1609766", "revid": "339392", "url": "https://it.wikipedia.org/wiki?curid=1609766", "title": "Tatiana Shchegoleva", "text": ""}
{"id": "1609771", "revid": "4175", "url": "https://it.wikipedia.org/wiki?curid=1609771", "title": "Sergei Brylin", "text": ""}
{"id": "1609776", "revid": "767487", "url": "https://it.wikipedia.org/wiki?curid=1609776", "title": "I senza nome", "text": "I senza nome (\"Le cercle rouge\") \u00e8 un film noir del 1970 scritto e diretto da Jean-Pierre Melville.\nPenultima pellicola dell'autore, \u00e8 considerata una delle migliori del genere nella storia del cinema.\nTrama.\nDurante un trasferimento in treno da Marsiglia a Parigi sotto la sorveglianza del commissario Matt\u00e8i, il detenuto Vogel (Genco nell'edizione italiana) riesce a fuggire. Contemporaneamente Corey, in carcere a Marsiglia da cinque anni, riceve la visita di un secondino che, dopo avergli annunciato la liberazione anticipata per buona condotta, gli suggerisce un colpo milionario in una gioielleria in Place Vend\u00f4me a Parigi.\nCorey, per recuperare la parte dovutagli del colpo di cinque anni prima, si reca dal suo complice, il malavitoso Rico, che tenta di eliminarlo. Durante una sosta in autogrill si accorge che Vogel, in fuga, si infila nel bagagliaio della sua auto. Tra i due nasce un'intesa leale e arrivati a Parigi decidono di attuare il colpo alla gioielleria, ma per questo serve anche un buon tiratore. Vogel suggerisce Jansen, ex tiratore scelto della polizia, che accetta l'incarico trovando una motivazione per liberarsi dall'alcolismo.\nI tre realizzano perfettamente il colpo, ma il ricettatore, d'accordo con Rico, si ritira dall'impegno gi\u00e0 preso. Devono rivolgersi perci\u00f2 a Santi, uomo fidato del \"milieu\", che \u00e8 per\u00f2 costretto con un ricatto da Matt\u00e8i a diventare un informatore. Il commissario, spacciandosi per un grosso ricettatore, organizza cos\u00ec un'imboscata in cui i tre, tentando una fuga disperata, muoiono sotto il fuoco degli agenti.\nTematiche.\nCompendio dei temi distintivi di Melville quali il fatalismo, l'amicizia virile, il coraggio, la morte, il tradimento, la solitudine e la colpa, egli stesso lo riteneva una sorta di testamento cinematografico, contenente tutte le 19 possibili situazioni per un \"polar\" (una combinazione fra poliziesco e noir), in omaggio al capolavoro di John Huston \"Giungla d'asfalto\" (\"The Asphalt Jungle\") (1950).\nDeterminismo e ambiente.\nDa sempre elemento cardine della filosofia melvilliana (come dimostra l\"'incipit\" artificiosamente attribuito a Buddha), il determinismo \u00e8 il vero protagonista dell'opera, in un apogeo di simbolismi e geometrie dell'intreccio in cui tutto \u00e8 gi\u00e0 deciso da un destino ineluttabile ed inspiegabile. Melville aveva da sempre identificato nel gangster film quei tratti che gli permettevano di definire lucidamente e senza ambiguit\u00e0 la difficolt\u00e0 e l'assurdit\u00e0 esistenziale.\nQui, le accurate circostanze di composizione ed azione sono la via per elaborare in modo peculiare il tempo e lo spazio interno. Di conseguenza, l'atmosfera, i locali, ed i luoghi sembrano sia reali che immaginari. Quindi l'astrazione, altro fattore determinante, si concretizza traendo materia dalla tragedia greca e dall'antico codice samurai (Bushid\u014d), mentre la sceneggiatura adotta i canoni di un genere tradizionale: il \"western\".\nPersonaggi e poetica.\nCorey, Vogel, Jansen e Mattei provano un senso di distanza dal mondo, sono privi di motivazioni pur avendo una professionalit\u00e0 irreprensibile e vivono perci\u00f2 di una purezza impossibile, indipendentemente dall'amoralit\u00e0 e disumanit\u00e0 della loro condotta di criminali, killer o uomini di legge. Le personalit\u00e0 sfuggono ad una definizione psicologica convenzionale per assumere delle caratteristiche al contempo idealizzate ed umane, e la loro elaborazione ha un singolare senso d'equilibrio e tolleranza.\nIn particolare dei tre complici non si conosce il passato e le aspirazioni (non sappiamo mai precisamente perch\u00e9 operano in un certo modo), si intuisce unicamente la ricerca di un riscatto seguendo per\u00f2 codici morali e rituali tipici del mondo del \"milieu\", mentre i loro rapporti evolvono gradualmente fino ad un livello di solidariet\u00e0 ed appartenenza mai raggiunto nei precedenti \"noir\" di Melville.\n\"I senza nome\" \u00e8 una dimostrazione esemplare e compiuta di questa poetica d'elezione.\nIl linguaggio cinematografico.\nRegista autodidatta, stilisticamente discepolo di Robert Bresson oltrech\u00e9 appassionato cinefilo, Melville faceva del rigore il punto nodale della sintassi filmica inseguendo costantemente il perfezionismo. Ne \"I senza nome\" applica con spessore tecnico i dettami del minimalismo, la cura del dettaglio, l'arte del silenzio, creando sul fronte visivo e sonoro soluzioni innovative.\nIn continuit\u00e0 con il passato, la fotografia \u00e8 un \"bianco e nero a colori\", in cui Henri Deca\u00eb desatura senza approdare mai alla dominante di grigio, e l'atmosfera notturna si arricchisce di una tonalit\u00e0 blu \"a la Turner\" di notevole espressivit\u00e0, successivamente molto imitata. Assai replicata sar\u00e0 anche la sottolineatura cromatica di dettagli emblematici dal resto dell'inquadratura (come il rosso vivo della rosa).\nLa musica, utilizzata raramente, privilegia la forma linguistica a quella emozionale, laddove gli effetti sonori rilevano le tappe sostanziali del racconto.\nIl montaggio, eseguito alla moviola direttamente dal cineasta, cambia sovente registro assecondando le tempistiche dell'azione interna. Tutto ci\u00f2 \u00e8 esplicito in alcune scene di rilievo, quale il primo incontro in aperta campagna fra Corey e Vogel con l'impiego di stacchi alternati a pi\u00f9 piani, associati ad uno splendido uso narrativo della colonna sonora, o la rapina in gioielleria, con il montaggio a scandire il ritmo e generare tensione assecondando il gusto maniacale di Melville per le sfumature feticiste ed i richiami temporali (la scena \u00e8 muta, della durata di 20 minuti, divisa esattamente a met\u00e0 da un'unica battuta).\nGrazie agli elevati quanto sotterranei valori di spiritualit\u00e0 ed essenzialit\u00e0 presenti, l'autore transalpino raggiunge una delle proprie vette artistiche.\nCritiche negative.\nI principali pareri negativi hanno riguardato la convenzionalit\u00e0 dello sviluppo, con il ritorno agli stereotipi dell'hard boiled dopo l'ottimo esito critico di \"Frank Costello faccia d'angelo\" (\"Le Samoura\u00ef\") (1967), ed una certa accondiscendenza al lato divistico e spettacolare, teso ad intercettare il vasto successo di pubblico, che in effetti arriv\u00f2 insieme ad un'unanime buona accoglienza della critica.\nAltro aspetto discusso \u00e8 stata la presunta misoginia melvilliana (nell'intera filmografia scarseggiano ruoli femminili importanti), spesso equivocata con la tendenza ad allegorizzare figure ed oggetti. Nel lungometraggio la donna appare spersonalizzata di qualsiasi valenza sessuale per rientrare in un gioco di rimandi ed incarnare, nelle fuggevoli apparizioni, un inesorabile segnale di morte per i tre banditi.\nCaduta e rinascita.\nAlla prematura morte del regista nel 1973, la pellicola venne repentinamente dimenticata per quasi un decennio.\nLa rivalutazione inizi\u00f2 negli anni ottanta prima negli Stati Uniti e successivamente in Asia, per merito di una nuova generazione di registi (fra cui Walter Hill e Michael Mann) e di critici.\nDagli anni novanta \"I senza nome\" \u00e8 riconosciuto come un cult movie del polar, ed elogiato per l'approfondimento linguistico e la modernit\u00e0 dei contenuti. Ad esso si sono parzialmente ispirati Michael Mann per \"Heat - La sfida\" (1995) e Bryan Singer per \"I soliti sospetti\", mentre John Woo ha da tempo annunciato l'intenzione di girarne un \"remake\"."}
{"id": "1609777", "revid": "118834", "url": "https://it.wikipedia.org/wiki?curid=1609777", "title": "Miles Gloriusus", "text": ""}
{"id": "1609779", "revid": "201394", "url": "https://it.wikipedia.org/wiki?curid=1609779", "title": "Rospo (album)", "text": "Rospo \u00e8 il secondo album dei Quintorigo, pubblicato in Italia nel 1999."}
{"id": "1609780", "revid": "287204", "url": "https://it.wikipedia.org/wiki?curid=1609780", "title": "Grigio (album)", "text": "Grigio \u00e8 un album dei Quintorigo uscito in Italia nel 2000. Contiene fra gli altri i brani \"Grigio\" e \"Malatosano\", due fra i maggiori successi del gruppo romagnolo, insieme alla cover dei Deep Purple \"Highway star\". Nel cd \u00e8 presente una traccia nascosta (disseminata tra numerose minitracce mute) intitolata \"Alle spalle\", che \u00e8 un monologo di Di Leo, recitato sopra le righe, che racconta dell'incontro-scontro di un uomo con la sua stessa ombra.\nIn una edizione successiva dell'album \u00e8 stata incluso anche \"Bentivoglio Angelina (Kon tutto il mio amaro)\", brano con cui i Quintorigo hanno partecipato al Festival di Sanremo 2001"}
{"id": "1609781", "revid": "110157", "url": "https://it.wikipedia.org/wiki?curid=1609781", "title": "In cattivit\u00e0", "text": "In cattivit\u00e0 \u00e8 un album dei Quintorigo uscito in Italia nel 2003.\nCuriosit\u00e0.\nAlcune tracce di questo album sono state utilizzate come colonna sonora per il film \"La forza del passato\" (2002), diretto da Piergiorgio Gay."}
{"id": "1609782", "revid": "599013", "url": "https://it.wikipedia.org/wiki?curid=1609782", "title": "National Board of Review Awards 1976", "text": "La 48\u00aa edizione dei National Board of Review Awards si \u00e8 tenuta il 22 dicembre 1976."}
{"id": "1609784", "revid": "1543377", "url": "https://it.wikipedia.org/wiki?curid=1609784", "title": "National Board of Review Awards 1977", "text": "La 49\u00aa edizione dei National Board of Review Awards si \u00e8 tenuta il 19 dicembre 1977."}
{"id": "1609785", "revid": "43530", "url": "https://it.wikipedia.org/wiki?curid=1609785", "title": "Scheletro umano", "text": ""}
{"id": "1609786", "revid": "183483", "url": "https://it.wikipedia.org/wiki?curid=1609786", "title": "IC 2602", "text": ""}
{"id": "1609789", "revid": "216538", "url": "https://it.wikipedia.org/wiki?curid=1609789", "title": "Si vive solo due volte", "text": ""}
{"id": "1609791", "revid": "123721179", "url": "https://it.wikipedia.org/wiki?curid=1609791", "title": "La patente (commedia)", "text": "La patente \u00e8 una commedia in un atto scritta da Luigi Pirandello nel 1917 con il titolo 'A patenti, destinata alla rappresentazione teatrale in lingua siciliana per l'attore Angelo Musco che la recit\u00f2 per la prima volta il 23 marzo 1918 al teatro Alfieri di Torino e successivamente il 19 febbraio 1919 al teatro Argentina di Roma. Il dramma ripropone il tema della novella omonima composta nel 1911.\nUna nuova versione della commedia in lingua italiana fu redatta tra il dicembre 1917 e il gennaio 1918.\nLa commedia fu pubblicata nella \"Rivista d'Italia\" del 31 gennaio 1918 e in volume dai fratelli Treves (Milano, 1920).\nTrama.\n\u00c8 con questa \"maschera\" da menagramo che Chiarchiaro si presenta in tribunale, poich\u00e9 \u00e8 cos\u00ec che lo vedono tutti quelli che terrorizzati lo incontrano facendo nel contempo gesti scaramantici; e dunque, se cos\u00ec deve essere, \u00e8 meglio corrispondere a quello che gli altri credono che tu sia come tutti credono.\nSe tu mi vedi come uno jettatore per quanto io faccia non riuscir\u00f2 a cambiare la tua opinione e dunque sar\u00f2 \"come tu mi vuoi\" ma che almeno possa trarne un vantaggio.\nIl giudice D'Andrea, seriamente convinto che la jella non esista, vuole rendere giustizia al pover'uomo cos\u00ec ingiustamente messo al bando dalla societ\u00e0 per una sciocca superstizione ed \u00e8 quindi disposto a condannare il figlio del sindaco e un assessore, contro i quali s'\u00e8 querelato per diffamazione Chiarchiaro a seguito degli scongiuri che quelli hanno pubblicamente e sfacciatamente fatti al suo passaggio. Ma il giudice viene a sapere dallo stesso querelante che questi \u00e8 andato a fornire prove e testimonianze certe della sua capacit\u00e0 jettatoria agli stessi avvocati dei querelati. Dunque sarebbe lui che vuole essere condannato.\nEppure Chiarchiaro ha diversi motivi per chiedere giustizia: a causa della cattiva fama costruita su di lui la sua famiglia s'\u00e8 rinchiusa in casa, le sue belle figliole non trovano pi\u00f9 nessuno che voglia sposarle, lui stesso ha perduto il lavoro e fa la fame. Ma proprio per questo il presunto jettatore vuole che non ci siano pi\u00f9 dubbi sulle sue doti di autore di malefici: chi li teme dovr\u00e0 pagare una piccola somma per evitarli e perch\u00e9 questo non appaia come un'estorsione egli pretende che il giudice gli dia, condannandolo, un attestato, una patente per esercitare legalmente la sua professione di jettatore. Come il giudice con la sua laurea pu\u00f2 esercitare la sua professione cos\u00ec Chiarchiaro potr\u00e0 scrivere sul suo biglietto da visita: \"di professione jettatore\" e cos\u00ec, apertamente, potr\u00e0 far pagare una tassa anti-jella ai superstiziosi.\nIl giudice naturalmente si rifiuta, quando, proprio mentre Chiarchiaro pretende ad alta voce la sua patente di jettatore, un colpo di vento fa cadere la gabbia dove, ormai morto per la caduta, cantava un cardellino, unico ricordo della defunta cara mamma del giudice.\nI giudici del collegio giudicante hanno assistito muti e sbigottiti all'accaduto: pagano in silenzio il loro obolo a Chiarchiaro, che lo accetta sghignazzando: da adesso potr\u00e0 ufficialmente esercitare la sua professione.\nI temi dell'opera.\nEmergono alcune tematiche care a Pirandello come gli intrecci relazionali fra gli uomini resi alterati, inquinati dai preconcetti e soprattutto dalle proiezioni che vengono applicate sui soggetti bersaglio in base alle apparenze, alle esteriorit\u00e0 e ai giudizi superficiali. L'insoddisfazione del protagonista si pu\u00f2 accomunare a tutti gli uomini morti, viventi un'epoca di svolte, di incertezze e privi di un doveroso e profondo senso della vita.\nAdattamenti.\nDe \"La patente\" esistono versioni in napoletano e in veneziano, nel 1931 viene messa in scena da Gilberto Govi in dialetto genovese.\nHa lo stesso titolo, \"La patente\", l'episodio interpretato da Tot\u00f2, con la regia di Luigi Zampa e la sceneggiatura di Vitaliano Brancati, nel film del 1954 \"Questa \u00e8 la vita\". Gli altri episodi dello stesso film sono tratti dalle novelle pirandelliane: \"La giara\", \"Il ventaglino\", e \"Marsina stretta\", diretti dai registi Aldo Fabrizi, Giorgio P\u00e0stina, Mario Soldati."}
{"id": "1609792", "revid": "1543377", "url": "https://it.wikipedia.org/wiki?curid=1609792", "title": "National Board of Review Awards 1992", "text": "La 64\u00aa edizione dei National Board of Review Awards si \u00e8 tenuta il 22 febbraio 1993."}
{"id": "1609796", "revid": "1825453", "url": "https://it.wikipedia.org/wiki?curid=1609796", "title": "Seconda Divisione 1928-1929", "text": "La Seconda Divisione 1928-1929 fu il torneo del campionato italiano di calcio di quella stagione gestito interamente dal Direttorio Divisioni Inferiori Nord avente sede a Genova. Al Sud fu organizzato il Campionato Meridionale, aperto alle squadre della Prima e Seconda Divisione.\nUn campionato interregionale.\nNell'ambito della grande riforma dei campionati voluta nell'estate del 1928 dal Presidente Federale Leandro Arpinati, il torneo comprese solo met\u00e0 delle partecipanti all'omonima competizione dell'anno precedente, mentre la maggioranza delle 84 iscritte, 54 contro 30, proveniva dalle Terze Divisioni regionali. Nell\u2019ottica di riprendere i due aspetti delle riforme progettate nel 1925 e stoppate dai fascisti nel 1926 per dare priorit\u00e0 al pieno inserimento dei club meridionali nel sistema, la Seconda Divisione venne a posizionarsi al quarto dei nuovi cinque livelli di gioco, e al contempo cominci\u00f2 ad espandersi a 12 club per girone per aumentare le giornate di gara. Anche il formato della manifestazione fu organizzato con criteri di vicinanza geografica grosso modo regionale in modo tale da avere una omogenea equidistanza chilometrica dati i notevoli costi dei trasporti pubblici e privati, problema non indifferente per quell'epoca.\nAvviato dunque verso una completa regionalizzazione, tanto da abolire le finali, il torneo mise in palio per ogni girone una promozione alla categoria superiore, e a sua volta declassata, Prima Divisione, cio\u00e8 il livello che dal 1935 avrebbe assunto il nome di Serie C.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nGirone D.\nClassifica finale.\nLegenda:\nRegolamento:\nGirone E.\nClassifica finale.\nLegenda:\nRegolamento:\nGirone F.\nClassifica finale.\nLegenda:\nRegolamento:\nGirone G.\nClassifica finale.\nLegenda:\nRegolamento:"}
{"id": "1609799", "revid": "599013", "url": "https://it.wikipedia.org/wiki?curid=1609799", "title": "L'uomo dalla pistola d'oro", "text": ""}
{"id": "1609801", "revid": "1494380", "url": "https://it.wikipedia.org/wiki?curid=1609801", "title": "Agente Doppio 0", "text": "Nei racconti di James Bond di Ian Fleming, la Sezione 00 (Doppio Zero) del MI6 \u00e8 considerata un'\u00e9lite del servizio segreto ed identifica il possesso della cosiddetta \"licenza di uccidere\". Nel prologo del film \"Casino Royale\" del 2006 la cui sceneggiatura \u00e8 tratta dal primo romanzo di Fleming \"Casino Royale\" del 1953, film ambientato in un'epoca antecedente al primo film della serie (\"Agente 007 - Licenza di uccidere\"), si apprende che la \"licenza di uccidere\" si acquisisce al compimento di due omicidi a sangue freddo, ma questa opzione non appare in nessuno dei romanzi originali di Ian Fleming.\nI racconti originali stabilivano che la sezione disponeva di tre agenti per volta, secondo quanto detto nel romanzo \"Goldfinger\". Tuttavia nei film, e se ne fa cenno in \"\", pare che la \"sezione 00\" debba essere composta da \"una dozzina\" di agenti.\nGli agenti 00.\nDi seguito viene riportato l'elenco degli \"agenti 00\" che compaiono nella serie ufficiale dei film.\nAltri agenti.\nL'agente John Strangways \u00e8 un agente inglese in Giamaica che viene ucciso dai cosiddetti \"Three Blind Mice\", tre finti mendicanti in \"Agente 007 - Licenza di uccidere\" del 1962.\nIn \"Al servizio segreto di Sua Maest\u00e0\" del 1969, un agente viene appeso da un tetto alto circa 10 m da Blofeld per aver cercato di salvare Bond, inseguendo la slitta a cavalli con a bordo lo 007 (che si fingeva Sir Hilary) e Irma Bunt, a bordo di un Volkswagen Maggiolino con lunotto \"Ovalino\".\nNel film \"Casino Royale\" del 2006, Bond vuole catturare un mercenario e viene aiutato da un agente che viene scoperto dal costruttore di bombe Mollaka in quanto tiene le mani sul suo auricolare.\nRen\u00e9 Mathis (nome in codice Mathis) nel film \"Casino Royale\" del 2006 \u00e8 un agente segreto francese, contatto di Bond in Montenegro. In \"Quantum of Solace\" del 2008 \u00e8 un suo punto di riferimento. Appare nel romanzo \"Casino Royale\" del 1953 come agente del Deuxi\u00e8me Bureau.\nEve Moneypenny \u00e8 la segretaria di M, presente in molti film."}
{"id": "1609802", "revid": "339392", "url": "https://it.wikipedia.org/wiki?curid=1609802", "title": "Agente 00", "text": ""}
{"id": "1609803", "revid": "2091899", "url": "https://it.wikipedia.org/wiki?curid=1609803", "title": "Chiese di Velletri", "text": ""}
{"id": "1609804", "revid": "1951708", "url": "https://it.wikipedia.org/wiki?curid=1609804", "title": "Rette Mich", "text": "Rette Mich \u00e8 il terzo singolo estratto dall'album d'esordio in lingua tedesca della band Tokio Hotel e che ha riscosso uno straordinario successo tanto da arrivare alla vetta della \"German Singles Chart\" proprio come il primo singolo \"Durch Den Monsun\". Il singolo non venne mai pubblicato nel resto d'Europa.\nTracce.\nCD singolo\nCD maxi singolo\nVideo.\nNel video la band suona in una specie di stanza abbandonata, buia. I muri sono scrostati e dall'unica finestra si intravede qualche luce, troppo fioca per rischiarare la stanza. Si vede Bill Kaulitz, solo in una stanza simile, che quando comincia a cantare non riesce a reggersi in piedi, e mentre dove suonano i Tokio Hotel le pareti della camera si fanno sempre pi\u00f9 strette attorno a loro, lui cerca di reggersi a qualunque oggetto per non scivolare e perdersi..."}
{"id": "1609812", "revid": "2184720", "url": "https://it.wikipedia.org/wiki?curid=1609812", "title": "Uncreation", "text": "Uncreation \u00e8 il primo album musicale del gruppo heavy metal Benedictum, pubblicato il 27 gennaio 2006."}
{"id": "1609813", "revid": "767487", "url": "https://it.wikipedia.org/wiki?curid=1609813", "title": "Gli amici di Peter", "text": "Gli amici di Peter (\"Peter's Friends\") \u00e8 un film del 1992 diretto da Kenneth Branagh, con protagonisti lo stesso Branagh, Stephen Fry, Emma Thompson, Imelda Staunton e Hugh Laurie.\nTrama.\nNel 1982, Peter Morton ed i suoi cinque amici Andrew, Sarah, Maggie, Roger e Mary si esibiscono davanti agli amici aristocratici del padre di Peter. Nessuno di loro \u00e8 contento e convinto della serata, ma almeno guadagneranno 500 sterline. Convinti da Mary, si lasciano fotografare da Vera, la governante di casa Morton.\nTrascorsi oltre dieci anni, alla vigilia di San Silvestro 1993, Peter invita tutti nella tenuta che ora, dopo la morte del padre, diventer\u00e0 di sua propriet\u00e0. Andrew giunge da Los Angeles con la moglie Carol, attrice protagonista di una sitcom americana e accanita salutista. Roger e Mary si sono innamorati e sposati, compongono musiche pubblicitarie e condividono una tragedia: la morte nel sonno di Simon, uno dei loro due figli gemelli. Sarah giunge in compagnia di Brian, un giovane partner occasionale, e per i suoi atteggiamenti viene etichettata come una ninfomane affamata di sesso. Maggie \u00e8 scialba, lavora nel campo dell'editoria ed arriva sola.\nPaul, il figlio della governante Vera, va a prendere alla stazione Maggie, Sarah e Brian con un fuoristrada. Mary, estremamente apprensiva, \u00e8 costretta a telefonare continuamente a casa alla baby-sitter per avere notizie del figlio sopravvissuto Ben. All'arrivo nella tenuta di Peter, Andrew, trovando noiosa la compagnia della moglie, si intrattiene a parlare po' con tutti: con Peter discorre del defunto padre di lui, col quale Peter era sempre in conflitto, mentre con Maggie scambia opinioni sulle rispettive vite private, dal che si scopre che la ragazza \u00e8 segretamente innamorata di Peter.\nRitrovatisi tutti per la cena, Maggie chiede ad Andrew di lasciarle il posto vicino a Peter. Brian rovina l'atmosfera, chiedendo a Mary dei gemelli e facendo poi battute che solo lui trova divertenti. Solo Maggie ha portato regali per tutti ma \u00e8 imbarazzata e si allontana. Allo squillo del telefono, Mary, sempre in pensiero per il figlioletto, si precipita a rispondere ma non \u00e8 la baby-sitter a chiamare, bens\u00ec la moglie di Brian. Gli amici iniziano a discutere sulla relazione di Sarah con colui che si \u00e8 rivelato essere un uomo sposato e che, a detta di Carol, non lascer\u00e0 mai la famiglia per l'amante. Ma Brian, rientrando dopo la telefonata, annuncia a sorpresa di aver appena lasciato la moglie. Mary rivela che Andrew e Sarah hanno avuto in passato una relazione all'insaputa di Carol. Rientrata in camera, la coppia litiga ed Andrew torna al piano inferiore dagli altri amici. Non riuscendo a dormire senza la televisione, Carol la richiede a Peter ma scopre che in tutta l'enorme dimora non c'\u00e8 alcun apparecchio televisivo. Chiede, allora, in prestito un libro: glielo offre Sarah, che le cede quello ricevuto in regalo da Maggie (l'arte erotico-orientale). Poco dopo Mary riceve una telefonata, in cui viene avvertita che il bambino ha qualche linea di febbre. Lei vorrebbe subito tornare a casa, ma viene convinta da Sarah e Maggie a rimanere. In camera, Roger e Mary continuano a discutere sulla loro tragedia. Per la prima volta, Sarah rifiuta le attenzioni di Brian, considerando impegnativa e prematura la scelta dell'uomo di abbandonare moglie e figlio.\nNella notte, Maggie si presenta in tenuta discinta a Peter dichiarandogli il suo amore, ma lui la respinge confessandole di essere bisessuale ma non pi\u00f9 interessato al sesso. Mentre tutti dormono, Carol svuota il frigorifero e poi fa ginnastica, mentre sopraggiunge Maggie che le rivela di essere stata rifiutata da Peter, anche se poco prima aveva chiesto proprio a Peter di mantenere il segreto. Il mattino dopo, Sarah continua a respingere le attenzioni di Brian, mentre Maggie scende in cucina con un atteggiamento sicuro di s\u00e9. Dal piano superiore giungono i cigolii del letto di Roger e Mary. Andrew critica lo stile di vita di Sarah, mentre Carol riceve una telefonata dall'America dalla quale apprende di essere stata scritturata per un film. Indecisa sul da farsi, appena vede Andrew e Sarah scambiarsi un bacio decide di accettare l'offerta. Sempre pi\u00f9 disperato e pentito, Brian dapprima telefona in lacrime al figlio, poi ha una crisi di nervi durante una discussione con Sarah. Mentre sta cercando Maggie, Sara la scopre a letto con Paul. Sono in crisi anche Carol ed Andrew, ma lei parte per l'America senza ripensamenti. Al volante di una Fiat Uno, la moglie di Brian giunge alla tenuta per riprendersi il marito.\nAlla cena del 31 dicembre sono rimasti solo i sei amici. Andrew si presenta a tavola completamente ubriaco e pronunciando parole sgradevoli soprattutto nei confronti di Roger. Peter cerca di sedare gli animi e fa una sconvolgente rivelazione, annunciando di essere sieropositivo. Tutti restano senza parole per alcuni secondi, ed \u00e8 Vera a spezzare la tensione del momento formulando a Peter, che ha visto crescere, gli auguri di buon anno, seguita da tutti gli altri. Andrew, sconvolto e rientrato in s\u00e9, non smette di piangere continuando a chiedere scusa. Per riportare un po' di allegria, Peter ritrova la vecchia foto di dieci anni prima, e tutti insieme provano a riesibirsi davanti a Vera e Paul.\nColonna sonora.\nLa colonna sonora include brani di Tears for Fears, Eric Clapton, The Pretenders, Queen, Cindy Lauper e Bruce Springsteen.\nAccoglienza.\nIncassi.\n\"Gli amici di Peter\" ha incassato pi\u00f9 di 4 milioni di dollari solo negli Stati Uniti nel 1992, mentre ha raggiunto i 3,1 milioni di sterline nel Regno Unito.\nCritica.\n\"Gli amici di Peter\" venne ben accolto dalla critica e sull'aggregatore Rotten Tomatoes il film ha il 69% di voti positivi su 35 recensioni.\nRiconoscimenti.\n\"Gli amici di Peter\" \u00e8 stato anche inserito dalla National Board of Review nella lista dei dieci migliori film dell'anno.\nIl film ha inoltre ricevuto i seguenti premi e candidature:"}
{"id": "1609818", "revid": "438678", "url": "https://it.wikipedia.org/wiki?curid=1609818", "title": "Hamlet (film 1996)", "text": "Hamlet \u00e8 un film del 1996 diretto da Kenneth Branagh, basato sull'omonima tragedia di William Shakespeare.\n\u00c8 stato presentato fuori concorso al Festival di Cannes 1997.\nTrama.\nElsinore, Danimarca. In un tempo imprecisato che sembra essere un oscuro XIX secolo, il principe Amleto scopre che il padre \u00e8 stato ucciso dallo zio Claudio che, sposando la vedova Gertrude, ha ereditato il trono. Amleto decide quindi di fingersi pazzo per preparare la sua vendetta.\nCast.\nIn ruoli minori, numerose stelle internazionali (Charlton Heston, Robin Williams; Jack Lemmon, Billy Crystal, G\u00e9rard Depardieu). Piccolissime apparizioni anche per John Mills (il re di Norvegia), Sir Richard Attenborough, John Gielgud e Judi Dench (Priamo ed Ecuba immaginati da Amleto).\nL'attore Derek Jacobi aveva gi\u00e0 partecipato a una versione di \"Amleto\" per la televisione, per la \"BBC Television Shakespeare\" ed aveva proprio il ruolo del protagonista.\nRiconoscimenti.\n1997 - Premio Oscar\n1997 - Premio BAFTA"}
{"id": "1609820", "revid": "2184720", "url": "https://it.wikipedia.org/wiki?curid=1609820", "title": "Seasons of Tragedy", "text": "Seasons of Tragedy \u00e8 il secondo album musicale del gruppo heavy metal Benedictum, pubblicato l'11 gennaio 2008."}
{"id": "1609821", "revid": "1951708", "url": "https://it.wikipedia.org/wiki?curid=1609821", "title": "Schrei (singolo)", "text": "Schrei \u00e8 il secondo singolo estratto dall'album d'esordio omonimo \"Schrei\" dei Tokio Hotel che venne pubblicato il 25 novembre 2005 e che ricevette numerosi riconoscimenti fra cui un disco d'oro e un disco di platino. Non venne mai distribuito nel resto d'Europa ma raggiunse la quinta posizione della classifica dei singoli tedesca.\nBill Kaulitz in un numero speciale realizzato dalla rivista tedesca BRAVO, racconta il significato del brano dicendo:\n\"Io e Tom siamo sempre stati diversi dagli altri. A scuola ci distinguevamo per il nostro stile e il nostro modo di comportarci, per questo siamo stati spesso presi in giro da compagni ed insegnanti. Schrei parla proprio di questo, dell'importanza di non omologarsi e di dire sempre ci\u00f2 che si pensa. La canzone parla della frustrazione che provoca il doversi adeguare per forza ad alcune situazioni. \u00c8 successo anche a noi, ed \u00e8 proprio ci\u00f2 che vogliamo. Per questo a volte bisogna semplicemente urlare, urlare per scaricare la rabbia, la frustrazione. Quando la cantiamo dal vivo ci fa questo effetto. Riusciamo a scaricare tutta la rabbia, la pressione e l'insoddisfazione. \u00c8 come una liberazione.\nL'altro grande tema di Schrei \u00e8 quello del rimanere se stessi. \u00c8 una cosa molto importante nella nostra attuale situazione. Tra di noi c'\u00e8 sempre una regola: quando uno comincia a montarsi la testa, gli altri lo riportano con i piedi per terra\"\nTracce.\nCD singolo\nCD Maxi singolo\nVideo.\nIl video, diretto da Zoran Bihac, ha luogo in una villa del quartiere Gr\u00fcnelwald dove si sta svolgendo una festa. Nel salotto i componenti si stanno esibendo e durante la canzone, si alternano momenti in cui si vedono i Tokio Hotel, ad altri come ragazzi che distruggono un bagno, un armadio lanciato gi\u00f9 dalle scale e una vasca piena di bottiglie di birra."}
{"id": "1609824", "revid": "767487", "url": "https://it.wikipedia.org/wiki?curid=1609824", "title": "Il flauto magico (film 2006)", "text": "Il flauto magico \u00e8 un film del 2006, diretto da Kenneth Branagh, basato sull'omonimo singspiel del 1791 musicato da Wolfgang Amadeus Mozart, su libretto di Emanuel Schikaneder.\nTrama.\nAmbientato in un'ipotetica prima guerra mondiale, vi sono due eserciti indefiniti, (i blu e i rossi) che si danno battaglia. Nel film non si vedono mai scene di guerra, che fa solo da sfondo alla vicenda, ambientata perlopi\u00f9 nelle trincee e nel castello di Sarastro. All'inizio vi \u00e8 Tamino, giovane soldato valoroso, che sta per essere ucciso da una granata. Subito intervengono le tre dame della Regina della notte, in livrea da crocerossine, che se ne innamorano e lo salvano, per poi portarlo in una trincea.\nQui Tamino incontra Papageno, curioso uccellatore, che in questo caso cattura uccelli per verificare la presenza di gas. Non sapendo chi lo abbia salvato, il giovane soldato gli chiede se sia stato lui. Lui dice di s\u00ec, suscitando l'ira delle tre dame, che gli chiudono la testa dentro una maschera antigas. Queste consegnano a Tamino una foto di Pamina, che se ne innamora immediatamente. Nella scena successiva si vede la regina della notte che avanza su un carro armato. Poi si entra nel castello di Sarastro, dove il capo delle guardie Monostatos cerca di sedurre Pamina, di cui \u00e8 innamorato."}
{"id": "1609825", "revid": "1431409", "url": "https://it.wikipedia.org/wiki?curid=1609825", "title": "Novak Tomi\u0107", "text": "Carriera.\nClub.\nDebutta da professionista nel 1954 con la , dove milita per dieci stagioni vincendo cinque campionati della RSF di Jugoslavia, tre Coppe di Jugoslavia, e, a livello internazionale, la Mitropa Cup 1958.\nAll'inizio della stagione 1964-1965 si trasferisce all'Hajduk Spalato, con cui vince la Coppa di Jugoslavia 1967.\nNel 1967 venne ingaggiato dagli statunitensi del . Con i \"Toros\" ottenne il quinto ed ultimo posto della Western Division della NPSL, non qualificandosi per la finale della competizione.\nLa stagione seguente Tomi\u0107, a seguito del trasferimento dei \"Toros\" a San Diego, gioca nei con cui giunge alla finale della neonata NASL, persa contro gli .\nHa militato anche nel , societ\u00e0 militante nella Greater Los Angeles Soccer League.\nNazionale.\nCon la nazionale jugoslava disput\u00f2 5 partite prendendo parte ai Mondiali di Svezia 1958. Con i \"Plavi\" debutt\u00f2 l'11 giugno 1958 in occasione del match della fase a gironi del Mondiale vinto 3-2 ai danni della Francia. L'ultima partita la gioc\u00f2 il 19 giugno 1963 in occasione del pareggio interno contro la Svezia."}
{"id": "1609826", "revid": "287204", "url": "https://it.wikipedia.org/wiki?curid=1609826", "title": "Novak Tomic", "text": ""}
{"id": "1609827", "revid": "767487", "url": "https://it.wikipedia.org/wiki?curid=1609827", "title": "Giorni felici a Clichy", "text": "Giorni felici a Clichy (\"Jours tranquilles \u00e0 Clichy\") \u00e8 un film del 1990 diretto da Claude Chabrol.\nIl soggetto \u00e8 tratto dall'omonimo libro di Henry Miller \"Giorni tranquilli a Clichy (Quiet days in Clichy)\".\nTrama.\nPrimi anni trenta: Joey, impiegato alle Poste di New York, decide di andare a Parigi a causa della sua predilezione per il sesso e la letteratura."}
{"id": "1609828", "revid": "125042469", "url": "https://it.wikipedia.org/wiki?curid=1609828", "title": "Randy Quaid", "text": "Biografia.\nAssurto alla fama prima del fratello minore Dennis con il film \"L'ultimo spettacolo\", successivamente la sua carriera ha assunto minor rilevanza di quella del fratello. Randy Quaid ha recitato in oltre 90 film. Dopo essere stato lanciato da Peter Bogdanovich nel 1971 con \"L'ultimo spettacolo\" (film di cui ha interpretato nel 1989 anche il sequel, \"Texasville)\", ottiene il primo ruolo di rilievo nel 1974 per il film \"L'ultima corv\u00e9\" (\"The Last Detail\", 1973) di Hal Ashby, dove recita al fianco di Jack Nicholson e per la cui interpretazione ottiene nomination all'Oscar, al Golden Globe e al BAFTA.\nPer la televisione ha ricevuto le nomination sia al Golden Globe sia all'Emmy per la sua interpretazione di Tom Parker nella miniserie televisiva \"Elvis\" del 2005, mentre ha vinto il Golden Globe nel 1987 interpretando l'ex presidente Lyndon B. Johnson nel film TV \"LBJ: The Early Years\". Il suo ruolo pi\u00f9 noto al grande pubblico resta tuttavia quello del \"cugino Eddie\" nella serie \"National Lampoon's Vacation\", saga comico-demenziale molto popolare negli Stati Uniti con Chevy Chase protagonista. Quaid ne ha interpretato, tra il 1983 e il 2003, tutti i capitoli (incluso uno spin-off televisivo in cui \u00e8 protagonista assoluto) eccetto il primo sequel della serie \"Ma guarda un po' 'sti americani\" (\"European Vacation\", 1985).\nNumerosi altri sono i suoi ruoli importanti, in cult movies come \"Missouri\", \"Fuga di mezzanotte\", \"I cavalieri dalle lunghe ombre\" (dove recita al fianco del fratello Dennis), \"Il replicante\", \"Kingpin\", e in film di grande successo al botteghino come \"balle spaziali 2 - La vendetta\", \"Giorni di tuono\", \"Independence Day\", \"Non \u00e8 un'altra stupida commedia americana\" e \"L'uomo dei miei sogni\". Nella stagione 1985-86 \u00e8 stato membro fisso del popolare show televisivo \"Saturday Night Live\".\nNel 2005 ha preso parte al film \"I segreti di Brokeback Mountain\", un grande successo di critica e di pubblico (oltre 160 milioni di dollari incassati), successo in seguito al quale lo stesso Quaid ha citato in giudizio i produttori del film accusandoli di avergli presentato il progetto come quello di un film d'arte, low-budget, che non avrebbe avuto la possibilit\u00e0 di ottenere buoni incassi, questo allo scopo di ridurre considerevolmente il denaro spettante all'attore per la sua performance. La denuncia \u00e8 stata successivamente ritirata in seguito a un accordo economico extragiudiziale con i produttori.\nLa carriera di Quaid conta anche alcuni importanti lavori teatrali con il commediografo Sam Shepard, \"True West\" (dove Quaid divideva il palco con John Malkovich, Gary Sinise, James Belushi, Erik Estrada e il fratello Dennis) e \"The God of Hell\" al fianco di Tim Roth.\nArresti e fuga in Canada.\nNel settembre 2009 Quaid e la moglie Evi vengono arrestati per i reati di frode, furto e truffa ai danni di un albergatore. I Quaid, infatti, avevano precedentemente lasciato un hotel di Santa Barbara, California, con un conto non pagato di circa 10.000 dollari. Nonostante avessero successivamente estinto il debito, il 24 settembre 2009 era arrivato l'arresto e lo stesso giorno il rilascio su cauzione; il conseguente processo si chiude nell'aprile 2010 con un'assoluzione per mancanza di prove.\nNel settembre 2010 l'attore e la moglie vengono nuovamente arrestati, per scasso e soggiorno non autorizzato ai danni di una abitazione che in passato era stata di loro propriet\u00e0. Viene a loro imputato anche il reato di resistenza a pubblico ufficiale. La cauzione viene fissata a 50.000 dollari cadauno e il 19 settembre i Quaid, versata la somma, vengono rilasciati. La difesa dei Quaid sostiene che la vendita dell'appartamento fosse dovuta a una falsificazione di firma. Il 18 ottobre 2010 viene emesso un mandato di cattura per i Quaid, dichiarati latitanti dopo la mancata comparizione ad una audizione processuale.\nIl 22 ottobre i Quaid, dopo essere stati arrestati dalla polizia di frontiera a Vancouver, richiedono allo stato canadese lo status di rifugiati, dichiarando che le loro vite negli Stati Uniti sono a rischio facendo riferimento a numerose morti in circostanze misteriose tra gli attori di Hollywood. Viene fissata dalle autorit\u00e0 canadesi una cauzione di 10.000 dollari, ma Randy ed Evi Quaid sono impossibilitati a pagarla, per cui restano in custodia della Canada Border Services Agency fino a successivi accertamenti. Il 27 ottobre 2010 vengono rilasciati dopo che ad Evi Quaid viene riconosciuta la cittadinanza canadese.\nIl 15 luglio 2011 il dipartimento di giustizia degli Stati Uniti ha bocciato una richiesta di estradizione da parte del distretto di Santa Barbara. Nel 2011 Quaid \u00e8 il protagonista del documentario \"Star Whackers\", diretto dalla moglie Evi, dove vengono raccontati oltre dieci anni di presunti tentativi di uccidere lui e la moglie da parte di non meglio identificati potentati hollywoodiani allo scopo di ottenerne le royalties. Sempre nel 2011 Quaid ha fondato una band musicale, \"Randy Quaid &amp; The Fugitives\", il cui primo singolo, pubblicato nel marzo 2011, ha anch'esso per titolo \"Star Whackers\".\nDoppiatori italiani.\nNelle versioni in italiano dei suoi film, Randy Quaid \u00e8 stato doppiato da:\nDa doppiatore \u00e8 sostituito da:"}
{"id": "1609830", "revid": "200568", "url": "https://it.wikipedia.org/wiki?curid=1609830", "title": "Guadaloupe", "text": ""}
{"id": "1609831", "revid": "767487", "url": "https://it.wikipedia.org/wiki?curid=1609831", "title": "Un affare di donne", "text": "Un affare di donne (\"Une affaire de femmes\") \u00e8 un film del 1988 diretto da Claude Chabrol.\nLa pellicola \u00e8 liberamente ispirata al libro \"Une affaire de femmes\" di Francis Szpiner e alla storia vera di Marie-Louise Giraud, una delle ultime donne ad essere ghigliottinate in Francia.\nTrama.\nCherbourg, durante l'occupazione tedesca: Marie Latour, trentenne, madre di due bambini, aiuta per solidariet\u00e0 una sua vicina ad abortire in quanto il marito, partito al fronte, non vuole tenere il bambino. Paul, il marito di Marie, torna intanto sconfitto dalla guerra, scontrandosi con l'indifferenza della donna, insoddisfatta della propria situazione e non pi\u00f9 attratta dall'uomo.\nNel frattempo si diffonde la voce sui servizi che Marie \u00e8 in grado di fornire, il che l'aiuta a migliorare la propria condizione economica e a cambiare casa. L'incontro con Lucie, una prostituta, costituisce un'ulteriore opportunit\u00e0: la ospita nella propria abitazione intascando parte dei proventi. L'avvenenza di uno dei suoi clienti risveglia in lei anche la sopita sensualit\u00e0. \u00c8 un rastrellatore, che manda anche 50 persone alla fucilazione, ogni volta che c'\u00e8 un attentato contro i nazisti, o contro un'autorit\u00e0 di Vichy. Accoglier\u00e0 anche altre prostitute, tra cui Marcelle.\nIn tempo di guerra, le ragioni per abortire non mancano: mariti prigionieri, relazioni fugaci o colpevoli con l'occupante, prole troppo numerosa per poter essere sfamata. Marie arriva cos\u00ec a concedersi tutti gli sfizi prima impossibili, con l'intento di realizzare il suo sogno di diventare una cantante.\nPaul accetta la situazione per amore della moglie, ma alla fine non regge alla totale umiliazione cui \u00e8 costretto - Marie tenta addirittura di mandarlo tra le braccia della Tata - e la denuncia in forma anonima.\nMarie viene trasferita a Parigi, e pur pentendosi non sfugge alla condanna capitale, comminatale nel giugno 1942. Il 30 luglio la lama della ghigliottina cade sul collo di una delle ultime donne giustiziate in Francia.\nDistribuzione.\nIl film \u00e8 stato presentato in concorso alla Mostra del cinema di Venezia, dove la protagonista Isabelle Huppert ha ricevuto la Coppa Volpi per la migliore interpretazione femminile."}
{"id": "1609832", "revid": "767487", "url": "https://it.wikipedia.org/wiki?curid=1609832", "title": "Rasca", "text": "Carriera.\nClub.\nInizia la carriera nel 2000-2001 con l'Acad\u00e9mica, nella seconda serie portoghese. Nella stagione successiva si trasferisce all'Uni\u00e3o Coimbra, nella terza serie.\nDal 2002 ha giocato nella massima serie angolana con varie squadre.\nNazionale.\nHa giocato 4 partite con la Nazionale angolana tra il 2010 e il 2011."}
{"id": "1609834", "revid": "287204", "url": "https://it.wikipedia.org/wiki?curid=1609834", "title": "Bellezza e tristezza", "text": "Bellezza e tristezza \u00e8 un romanzo dello scrittore giapponese Yasunari Kawabata.\nTrama.\nOki, romanziere affermato, si reca a Kyoto per ascoltare le campane nell'ultimo giorno dell'anno.\nIn verit\u00e0 vuole incontrare una sua ex amante, Otoko, che aveva sedotto ed abbandonato venti anni prima quando lei era solo sedicenne. Da quella relazione Oki ha tratto il suo libro pi\u00f9 famoso \"La sedicenne\".\nLa donna \u00e8 ormai una pittrice e vive con la sua giovane allieva ed amante. Keiko vuole vendicare la sua maestra."}
{"id": "1609836", "revid": "345405", "url": "https://it.wikipedia.org/wiki?curid=1609836", "title": "R\u00e2\u0219ca", "text": "Il toponimo R\u00e2\u015fca pu\u00f2 riferirsi a diverse localit\u00e0 della Romania:"}
{"id": "1609838", "revid": "438678", "url": "https://it.wikipedia.org/wiki?curid=1609838", "title": "Il grido del gufo", "text": "Il grido del gufo (\"Le cri du hibou\") \u00e8 un film del 1987 diretto da Claude Chabrol. Il film \u00e8 tratto dal romanzo \"Cry of the Owl\" di Patricia Highsmith. Questo \u00e8 il primo film tratto da questo romanzo; ce ne sono stati altri due: \"Der Schrei der Eule\" (1987) e \"Il grido della civetta\" (2009)."}
{"id": "1609840", "revid": "287204", "url": "https://it.wikipedia.org/wiki?curid=1609840", "title": "Stroiesti", "text": ""}
{"id": "1609841", "revid": "682087", "url": "https://it.wikipedia.org/wiki?curid=1609841", "title": "Granuli azzurrofili", "text": ""}
{"id": "1609842", "revid": "133248", "url": "https://it.wikipedia.org/wiki?curid=1609842", "title": "Stroie\u0219ti", "text": "Il toponimo Stroie\u0219ti pu\u00f2 riferirsi a diverse localit\u00e0:"}
{"id": "1609847", "revid": "1347902", "url": "https://it.wikipedia.org/wiki?curid=1609847", "title": "Annali di bamb\u00f9", "text": "Gli Annali di bamb\u00f9 () sono una cronaca dell'antica Cina. La narrazione inizia in tempi leggendari (l'Imperatore Giallo) e si estende fino al Periodo dei regni combattenti (dal 453 a.C. al 221 a.C.), trattando in particolare la storia del primo stato Wei. L'opera \u00e8 suddivisa in 13 sezioni.\nIl testo originale fu sepolto con il re Xiang di Wei (morto nel 296 a.C.) e scoperto nel 281 d.C. Per questa ragione, la cronaca sopravvisse alla distruzione dei libri ordinata dall'Imperatore Shi Huandi sotto la dinastia Qin.\nGli \"Annali di bamb\u00f9\" sono uno dei tre pi\u00f9 importanti testi antichi riguardanti le origini della Cina, insieme al precedente \"Zuo Zhuan\" e al successivo \"Shiji\". Tuttavia, l'autenticit\u00e0 della versione attuale \u00e8 stata contestata."}
{"id": "1609850", "revid": "124277303", "url": "https://it.wikipedia.org/wiki?curid=1609850", "title": "Specie alofile", "text": "Le specie alofile (o alofili estremi) sono organismi, pi\u00f9 che altro procarioti, appartenenti al gruppo degli archeobatteri, che sono particolarmente adattati a livelli di salinit\u00e0 piuttosto elevati, molto superiori a quelle normalmente tollerate dai normali organismi (NaCl 7,5%), dato che presentano una specifica richiesta di ioni sodio Na+, cloruro Cl- ed altri ioni.\nSi potranno trovare, per quanto riguarda una richiesta di NaCl, alofili bassi (1-6%) e moderati (6-15%).Inoltre si divideranno in organismi alotolleranti, che possono vivere a diverse concentrazioni di soluti, e alofili estremi, tipicamente marini, che richiedono il 15-30% di NaCl per una crescita ottimale.\nLa loro crescita richiede concentrazioni di cloruro di sodio (NaCl) uguali o maggiori dell'1.5 molare. Al di sotto muoiono.\nPresentano inoltre colorazione rossa per la presenza di carotenoidi e quando i livelli di O2 sono bassi utilizzano un pigmento, la batteriorodopsina, e la luce solare per sintetizzare ATP.\nI microrganismi come le Vibrionaceae che comprendono:\npossono resistere ad alte concentrazioni saline.\nMicrorganismi alofili.\nI microrganismi alofili, ai fini della sopravvivenza, devono continuamente spendere energia per mantenere l'equilibrio osmotico; la concentrazione di soluti all'interno della parete cellulare deve essere pari a quella all'esterno.\nPer ottenere questo scopo i microrganismi alofili producono e liberano nel citoplasma un gran numero di composti organici a peso molecolare relativamente basso (zuccheri, aminoacidi, betaine ed ectoine).\nSi possono distinguere due classi di microrganismi alofili, gli alofili veri ed i microalofili."}
{"id": "1609851", "revid": "237256", "url": "https://it.wikipedia.org/wiki?curid=1609851", "title": "Aleksandr Vasiljevi\u010d Aleksandrov", "text": ""}
{"id": "1609853", "revid": "228587", "url": "https://it.wikipedia.org/wiki?curid=1609853", "title": "Bruciatura dei libri e sepoltura degli eruditi", "text": ""}
{"id": "1609859", "revid": "984922", "url": "https://it.wikipedia.org/wiki?curid=1609859", "title": "Aavoja", "text": "L'Aavoja \u00e8 un fiume del nord dell'Estonia. Lungo 23 chilometri, confluisce nello J\u00e4gala."}
{"id": "1609862", "revid": "57342", "url": "https://it.wikipedia.org/wiki?curid=1609862", "title": "Premio Goya per la migliore attrice protagonista", "text": "Il premio Goya per la migliore attrice protagonista (\"premio Goya a la mejor interpretaci\u00f3n femenina protagonista\" o \"premio Goya a la mejor actriz protagonista\") \u00e8 un premio cinematografico assegnato annualmente dall'Academia de las Artes y las Ciencias Cinematogr\u00e1ficas de Espa\u00f1a a partire dal 1987 alla migliore attrice protagonista di un film di produzione spagnola uscito nelle sale cinematografiche nel corso dell'anno precedente.\nLa plurivincitrice, con tre riconoscimenti, \u00e8 Carmen Maura.\nAlbo d'oro.\nI vincitori sono indicati in grassetto, a seguire gli altri candidati."}
{"id": "1609868", "revid": "287204", "url": "https://it.wikipedia.org/wiki?curid=1609868", "title": "Zuo Zhuan", "text": "Lo Zuo Zhuan (), tradotto con Cronaca di Zuo o Commentario di Zuo, \u00e8 la pi\u00f9 antica cronaca cinese in forma narrativa. Essa copre il periodo compreso tra il 722 a.C. e il 468 a.C..\nAutore.\nTradizionalmente la si attribuisce a Zuo Qiuming, come commento agli \"Annali delle primavere e degli autunni\", ma molti studiosi ritengono che sia un testo indipendente della stessa epoca degli annali. La maggior parte degli studiosi moderni di questo libro ritiene che sia stato compilato durante il Periodo dei regni combattenti.\nContenuto.\n\u00c8 essenziale per la comprensione del periodo delle primavere e degli autunni. L'opera \u00e8 anche la prima testimonianza del gioco weiqi, nonch\u00e9 un modello di prosa in cinese classico."}
{"id": "1609869", "revid": "363629", "url": "https://it.wikipedia.org/wiki?curid=1609869", "title": "Regioni del Brasile", "text": "Le regioni del Brasile costituiscono una suddivisione territoriale istituita dall'Instituto Brasileiro de Geografia e Estat\u00edstica (IBGE) a fini esclusivamente statistici; sebbene ufficialmente riconosciuta, la suddivisione \u00e8 meramente accademica, sulla base di fattori geografici, sociali ed economici, e non ha valore politico o amministrativo. \nNella Costituzione brasiliana del 1988, sono designate semplicemente come \"regioni\" o \"regioni macroeconomiche\"; questo non implica una propria personalit\u00e0 giuridica, n\u00e9 esiste la possibilit\u00e0 di eleggere rappresentanti della regione. Non c'\u00e8 quindi nessun tipo di autonomia politica delle regioni.\nLe 5 regioni in cui risulta suddiviso il Paese sono state determinate nel 1969 sulla base di criteri di valenza geografica come il clima, l'orografia, la vegetazione, l'idrografia, tanto che, in proposito, si parla anche di \"Regioni naturali del Brasile\"; non sono tuttavia estranei criteri di carattere culturale, storico e sociale. Le regioni hanno lo scopo di aiutare le interpretazioni statistiche, implementare sistemi di gestione delle funzioni pubbliche di interesse comune o guidare l'applicazione delle politiche pubbliche dei governi federale e statale. Non vi sono Stati appartenenti a pi\u00f9 di una regione.\nSuddivisione geoeconomica.\nAttualmente, molti geografi e studiosi di scienze sociali preferiscono una suddivisione geoeconomica proposta da Pedro Pinchas Geiger nel 1967, che tiene in conto gli aspetti naturali e umani: questa divisione consiste in tre regioni i cui margini non coincidono con le frontiere degli stati. \nLe tre regioni identificate da tale suddivisione sono: Amaz\u00f4nia, Centro-Sul e Nordeste."}
{"id": "1609871", "revid": "1516566", "url": "https://it.wikipedia.org/wiki?curid=1609871", "title": "Classe Alaska", "text": "Le unit\u00e0 appartenenti alla classe Alaska erano incrociatori da battaglia della United States Navy, costruiti ed entrati in servizio durante il secondo conflitto mondiale. Ne entrarono in servizio due, che ebbero una carriera operativa estremamente breve.\nSviluppo.\nI progetti relativi ad incrociatori di grandi dimensioni vennero portati avanti a partire dal 1939, anno in cui decaddero ufficialmente i trattati navali di Washington. Gli Alaska, dunque, furono sviluppati per contrastare le navi \"post trattato\", in particolare un inesistente piano giapponese che prevedeva la costruzione di incrociatori da battaglia di nuova generazione per sostituire i quattro \"Kongo\".\nL'ordine per la nuova classe venne emesso nel settembre del 1940, nell'ambito di un vasto piano di costruzioni navali. In particolare, si trattava di un progetto estremamente complesso ed ambizioso (nonch\u00e9 costoso), che prevedeva l'utilizzo di cannoni da 305\u00a0mm su unit\u00e0 in grado di raggiungere la velocit\u00e0 di 33 nodi.\nLo scopo di queste navi era duplice:\nDal punto di vista strutturale e progettuale, furono una classe originale, e si possono considerare una via di mezzo tra grandi incrociatori pesanti (armati con cannoni da 203\u00a0mm) e incrociatori da battaglia (armati con cannoni da 356/381\u00a0mm). Tenendo conto di questo, si decise di chiamarli con nomi di territori al di fuori dei territori federali degli Stati Uniti.\nLa costruzione della prima unit\u00e0 venne intrapresa nel dicembre 1941 presso il cantiere navale di Camden, nel New Jersey. Questa, l'USS \"Alaska\" (CB-1), venne varata nel 1943 ed entr\u00f2 in servizio nel 1944.\nTecnica ed armamento.\nI classe Alaska erano piuttosto simili agli incrociatori. Infatti, la percentuale di corazzatura sul tonnellaggio complessivo era del 16%, una percentuale analoga a quella degli incrociatori americani dell'epoca. Inoltre, mancavano numerose protezioni tipiche delle navi da battaglia (come la corazza antisiluro subacquea, le corazze laterali e la compartimentazione).\nLo stesso armamento non era all'altezza delle navi da battaglia, comprese le batterie secondarie, e le soluzioni progettuali impiegate erano molto simili a quelle di normali incrociatori.\nI classe Alaska sono quindi considerati dei grandi incrociatori, una sorta di \u201cvia di mezzo\u201d tra gli incrociatori pesanti e le navi da battaglia.\nGli Alaska sono state le uniche unit\u00e0 dell'US Navy ad avere la sigla CB come hull classification symbol. Questa sigla sta per \"large cruiser\", grande incrociatore. Si tratta infatti di incrociatori di dimensioni pi\u00f9 grandi.\nServizio.\nIl piano originario prevedeva la costruzione di sei unit\u00e0, ma solo due vennero effettivamente completate: USS \"Alaska\" (CB-1) ed USS \"Guam\" (CB-2).\nIl ridimensionamento del progetto fu provocato dai cambiamenti della guerra navale nella seconda guerra mondiale. Infatti, l'avvento della portaerei rese obsolete queste navi: i compiti di esplorazione e contrasto alle grandi unit\u00e0 di superficie per cui erano state costruite potevano (e possono) essere svolti con successo dagli aerei imbarcati.\nPer questa ragione, le grandi unit\u00e0 vennero relegate a compiti di scorta o bombardamento costiero. A questo destino non sfuggirono i classe Alaska\nLa carriera operativa delle due navi \u00e8 infatti praticamente la stessa: giunte nel Pacifico all'inizio del 1945, vennero utilizzate per il bombardamento costiero durante la campagna di Okinawa. Furono anche impegnate in missioni di scorta e per proteggere la portaerei danneggiata USS \"Franklin\" (CV-13).\nEntrambe le unit\u00e0 vennero radiate il 17 febbraio 1947 e rimasero nominalmente in riserva fino alla demolizione, avvenuta nel 1960-1961.\nUnit\u00e0 costruite e previste.\nLa costruzione delle altre tre unit\u00e0, USS \"Philippines\" (CB-4), USS \"Puerto Rico\" (CB-5) ed USS \"Samoa\" (CB-6) non venne mai intrapresa. La costruzione, sospesa nel maggio 1942, per recuperare ed utilizzare i materiali in programmi pi\u00f9 importanti, venne definitivamente cancellata nel giugno 1943."}
{"id": "1609872", "revid": "767487", "url": "https://it.wikipedia.org/wiki?curid=1609872", "title": "Assolutamente famosi", "text": "Assolutamente famosi (\"Iedereen beroemd!\") \u00e8 un film del 2000 diretto da Dominique Deruddere.\nFu nominato all'Oscar al miglior film straniero."}
{"id": "1609873", "revid": "767487", "url": "https://it.wikipedia.org/wiki?curid=1609873", "title": "Zuo Qiuming", "text": "Biografia.\n\u00c8 attribuita a lui l'opera \"Cronaca di Zuo\" e una parte del Guoyu."}
{"id": "1609874", "revid": "880084", "url": "https://it.wikipedia.org/wiki?curid=1609874", "title": "Cronaca di Zuo", "text": ""}
{"id": "1609876", "revid": "767487", "url": "https://it.wikipedia.org/wiki?curid=1609876", "title": "Il figlio della sposa", "text": "Il figlio della sposa (\"El hijo de la novia\") \u00e8 un film del 2001 diretto da Juan Jos\u00e9 Campanella, candidato all'Oscar al miglior film straniero.\nTrama.\nRafael Belvedere \u00e8 un uomo insoddisfatto della vita che conduce e di tutto ci\u00f2 che ruota intorno ad essa. Dal punto di vista professionale l'unica sua preoccupazione \u00e8 il ristorante aperto tanti anni prima dal padre. Anche dal punto di vista sentimentale le cose non vanno bene: Rafael, infatti, \u00e8 divorziato da tempo. Una condizione che, alla lunga, sta influenzando la crescita della figlia Vicky, con la quale non ha nessun dialogo. Incapace di comunicare con niente e nessuno, incapace di assumere impegni seri con la sua attuale fidanzata, incapace di assistere la vecchia madre, da tempo affetta dal morbo di Alzheimer, Rafael si rifugia sempre pi\u00f9 spesso in casa, davanti al televisore, ad appassionarsi dei vecchi episodi del telefilm \"Zorro\". Ma il destino \u00e8 in agguato e sta per cambiargli la vita. L'offerta fatta da una multinazionale per acquistare il ristorante del padre e l'improvviso apparire di un suo vecchio amico d'infanzia, Juan Carlos (a sua volta colpito da una disgrazia) lo aiuteranno a ricostruire il suo passato e a recuperare il suo presente. Rafael offre questa esperienza di vita al padre affinch\u00e9 esaudisca il vecchio sogno della madre inferma: sposarsi in chiesa."}
{"id": "1609879", "revid": "339392", "url": "https://it.wikipedia.org/wiki?curid=1609879", "title": "Vladimir Malakhov", "text": ""}
{"id": "1609880", "revid": "2060519", "url": "https://it.wikipedia.org/wiki?curid=1609880", "title": "Classe Sovetskij Sojuz", "text": "La classe Sovetskij Sojuz (progetto 23 secondo la classificazione russa) era una classe di navi da battaglia progettate in Unione Sovietica negli anni trenta.\nInizialmente previste in ben quindici esemplari, il progetto venne in seguito ridimensionato e fu intrapresa la costruzione di sole quattro unit\u00e0. Tuttavia, nessuna di queste venne ultimata\nSviluppo.\nLo sviluppo delle navi da battaglia Sovietsky Soyuz risale agli anni trenta. Il progetto, inizialmente molto ambizioso, prevedeva la costruzione di ben quindici esemplari, da completare entro il 1947.\nLa costruzione della prima unit\u00e0 inizi\u00f2 a San Pietroburgo il 15 luglio del 1938, seguita poi da altre tre. Tuttavia, la costruzione procedette con estrema lentezza. Inoltre, la minaccia di una guerra con la Germania nazista fece emergere nuove priorit\u00e0 per quanto riguarda gli armamenti. Per questo motivo, il programma venne cancellato e la costruzione delle ultime due unit\u00e0 fu interrotta il 19 ottobre 1940.\nI lavori sui primi due esemplari continuarono fino al giugno del 1941, quando i tedeschi lanciarono l'Operazione Barbarossa. Alla fine della guerra, venne presa in considerazione una ripresa della costruzione di tali unit\u00e0, sulla base di un progetto pi\u00f9 moderno (secondo alcune fonti, si sarebbe chiamato progetto 24). Tuttavia, tutti i programmi in tal senso non ebbero alcun seguito, perch\u00e9 considerati troppo onerosi per le disastrate condizioni dell'economia sovietica del dopoguerra.\nQuindi, la sola \"Sovietskij Sojuz\" venne varata, ma solo per liberare spazio nel cantiere. Gli altri tre esemplari vennero demoliti sullo scalo.\nSi trattava di un progetto estremamente ambizioso e costoso, probabilmente eccessivo rispetto alle capacit\u00e0 cantieristiche sovietiche dell'epoca. Tuttavia, se tali unit\u00e0 fossero state completate, si sarebbe trattato delle pi\u00f9 grandi navi da battaglia costruite in Europa, e sarebbero state seconde come dimensioni solo alle Yamato giapponesi.\nTecnica ed armamento.\nDal punto di vista tecnico, se le \"Sovietsky Soyuz\" fossero state ultimate si sarebbe trattato delle pi\u00f9 grandi navi da battaglia mai costruite in Europa.\nLe sue dimensioni erano le stesse delle Yamato giapponesi, anche se il dislocamento era inferiore. Le protezioni corazzate erano paragonabili a quelle delle migliori navi da battaglia occidentali.\nLa propulsione avrebbe dovuto essere assicurata da tre turbine a vapore, con una potenza unitaria di 67.000\u00a0hp (201.000\u00a0hp totali), che avrebbero dovuto spingere queste navi a 29 nodi.\nL'armamento previsto era poderoso. I nove cannoni da 406mm avrebbero dovuto essere sistemati in tre torri trinate, mentre l'armamento secondario, composto da 12 pezzi da 152mm, doveva essere alloggiato in torrette binate.\nLa difesa antiaerea sarebbe stata garantita da 12 cannoni da 100mm e 40 da 37mm, sistemati in 10 impianti quadrinati.\nLe navi.\nIl piano iniziale prevedeva la costruzione di ben quindici unit\u00e0, ma solo quattro vennero effettivamente iniziate e nessuna di queste fu portata a termine."}
{"id": "1609881", "revid": "309289", "url": "https://it.wikipedia.org/wiki?curid=1609881", "title": "Vivi", "text": "Il Vivi () \u00e8 un fiume della Russia siberiana centrale (Territorio di Krasnojarsk), affluente di destra della Tunguska Inferiore.\nNasce dalle estreme propaggini meridionali dell'altopiano Putorana, dal lago omonimo; scorre con direzione sud-sudest, con andamento piuttosto rettilineo, drenando una stretta valle ricca di laghi (circa 500) nella sezione centrale dell'altopiano Syverma. Confluisce nella Tunguska Inferiore nel suo medio corso.\nIl clima molto rigido causa lunghi periodi di congelamento delle acque (ottobre-maggio); lungo il suo corso non ci sono centri abitati di qualche rilievo."}
{"id": "1609882", "revid": "1305772", "url": "https://it.wikipedia.org/wiki?curid=1609882", "title": "John Bloom", "text": ""}
{"id": "1609884", "revid": "256896", "url": "https://it.wikipedia.org/wiki?curid=1609884", "title": "Regione Metropolitana di Belo Horizonte", "text": "La regione metropolitana di Belo Horizonte \u00e8 l'area metropolitana di Belo Horizonte nello Stato del Minas Gerais in Brasile.\nComuni.\nComprende 34 comuni:"}
{"id": "1609885", "revid": "161374", "url": "https://it.wikipedia.org/wiki?curid=1609885", "title": "Classe Sovietsky Soyuz (nave dal battaglia)", "text": ""}
{"id": "1609886", "revid": "767487", "url": "https://it.wikipedia.org/wiki?curid=1609886", "title": "Cibo Matto", "text": "Cibo Matto \u00e8 stato un gruppo musicale formato a New York (Stati Uniti) nel 1994 da due musiciste giapponesi, la polistrumentista Yuka Honda e la cantante Miho Hatori.\nNonostante i due membri fondatori del gruppo fossero Giapponesi, la band non riscosse un gran seguito in Giappone come lo riscosse negli Stati Uniti. Comunque, a detta di Billboard, il loro primo album \"Viva! La Woman\" totalizz\u00f2 20.000 vendite in Giappone, nonostante cantassero in Inglese. Negli Stati uniti invece ebbero molto pi\u00f9 successo, con oltre 74.000 copie vendute.\nStoria.\nIl gruppo si \u00e8 sciolto nel 2001, e sia Honda che Hatori hanno pubblicato dischi da soliste.\nLe Cibo Matto hanno annunciato la loro reunion il 18 marzo 2011 per esibirsi come parte di un concerto di beneficenza per le vittime del terremoto e dello tsunami del 2011 del T\u014dhoku. Al concerto, che ha avuto luogo il 27 marzo presso la Columbia University di New York, hanno partecipato anche Y\u014dko Ono, John Zorn, Sonic Youth e Mike Patton. Dopo il successo di questo spettacolo, ne \u00e8 stato aggiunto un secondo, questa volta con la Plastic Ono Band e Patti Smith insieme a Cibo Matto.\nIl gruppo \u00e8 apparso all'Hollywood Bowl il 26 giugno 2011 accanto alla Yellow Magic Orchestra.\nIl 16 maggio 2011, le Cibo Matto hanno annunciato il loro reunion tour negli Stati Uniti intitolato \"Yeah Basically Cibo Matto\" con un sito web del tour e un video promozionale. Durante i concerti la band, secondo quanto riferito, ha annunciato la pubblicazione di un nuovo album in studio nel 2012.\nIl suono del gruppo si basa sull'uso di strumenti elettronici, in particolare campionamenti di altri artisti. La musica del gruppo \u00e8 stata anche messa in relazione con il cosiddetto Noise pop.\nPartecipazioni.\nLe Cibo Matto appaiono nella prima puntata della seconda serie di Buffy l'ammazzavampiri.\nStile musicale.\nSfruttando la tecnica del campionamento, basi hip hop e l'originale cantato rap di Hatori, le Cibo Matto hanno coniato un'insolita fusione di stili quali il funk, l'alternative pop, l'hardcore punk, la psichedelia e il J-pop. Oltre al cibo, tema che spesso affiora nei loro testi, il duo si ispira al cinema di Federico Fellini e alle musiche di Morricone e Sammy Davis Jr. Vengono anche citate fra i gruppi del trip hop, dell'art pop e dello Shibuya kei."}
{"id": "1609887", "revid": "256896", "url": "https://it.wikipedia.org/wiki?curid=1609887", "title": "Regione Metropolitana di Vale do A\u00e7o", "text": "La regione metropolitana di Vale do A\u00e7o (letteralmente \"Valle dell'acciaio\") \u00e8 un'area metropolitana del Brasile, ubicata nello Stato di Minas Gerais, ufficialmente costituita nel 1998. Secondo le stime dell'IBGE aveva nel 2005 una popolazione di 430.700 abitanti.\nLa regione \u00e8 composta soltanto dalle quattro municipalit\u00e0 di Ipatinga, Coronel Fabriciano, Santana do Para\u00edso e Tim\u00f3teo, ma 22 altre municipalit\u00e0 gravitano in qualche modo su di essa.\nVale do A\u00e7o \u00e8 conosciuta anche come la \"Regione della siderurgia\" in quanto vi si trovano numerose aziende attive nella lavorazione del ferro e dell'acciaio lungo il corso del Rio Doce.\nComuni.\nComprende 4 comuni:"}
{"id": "1609891", "revid": "246130", "url": "https://it.wikipedia.org/wiki?curid=1609891", "title": "Vipera di mare", "text": ""}
{"id": "1609892", "revid": "309289", "url": "https://it.wikipedia.org/wiki?curid=1609892", "title": "Tuton\u010dana", "text": "La Tuton\u010dana () \u00e8 un fiume della Russia siberiana centrale (Kraj di Krasnojarsk), affluente di destra della Tunguska Inferiore.\nNasce dalle estreme propaggini meridionali dell'altopiano Putorana, dal lago omonimo; scorre con direzione mediamente meridionale drenando una stretta valle nella sezione occidentale dell'altopiano Syverma. Confluisce nella Tunguska Inferiore nel suo basso corso.\nIl clima molto rigido causa lunghi periodi di congelamento delle acque (primi di ottobre - fine maggio-primi di giugno); lungo il suo corso non ci sono centri abitati di qualche rilievo."}
{"id": "1609893", "revid": "287204", "url": "https://it.wikipedia.org/wiki?curid=1609893", "title": "Tutoncana", "text": ""}
{"id": "1609894", "revid": "80339", "url": "https://it.wikipedia.org/wiki?curid=1609894", "title": "Tutonchana", "text": ""}
{"id": "1609895", "revid": "123702963", "url": "https://it.wikipedia.org/wiki?curid=1609895", "title": "Piano San Paolo", "text": "Piano San Paolo (\"Chianu San Paulu\" in siciliano) \u00e8 una frazione di Caltagirone, comune italiano della Citt\u00e0 metropolitana di Catania, che conta 195 abitanti. Sorge a 8,6 km di distanza dal centro siciliano, ai margini del vasto bosco demaniale di Santo Pietro. \u00c9 un importante centro di produzione agricola.\nGeografia.\nPiano San Paolo dista 8,6 km da Caltagirone ed \u00e8 situata a 391 . Il borgo \u00e8 situato nella parte meridionale del territorio comunale di Caltagirone, e confina a nord con il quartiere Semini, a sud con Santo Pietro, a ovest con Niscemi, comune del Libero consorzio comunale di Caltanissetta, a est con Grammichele.\nPiano San Paolo comprende le seguenti contrade: Bifari, Caudarella, Celso, Commenda, Corvacchio, La Grazia, Piano San Paolo, San Basilio, Troitta, Vitusello. La frazione, avente una superficie di 380 ha, \u00e8 caratterizzata da un piccolo nucleo esistente nella parte orientale, in cui sorgono la chiesa parrocchiale e case sparse.\nStoria.\nLa borgata, facente territorialmente parte dell'ex feudo Santo Pietro e dell'omonimo bosco, si svilupp\u00f2 con l'insediamento di famiglie di contadini nei primi anni del secondo dopoguerra. Interessata da importanti opere di sistemazione, come il collegamento alla rete idrica e quella elettrica, furono inaugurate tra gli altri, la prima scuola (1954) e l'illuminazione pubblica (1964). La popolazione crebbe rapidamente nel corso degli anni settanta passando dai 12 abitanti indicati dal censimento del 1971, ai 143 indicati in quello successivo del 1981. In conseguenza di ci\u00f2, nel 1983 gli abitanti di Piano San Paolo avanzarono al Sindaco di Caltagirone la prima proposta di elevare la loro borgata a frazione.\nIl 16 aprile 2002, il Consiglio comunale di Caltagirone ha approvato un emendamento con la quale il Piano San Paolo viene elevato a frazione della citt\u00e0. Dopo una lieve flessione del numero di abitanti registrata negli anni ottanta, la popolazione del Piano San Paolo dopo essersi stabilizzata alle 112 unit\u00e0 nel decennio 1991-2001, ha registrato un significativo incremento agli inizi del XXI secolo sfiorando le 200 unit\u00e0.\nMonumenti e luoghi d'interesse.\nEssendo un centro rurale sorto in tempi recenti, Piano San Paolo non ospita alcun monumento. Nella parte orientale, in contrada La Grazia, sorge la Chiesa di San Paolo Apostolo, edificata attorno al 1950, e canonicamente eretta l'8 dicembre 1952 dal Vescovo di Caltagirone. \nIl complesso, realizzato su progetto dell'architetto Augusto Giuliani, comprende la chiesa, l'ufficio parrocchiale e la sagrestia, la canonica con l'abitazione del sacerdote, la cucina parrocchiale e la foresteria, i locali comuni del centro associativo, ed infine una torre campanaria. Ha una impostazione planimetrica a tre navate con una capacit\u00e0 complessiva di 300 fedeli; la navata centrale si erge rispetto alle laterali pi\u00f9 basse che la sostengono, secondo uno schema tipico dell'architettura chiesastica che si rileva anche nella facciata con una impostazione a salienti. La copertura \u00e8 costituita da un tetto a doppia falda su capriate in cemento armato che copre la navata centrale, le falde sono state realizzate con solai inclinati in latero cemento, poggianti sulle cordolature perimetrali.\nSociet\u00e0.\nIstituzioni, enti e associazioni.\nAl Piano San Paolo ha sede l'Associazione Istituto Regina Virginium, struttura sanitaria privata convenzionata con il Sistema sanitario nazionale. Fondata nel 1964 dal sacerdote don Michele Cannizzo, si occupa della cura e dell'assistenza dei disabili mentali.\nReligione.\nIl 26 agosto di ogni anno, si svolgono le festivit\u00e0 in onore di San Paolo Apostolo, che prevedono la processione del simulacro. \nEventi.\nIl 14 settembre di ogni anno, nella frazione si svolge la sagra delle pesche insacchettate.\nEconomia.\nL'economia della frazione Piano San Paolo si basa sull'agricoltura. Coltivazioni tipiche della zona, sono quelle delle mandorle, del fico d'india e delle pesche.\nLe pesche prodotte nella variet\u00e0 percoche, in particolare, sono considerate un prodotto di eccellenza, e vengono commercializzate in sacchetto e in confettura. Le Percoche di Piano San Paolo di Caltagirone (\"Settembrina\", \"Ottobrina\", \"Giallona\", \"Baby Gold\", \"Redhaven\"), sono riconosciute come prodotto tipico dalla Regione Sicilia.\nInfrastrutture e trasporti.\nIl territorio della frazione Piano San Paolo \u00e8 attraversato ad est da una strada provinciale, la SP 34 che conduce ad Acate e Mazzarrone.\nLa borgata \u00e8 inoltre servita dal servizio di trasporto pubblico locale espletato dall'AST, con gli autobus che la collegano con il centro di Caltagirone attraverso linea che conduce a Santo Pietro."}
{"id": "1609896", "revid": "24443", "url": "https://it.wikipedia.org/wiki?curid=1609896", "title": "Col de la Madeleine", "text": ""}
{"id": "1609900", "revid": "1543377", "url": "https://it.wikipedia.org/wiki?curid=1609900", "title": "HijackThis", "text": "HijackThis, abbreviato in \"HJT\", \u00e8 un software open source progettato inizialmente da Merijn.org e poi acquistato dalla nota societ\u00e0 Trend Micro nel corso del marzo 2007. Consente di analizzare celermente determinate aree del PC solitamente obiettivi di virus, malware, trojan e simili, che una volta modificate da questi ne garantiscono il funzionamento al momento dell'avvio del sistema operativo.\nIl programma elenca le impostazioni presenti in delicate chiavi del registro del sistema operativo, le modifiche effettuate al file host, i processi attivi in memoria, i componenti aggiuntivi del browser Internet Explorer e alcune informazioni essenziali del sistema operativo, quali versione dello stesso, del browser Internet Explorer e altre. Il risultato pu\u00f2 venire riversato, per volont\u00e0 del fruitore, in un file di testo che pu\u00f2 essere sottoposto all'attenzione di un esperto in grado di indicare quali voci sono identificabili come sospette, o come segni certi della presenza di un'infezione.\nHijackthis integra inoltre molti tool di varia natura, utili per controllare lo stato del file host, la presenza di file negli Alternative Data Streams, ma anche in grado di eliminare dei file, disinstallare programmi o ripristinare delle voci o valori erroneamente cancellati col programma stesso.\nNel 2012 la Trend Micro ha reso pubblico il codice del programma e nel 2017 alcuni programmatori hanno rilasciato una nuova versione libera del software compatibile con tutte le nuove versioni di Windows, HiJackThis Fork v3."}
{"id": "1609904", "revid": "289247", "url": "https://it.wikipedia.org/wiki?curid=1609904", "title": "Mr. Fusion", "text": ""}
{"id": "1609907", "revid": "1442080", "url": "https://it.wikipedia.org/wiki?curid=1609907", "title": "Lul\u00f9 l'angelo tra i fiori", "text": " \u00e8 una serie televisiva anime del 1979 prodotta dalla Toei Animation e trasmessa dalla TV Asahi nello stesso anno. In Italia \u00e8 stata trasmessa per la prima volta nel 1981, e replicata successivamente nel 1988 da Italia 1, nel 1990 da Rete 4, nel 2004 da Italia Teen Television, nel 2007 e nel 2009 da Boing e nel 2010 da Hiro, oltre che sulle reti locali. In seguito, dopo ben sette anni di assenza, \u00e8 tornata in onda sul finire del 2017 (per la precisione dal 13 al 29 dicembre) fra le repliche notturne di Italia 1 (dalle ore 3:00 circa in avanti con pi\u00f9 episodi consecutivi), e quindi di nuovo dal 27 agosto al 5 settembre 2018 sempre in collocazione notturna.\nNella serie italiana la sigla iniziale \u00e8 cantata dai Rocking Horse.\nAlla serie nel 1980 \u00e8 seguito il film d'animazione dal titolo \"Hana no ko Runrun konnichiwa sakura no kuni\", inedito in Italia.\nTrama.\nIn un tempo remoto, gli angeli dei fiori vivevano in armonia con gli esseri umani, fino a quando in questi ultimi cominciarono gradualmente a nascere avidit\u00e0 e crudelt\u00e0. Ci\u00f2 spinse gli angeli dei fiori a migrare verso un altro mondo che chiamarono \"Stella dei Fiori\". Una parte della loro eredit\u00e0 rimase comunque in quei terrestri che avevano conosciuto il vero significato dell'amore e della bont\u00e0. Al fine di poter far salire al trono il nuovo sovrano della \"Stella dei Fiori\", vengono mandati sulla Terra due spiriti dei fiori, Dund\u00f9 e Nan\u00e0, sotto le sembianze di un cane e un gatto parlanti, per trovare la persona che, discendente degli angeli dei fiori, avrebbe potuto ritrovare il \"Fiore dei Sette Colori\", unico mezzo per poter avviare la successione al trono.\n\u00c8 in Francia che i due folletti incontrano Lul\u00f9, una giovane orfana, discendente sia dagli angeli dei fiori che dagli esseri umani, che vive con i suoi nonni proprietari di un negozio di fiori. Il giorno del suo quindicesimo compleanno, Dund\u00f9 e Nan\u00e0 chiedono alla ragazza di unirsi a loro nella ricerca del prezioso fiore, svelandole quindi l'esistenza della \"Stella dei fiori\" e della sua reale natura. Accettato l'incarico, spinta anche dai suoi premurosi nonni, Lul\u00f9 riceve in regalo una spilla magica, dono del Re della \"Stella dei Fiori\", grazie alla quale potr\u00e0 trasformarsi ed indossare gli abiti e le capacit\u00e0 professionali a seconda delle esigenze del momento, il tutto per un determinato periodo di tempo: unico requisito per il funzionamento della spilla floreale \u00e8 trovare ogni volta un fiore da far riflettere nello specchietto della spilla. Inizia cos\u00ec il lungo viaggio che porter\u00e0 Lul\u00f9 e i suoi due compagni a girare per tutta l'Europa e in cui potr\u00e0 conoscere ed aiutare svariati personaggi che incontrer\u00e0 sul suo cammino.\nLul\u00f9, Dund\u00f9 e Nan\u00e0 non sono per\u00f2 gli unici a cercare il Fiore dei Sette Colori; i tre sono infatti continuamente seguiti e perseguitati da una maldestra coppia di furfanti, abitanti della \"Stella dei Fiori\", ma rappresentanti della trib\u00f9 del \"Fiore Spinoso\": l'egoista fata Togenicia e il suo servo tanuki Yavoque (un ibrido tra un uomo molto basso e un procione, che si riconosce per la coda striata), i quali vorrebbero il prezioso fiore per poter regnare sulla \"Stella dei Fiori\". Ogni volta che Lul\u00f9 ed i suoi amici si troveranno ad aiutare qualcuno incappato sulla loro strada, Togenicia e Yavoque faranno di tutto per costringere la ragazza a tornare sulla ricerca del fiore, con lo scopo di rubarglielo non appena lei lo avrebbe trovato, anche a costo di sbarazzarsi del malcapitato di turno.\nTogenicia ha un potere magico che consiste nello scatenare una pericolosissima tromba d'aria denominata \"vento del polline\", puntando in aria il dito indice, anche se preferirebbe non farne ricorso, dato che, ogni volta che scatena questo vento, il suo viso si riempie di rughe per un'intera giornata, mentre Yavoque, grazie al suo ombrello magico, pu\u00f2 trasformarsi nella figura umana (in alcuni casi anche in cane) pi\u00f9 adatta a fregare Lul\u00f9 in quel determinato momento al solo scopo di rimetterla nella pista della ricerca del fiore, anche a costo di crearle una cattiva fama. L'unico limite del tanuki \u00e8 che durante la trasformazione gli rimane la coda da procione e se questa esce sbadatamente dai pantaloni fa la figura dell'impostore e perde di credibilit\u00e0, motivo per cui la sua padrona Togenicia se la prende con lui per la sua stupidit\u00e0 e inettitudine. \nI tre protagonisti verranno inoltre aiutati da Celi, un misterioso giovane fotografo che, alla fine di ogni avventura, regala alle persone aiutate da Lul\u00f9 dei semi di fiore per ricordar loro, attraverso il linguaggio dei fiori, la simbolica lezione imparata.\nGiunta a circa met\u00e0 del suo viaggio, Lul\u00f9 rompe suo malgrado la spilla floreale, cadendo da un tronco a strapiombo su di una cascata, per salvare la vita di Celi. Svenuta nelle acque del fiume, la ragazza verr\u00e0 salvata da un \"potere misterioso\" che le dona una nuova spilla, che stavolta corrisponde allo stemma reale della Stella dei Fiori. Se la spilla floreale dovesse perdersi o rompersi, non solo la sua vita sulla Terra finirebbe, ma non sarebbe nemmeno pi\u00f9 in grado di tornare sulla \"Stella dei Fiori\".\nVerso la fine della storia, dopo rocambolesche avventure per tutta Europa, Lul\u00f9 sar\u00e0 costretta ad abbandonare il viaggio per poter tornare dal nonno che viene a sapere essersi ammalato. Al rientro in Francia, la ragazza scopre che ognuna delle persone che era riuscita ad aiutare aveva spedito al suo negozio parte di quei semi di fiore regalati da Celi e che premurosamente i nonni avevano piantato nel loro giardino per farli crescere come segno di ringraziamento e ricordo del posto in cui Lul\u00f9 era stata. La commozione della ragazza \u00e8 grande, ma la missione non \u00e8 stata portata a termine, quindi la ragazza decide di rinunciarci, per poter curare con amore il giardino, dato che il nonno, stanco per il lavoro e l'et\u00e0 non potr\u00e0 pi\u00f9 occuparsene. La rabbia di Togenicia e Yavoque non si fa aspettare: i due furfanti cercano di devastare l'intero giardino con una ruspa, fino a quando il fatidico \"Fiore dai sette colori\" sboccia nello stesso giardino immerso fra tanti altri fiori, grazie all'energia dell'affetto di tutte le persone aiutate da Lul\u00f9. Nel tentativo d'impossessarsene, Togenicia scatena il solito vento del polline, ma sia lei che Yavoque vengono spazzati via da una luce abbagliante sprigionatasi dallo stesso magico fiore, uscendo cos\u00ec di scena per ricomparire solo alla fine della storia.\nOra Lul\u00f9 \u00e8 finalmente pronta per andare sulla \"Stella dei Fiori\" a riportare il miracoloso fiore alla famiglia reale e, puntando la spilla floreale verso il Fiore dei Sette Colori, i suoi amici Dund\u00f9 e Nan\u00e0 assumono le loro vere sembianze di spiriti alati dei fiori. Giunta nel regno fatato attraverso una carrozza trainata da un cavallo alato, Lul\u00f9 scoprir\u00e0 che l'erede al trono della \"Stella dei Fiori\" non \u00e8 altri che lo stesso Celi, il quale chiede a Lul\u00f9 di sposarlo. La ragazza esita, perch\u00e9 qualora dovesse accettare non potr\u00e0 pi\u00f9 tornare sulla Terra; pur amando il ragazzo si sente troppo legata ai propri nonni, bisognosi di aiuto. Il re allora decide di lasciare il trono al figlio minore: in tal modo Celi, per amore della ragazza, potr\u00e0 sposare Lul\u00f9 e vivere sulla Terra con lei, per fare in modo che sempre pi\u00f9 persone possano amare i fiori. Gli sconfitti Togenicia e Yavoque, riapparsi entrambi con le ali come tutti gli abitanti della \"Stella dei Fiori,\" ritorneranno sulla Terra alla ricerca di nuovi seguaci.\nPersonaggi e doppiaggio.\nIl doppiaggio italiano \u00e8 stato eseguito presso lo studio CITIEMME Registrazioni sonore sotto la direzione di Isa Barzizza. I dialoghi italiani sono di Franca Milleri."}
{"id": "1609908", "revid": "1833487", "url": "https://it.wikipedia.org/wiki?curid=1609908", "title": "Mal\u00e1 Strana", "text": "Mal\u00e1 Strana (in italiano \"piccolo lato\", spesso chiamato \"Piccolo Quartiere\") \u00e8 uno dei quartieri di Praga, chiamato anche \"Men\u0161\u00ed m\u011bsto pra\u017esk\u00e9\" (in italiano \"Citt\u00e0 minore di Praga\"). \nIl quartiere \u00e8 adiacente a Hrad\u010dany ed \u00e8 abitato da una popolazione di 5687 praghesi. Il suo centro \u00e8 la piazza Malostransk\u00e9 n\u00e1m\u011bst\u00ed su cui si affaccia la chiesa di San Nicola (\"Kostel svat\u00e9ho Mikul\u00e1\u0161e\").\nStoria.\nDi origine medievale, la zona fu abitata a partire dal 1257 prendendo il nome \"Nov\u00e9 M\u011bsto pod Pra\u017esk\u00fdm hradem\" (in italiano \"Citt\u00e0 Nuova sotto il Castello di Praga\"). Dopo che Carlo IV fond\u00f2 la Citt\u00e0 Nuova nel 1348 sul lato opposto della Moldava, \"Nov\u00e9 M\u011bsto\" fu ribattezzata la \"Men\u0161\u00ed m\u011bsto\" e continu\u00f2 a svilupparsi estendendosi lungo le pendici del Castello. Nel XVII secolo il quartiere prese il nome non ufficiale di \"Mal\u00e1 Strana\".\nMal\u00e1 Strana \u00e8 collegata alla Citt\u00e0 Vecchia grazie al Ponte Carlo e ne fa parte anche l'isola di Kampa, sulla quale sono visibili i resti di vecchi mulini ad acqua."}
{"id": "1609912", "revid": "729019", "url": "https://it.wikipedia.org/wiki?curid=1609912", "title": "Samuel Untermyer", "text": "Vita.\nNacque a Lynchlurg, cittadina della Virginia nel 1858 da Isadore e Therese Untermyer. Il padre fu tenente dell'esercito confederato e mor\u00ec pochi anni dopo la fine della guerra civile. Dopo la morte del padre la famiglia si sposta a New York. In questa citt\u00e0 completa i suoi studi in legge presso la Columbia Law School nel 1878. Nel 1880 si sposa con Minnie Carl figlia di Mairelius Carl. Ebbe tre figli, Alvin, che combatt\u00e9 nella Prima guerra mondiale come artigliere in Francia; Irwin, che divenne giudice della suprema corte dello Stato di New York, e Irene, filantropa che spos\u00f2 Louis Putnam Myers in prime nozze alla morte di Louis si rispos\u00f2 con Stanley Richter. Uno dei nipoti fu Samuel Untermyer II famoso ingegnere nucleare. Dopo gli studi entra come praticante presso lo studio di un suo cugino Randolph Guggenheimer a New York. Nel 1895 entra a far parte dello studio legale Guggenheimer, Untermyer &amp; Marschall, questo studio oper\u00f2 a New York per quarantacinque anni. Mor\u00ec nel 1940 a Palm Spring, California. \u00c8 sepolto nel cimitero Woodlawn nel Bronx di New York.\nCome attivista sionista nel 1933 fu capo delegazione statunitense alla conferenza mondiale ebraica di Amsterdam. A quella conferenza venne eletto presidente della stessa. Al suo ritorno negli Stati Uniti rivolse un accorato appello alla nazione dagli studi radiofonici della WABC, con cui chiese di intraprendere una guerra santa da parte di tutti gli ebrei contro la Germania, e dove chiedeva ai non ebrei di boicottare tutti i prodotti tedeschi. L'intero discorso venne pubblicato dal New York Times il giorno seguente (24 marzo 1933).\nFu un sostenitore del movimento sionista e fu presidente del Keren Hayesod, l'agenzia attraverso cui il movimento si finanziava e si identificava negli Stati Uniti e in altri paesi.."}
{"id": "1609913", "revid": "287204", "url": "https://it.wikipedia.org/wiki?curid=1609913", "title": "Il mistero delle penne di pavone", "text": "Il mistero delle penne di pavone (titolo dell'edizione inglese \"The Ten Teacups\", titolo dell'edizione statunitense \"The Peacock Feather Murders\") \u00e8 un romanzo poliziesco di Carter Dickson, il sesto della serie di gialli che ha come protagonista Sir Henry Merrivale, alias H.M. - detto \"il Vecchio\" - impegnato ancora una volta con un delitto impossibile.\nTrama.\nLondra, estate 1937. A due anni di distanza dal bizzarro assassinio di William Dartley, rimasto insoluto, l'ispettore Humphrey Masters della polizia di Londra si ritrova alle prese con una nuova sfida che sembra riprodurre la medesima situazione del delitto precedente.\nA Scotland Yard viene recapitato un biglietto che invita la polizia a recarsi il giorno 31 luglio, alle ore 17, in una casa disabitata al n. 4 di Berwick Terrace. Le modalit\u00e0 dell'invito richiamano quelle dell'omicidio Dartley di due anni prima: anche in quella circostanza, la polizia era stata invitata in un'altra casa disabitata di Pendragon Gardens, nella quale era stato trovato morto il ricco collezionista William Dartley.\nConvinto che l'avvertimento sia collegato al delitto precedente, e deciso a non farsi sorprendere una seconda volta, Masters si reca da sir Henry Merrivale - capo dei servizi segreti inglesi - per metterlo al corrente dei fatti e chiedere la sua collaborazione, predisponendo al tempo stesso un servizio di stretta sorveglianza presso la casa di Berwick Terrace.\nNonostante la presenza di numerosi agenti di polizia, tra cui il giovane Sergente Pollard, un nuovo omicidio viene commesso in una delle stanze all'ultimo piano di Berwick Terrace. Le modalit\u00e0 del delitto, di cui \u00e8 vittima il giovane Vance Keating, paiono subito inspiegabili poich\u00e9 Keating viene colpito a morte da un'arma da fuoco in una stanza in cui non vi sono altri occupanti, come viene immediatamente constatato da Pollard, accorso dall'esterno della stanza, ove era appostato in attesa.\nSar\u00e0 compito del burbero Sir Henry Merrivale mettere in ordine i pezzi del rompicapo e giungere alla logica ricostruzione del delitto.\nCritica.\n\"Tutto molto intrigante, si potrebbe pensare, ma, per quanto ammiri Carr per la sua ingegnosit\u00e0, ci sono aspetti della sua scrittura (evidenti in questo volume) che trovo abbastanza stancanti. Posso fare a meno, per esempio, del suo umorismo artificioso. [...] Una cosa \u00e8 porre un problema che il lettore potrebbe o non potrebbe risolvere prima del momento in cui il detective si lancia nella rivelazione finale. Un'altra cosa \u00e8 bombardare il lettore di informazioni estranee al tal punto che il risultato inevitabile \u00e8 un totale sovraccarico mentale. [...] Purtroppo ci\u00f2 che abbiamo qui \u00e8, a tratti, affascinante quanto leggere i rapporti contabili di una societ\u00e0 interinale. La soluzione, quando infine arriva, ha senso ma dipende in buona parte dal caso.\""}
{"id": "1609920", "revid": "76963", "url": "https://it.wikipedia.org/wiki?curid=1609920", "title": "Armando Frigo", "text": "Fu il secondo giocatore statunitense, dopo Alfonso Negro, a militare nel campionato italiano di calcio.\nUfficiale del Regio Esercito, fu fatto prigioniero e fucilato dai tedeschi nei giorni successivi all'armistizio dell'8 settembre 1943.\nBiografia.\nNativo di Clinton, in Indiana, da emigrati italiani, crebbe nella vicina Blanford con i fratelli Giovanni ed Antonia: nella primavera del 1925, all'et\u00e0 di 8 anni, segu\u00ec i suoi genitori Giovanni Frigo e Angelica Costa nel ritorno in patria, a Vicenza.\nCarriera.\nGli inizi e l'esordio da professionista.\nInizi\u00f2 a giocare a calcio nella formazione vicentina, nella quale debutt\u00f2 come professionista il 28 aprile 1935 nella gara di Serie B Vicenza-Cremonese (1-0). La prima stagione da calciatore si concluse per\u00f2 con la retrocessione del club in terza divisione. Frigo rimase al Vicenza fino alla stagione 1938-1939 per un totale di cinque stagioni, tutte (tranne quella d'esordio) giocate nella terza divisione italiana, marcando trentasei reti in 92 partite, prima di passare nell'estate del 1939 alla Fiorentina insieme ai compagni di squadra Gino Pasin ed Edmondo Bonansea.\nFiorentina e Spezia.\nLa prima annata (coincidente con lo scoppio della seconda guerra mondiale) vide l'esordio del centrocampista in Serie A nella gara Fiorentina-Bologna (1-0) del 15 ottobre 1939. La stagione vide i viola partecipi di un campionato mediocre, terminato poco sopra la zona salvezza, ma protagonisti della Coppa Italia, vinta in finale contro il dopo aver eliminato , e . La squadra guadagn\u00f2 la qualificazione alla Coppa Mitropa dell'anno successivo, ma dovette rinunciare a causa della guerra: Frigo chiuse il campionato con cinque reti in 21 presenze.\nLa stagione successiva fu di maggior caratura in campionato: i gol di Romeo Menti e Dante Di Benedetti portarono la squadra al quarto posto finale, a pari merito con il Milan, mentre in Coppa Italia arriv\u00f2 l'eliminazione ai quarti di finale per mano della . Frigo ebbe meno occasioni, marcando 10 presenze in campionato senza alcuna rete siglata. Il 1941-1942 fu un anno segnato da un calo della qualit\u00e0 del campionato, a causa dei bombardamenti e della chiamata alle armi di diversi giocatori: la Fiorentina termin\u00f2 a met\u00e0 classifica, al nono posto e fu eliminata al primo turno della Coppa Italia: per il centrocampista statunitense arrivarono 15 presenze e 2 reti in campionato.\nNell'estate del 1942 Frigo venne ceduto allo Spezia, militante in Serie B, giocando 6 gare senza siglare alcuna rete. Fu l'ultimo campionato giocato prima della sospensione del torneo nazionale.\nCarriera militare e morte.\nFrigo si arruol\u00f2 nel Regio Esercito nel 1941, in seguito all'incontro in treno con un reduce mutilato, seguendo la scuola per allievi ufficiali e raggiungendo il grado di sottotenente; dopo il servizio di prima nomina a Fossombrone fu trasferito nella Provincia di Cattaro, nel Governatorato della Dalmazia, insieme a complementi della 155\u00aa Divisione fanteria \"Emilia\".\nDopo l'armistizio dell'8 settembre 1943 al suo reparto fu ordinato di difendere la strada tra Crkvice e Ledenice; gli italiani, poco meno di 40 uomini, resistettero per un mese, permettendo a gruppi di alpini della 1\u00aa Divisione alpina \"Taurinense\" e di partigiani slavi di sganciarsi per raggiungere Nik\u0161i\u0107. Il 9 ottobre 1943 si arresero alle truppe della Wehrmacht per la mancanza di munizioni e viveri. Il giorno successivo i quattro ufficiali presenti (oltre a Frigo, il tenente Pietro Arcuno, il sottotenente Luigi Sedea e il sottotenente Gioacchino Del Cuore), che si erano rifiutati di togliere le mostrine nonostante le richieste dei propri uomini, furono sommariamente processati e fucilati. Nel portafoglio di Frigo fu trovata la sua tessera di calciatore della Fiorentina.\nIl comune di Roana, paese di cui era nativo il padre, gli ha dedicato il campo sportivo, successivamente demolito."}
{"id": "1609925", "revid": "24443", "url": "https://it.wikipedia.org/wiki?curid=1609925", "title": "Col de Rochilles", "text": ""}
{"id": "1609926", "revid": "24443", "url": "https://it.wikipedia.org/wiki?curid=1609926", "title": "Colle de Rochilles", "text": ""}
{"id": "1609934", "revid": "712828", "url": "https://it.wikipedia.org/wiki?curid=1609934", "title": "Albus Potter", "text": ""}
{"id": "1609938", "revid": "217591", "url": "https://it.wikipedia.org/wiki?curid=1609938", "title": "Chiesa di Santa Maria della Vittoria (Praga)", "text": "La Kostel Panny Marie V\u00edt\u011bzn\u00e9 (\"Chiesa della Vergine Maria della Vittoria\") \u00e8 una chiesa di Praga, sita nel quartiere di Mal\u00e1 Strana.\nStoria.\nOriginariamente la chiesa era dedicata alla \"Trinit\u00e0\" e fu costruita per i luterani tedeschi dall'architetto Giovanni Maria Filippi. Successivamente alla battaglia della Montagna Bianca, la chiesa venne donata ai carmelitani. Questi ultimi la ricostruirono dedicandola alla vittoria. La chiesa \u00e8 famosa per ospitare la statua del Bambino Ges\u00f9 di Praga, portata dalla Spagna dalla principessa Polyxena Lobkowicz, che la don\u00f2 all'ordine nel 1628."}
{"id": "1609940", "revid": "287204", "url": "https://it.wikipedia.org/wiki?curid=1609940", "title": "B\u00f6hm", "text": ""}
{"id": "1609951", "revid": "88740", "url": "https://it.wikipedia.org/wiki?curid=1609951", "title": "B\u00f6hme (disambigua)", "text": ""}
{"id": "1609954", "revid": "92723", "url": "https://it.wikipedia.org/wiki?curid=1609954", "title": "Stadio BJK \u0130n\u00f6n\u00fc", "text": "Lo stadio BJK \u0130n\u00f6n\u00fc era l'impianto utilizzato dalla squadra di calcio Be\u015fikta\u015f J.K., nell'omonimo quartiere di Istanbul, in Turchia, per giocare le sue partite casalinghe. Inaugurato nel 1947, poteva ospitare 41.905 persone. \n\u00c8 stato demolito nel 2013 e sulle ceneri \u00e8 stata costruita la Vodafone Arena che dal 2016 ospita le partite della squadra turca, con una capienza di 41.903 posti, con 147 sky box e 4.500 posti tribune VIP.\nNel 2009 era stato inserito al quarto posto nella classifica del Times sugli stadi pi\u00f9 belli al mondo.\nOltre al calcio, lo stadio BJK \u0130n\u00f6n\u00fc ospit\u00f2 alcuni importanti concerti di artisti internazionali. Il primo concerto allo stadio di Istanbul fu quello di Bryan Adams il 28 luglio 1992.\nNegli anni novanta e Duemila vi si sono esibiti altre star del pop e del rock: i Guns N' Roses all'interno del loro Use Your Illusion Tour, i Metallica, i Bon Jovi, i Rammstein, Michael Jackson all'interno del suo Dangerous World Tour, Madonna all'interno del suo Girlie Show Tour, Elton John, gli Scorpions, Rihanna, gli Iron Maiden, Rod Stewart, Sting e Tina Turner.\nLo stadio ha ospitato l'evento heavy metal Sonisphere Festival nel 2010, in cui si sono esibiti tra gli altri i \"Big Four\" del genere thrash metal: Metallica, Slayer, Megadeth e Anthrax."}
{"id": "1609956", "revid": "278830", "url": "https://it.wikipedia.org/wiki?curid=1609956", "title": "Rush Hour", "text": ""}
{"id": "1609958", "revid": "1263156", "url": "https://it.wikipedia.org/wiki?curid=1609958", "title": "Numero semiperfetto primitivo", "text": "In matematica, un numero semiperfetto primitivo (chiamato anche \"numero primitivo pseudoperfetto\", \"numero semiperfetto irriducibile\" o \"numero pseudoperfetto irriducibile\") \u00e8 un numero naturale semiperfetto che non ha alcun divisore proprio semiperfetto.\nI numeri semiperfetti primitivi pi\u00f9 piccoli sono 6, 20, 28, 88, 104, 272, 304, 350, ... (sequenza A006036 dell'OEIS).\nEsistono infiniti numeri semiperfetti primitivi dispari (il pi\u00f9 piccolo \u00e8 945)."}
{"id": "1609961", "revid": "729019", "url": "https://it.wikipedia.org/wiki?curid=1609961", "title": "Isola Manitoulin", "text": "Manitoulin \u00e8 un'isola del Canada situata nel Lago Huron. \u00c8 l'isola lacustre pi\u00f9 grande del mondo.\nGeografia.\nIl territorio appartiene allo Stato dell'Ontario: con i suoi 2.766\u00a0km\u00b2 ha un'estensione maggiore dello Stato del Lussemburgo. La sua popolazione nel 2001 era di 10.603 persone e la sua densit\u00e0 abitativa si ferma ad un modesto 4 abitanti/km\u00b2.\nL'isola di Manitoulin ha 108 laghi d'acqua dolce, alcuni dei quali hanno le loro isole; a loro volta molte di queste \"isole nelle isole\" hanno i loro stagni. Il lago Manitou, a 104 km2 (40 sq mi), \u00e8 il lago pi\u00f9 grande di un'isola d'acqua dolce nel mondo, e Treasure Island nel lago Mindemoya \u00e8 l'isola pi\u00f9 grande di un lago su un'isola in un lago del mondo.\nLa storica cittadina di \"Manitowaning\", a partire dal 1837, fu il primo insediamento di origine europea, mentre i primi insediamenti sull'isola sono compresi tra i 10.000 e i 2.000 anni prima di Cristo.\nPopolazione.\nLa popolazione \u00e8 cos\u00ec suddivisa per origini:\ne per religioni professate:"}
{"id": "1609963", "revid": "2014155", "url": "https://it.wikipedia.org/wiki?curid=1609963", "title": "Pandolfo V di Capua", "text": "Biografia.\nNon \u00e8 certo, anche se appare probabile, che fosse legato alla dinastia regnante di Capua.\nFu posto sul trono di Capua da Pellegrino, Arcivescovo di Colonia, che aveva espugnato la citt\u00e0 e deposto Pandolfo IV, che era stato imprigionato in Germania dall'imperatore Enrico II.\nIl suo successore Corrado II rilasci\u00f2 Pandolfo IV nel 1024, su richiesta di Guaimario III di Salerno.\nGuaimario e Pandolfo subito assediarono Capua, con l'aiuto del mercenario Normanno Rainulfo Drengot. Nel 1025, il catapano bizantino Basilio Boioannes, che fino ad allora era stato impegnato nell'organizzazione di una spedizione in Sicilia, si un\u00ec a loro con grandi forze. La citt\u00e0 cadde nel 1026, dopo 18 mesi d'assedio, Basilio negozi\u00f2 la resa di Pandolfo V cui garant\u00ec un salvacondotto per Napoli.\nNel 1027, Pandolfo IV, di nuovo al potere, assedi\u00f2 Sergio IV di Napoli, che aveva offerto asilo a Pandolfo di Teano; la citt\u00e0 cadde e Sergio si nascose mentre Pandolfo V fugg\u00ec a Roma, dove mor\u00ec qualche anno dopo."}
{"id": "1609970", "revid": "73125", "url": "https://it.wikipedia.org/wiki?curid=1609970", "title": "Lewis A. Swift", "text": ""}
{"id": "1609971", "revid": "287204", "url": "https://it.wikipedia.org/wiki?curid=1609971", "title": "J.League 1996", "text": "La stagione 1996 \u00e8 stata la quarta edizione della J.League, massimo livello professionistico del campionato giapponese di calcio.\nAvvenimenti.\nIl torneo, svoltosi tra il 16 marzo e il 9 novembre 1996, sub\u00ec una modifica nei regolamenti che vide la fusione delle due fasi precedentemente esistenti in un'unica: di conseguenza, sarebbe stata proclamata campione del Giappone la squadra che avrebbe concluso il campionato in vetta alla classifica. Le squadre che avrebbero occupato le prime due posizioni si sarebbero scontrate in un mini-torneo, detto Suntory Cup, a cui partecipavano le due finaliste della Coppa Yamazaki Nabisco.\nLa lotta per il titolo vide coinvolte numerose squadre che finora non avevano mai vinto il campionato, con lo Yokohama Fl\u00fcgels avvantaggiato fino a due giornate dal termine, quando due sconfitte consecutive lasciarono il via libera al Kashima Antlers.\nClassifica finale.\nLegenda:\n\u00a0\u00a0\u00a0\u00a0\u00a0 Campione del Giappone e ammessa al Campionato d'Asia per club 1997\n\u00a0\u00a0\u00a0\u00a0\u00a0 Ammessa alla Coppa delle Coppe dell'AFC 1997-1998\nNote:"}
{"id": "1609972", "revid": "31185", "url": "https://it.wikipedia.org/wiki?curid=1609972", "title": "Manitoulin", "text": ""}
{"id": "1609974", "revid": "287204", "url": "https://it.wikipedia.org/wiki?curid=1609974", "title": "Stadio Giule\u0219ti", "text": "Lo stadio Giule\u0219ti \u00e8 l'impianto utilizzato dal per giocare le sue partite casalinghe. Pu\u00f2 ospitare 19.100 persone ed \u00e8 stato inaugurato nel 1939. \u00c8 situato a Bucarest, in Romania."}
{"id": "1609976", "revid": "1869172", "url": "https://it.wikipedia.org/wiki?curid=1609976", "title": "Desa di Rascia", "text": "Biografia.\nFiglio di Uro\u0161 I di Rascia, durante il regno di suo fratello Uro\u0161 II, nel 1149 partecip\u00f2 alla guerra di conquista della Doclea. Approfittando della campagna militare bizantina contro i Normanni di Guglielmo I, Uro\u0161 II aveva attaccato la Doclea governata dal principe Radoslav e ne aveva assoggettato numerose citt\u00e0. L'imperatore bizantino Manuele I Comneno, di cui Radoslav era vassallo, tralasci\u00f2 la lotta contro i Normanni e diresse le proprie truppe un Doclea per arrestarne la disfatta. Nel 1150 l'armata bizantina riconquist\u00f2 la Doclea e la riconsegn\u00f2 al legittimo sovrano, e prosegu\u00ec l'avanzata fino alla Rascia. Uro\u0161 II fu deposto e sostituito proprio da Desa, nonostante anch'egli avesse preso parte alla guerra.\nUro\u0161 II, per\u00f2, chiese perdono all'imperatore e s'impegn\u00f2 a fornirgli truppe serbe per le sue future campagne militari. Cos\u00ec Manuele I acconsent\u00ec ad un ritorno di Uro\u0161 sul trono.\nIn Ungheria regnava G\u00e9za II, figlio B\u00e9la II il Cieco e di Jelena di Rascia, sorella di Uro\u0161 II e Desa. G\u00e9za era salito al trono ancora minorenne sotto la tutela del principe Belo\u0161, un altro fratello di Uro\u0161 II e Desa. Tra l'Ungheria e la Rascia, quindi, sin dai tempi in cui in Rascia regnava Uro\u0161 I, esisteva una forte alleanza, condivisa dai notabili e dal popolo.L'Ungheria aveva partecipato alla fallita conquista della Doclea, e Manuele I, anche per questo, nel 1151 le mosse guerra. Uro\u0161 II che aveva giurato fedelt\u00e0 all'Impero bizantino non pot\u00e9 prestare aiuto al nipote G\u00e9za che fu sconfitto dall'esercito di Costantinopoli.\nLa politica filobizantina di Uro\u0161 divenne intollerabile per la nobilt\u00e0 che era legata all'Ungheria, e nel 1155 Uro\u0161 II venne rovesciato da una rivolta di corte. Desa fu nuovamente nominato gran principe di Rascia, ma venne di nuovo spodestato dall'Imperatore Manuele che preferiva avere sul trono il fedele Uro\u0161 II. In cambio Desa ottenne di amministrare la regione di Dendra.\nL'attivit\u00e0 diplomatica.\nUro\u0161 II govern\u00f2 per lungo tempo col favore bizantino, ma la sua politica venne giudicata negli anni da Manuele Comneno troppo indipendente. Nel 1162 l'imperatore decise di detronizzarlo e di affidare il trono di Rascia ancora una volta a Desa.\nNello stesso anno, G\u00e9za II d'Ungheria mor\u00ec lasciando due figli: Stefano e B\u00e9la. Si apr\u00ec una disputa dinastica nella quale entr\u00f2 anche l'Impero bizantino che mise sul trono magiaro Ladislao, figlio di B\u00e9la II il Cieco che viveva a Costantinopoli, detronizzando il giovane Stefano III. Alla morte di Ladislao, Manuele I nomin\u00f2 re suo fratello minore Stefano IV che non fu riconosciuto dalla nobilt\u00e0 e dalla chiesa. Stefano fu arrestato e rimandato a Costantinopoli, e sul trono ungherese torn\u00f2 il legittimo successore di G\u00e9za II, il figlio Stefano III.\nManuele I decise nel 1163 di giungere con l'esercito in Ungheria per riportare Stefano IV sul trono, e chiese a Desa di raggiungerlo a Ni\u0161 con le sue armate per attaccare insieme. Desa stava dalla parte del legittimo sovrano ungherese, ma fu costretto dapprima ad acconsentire alle richieste imperiali. Incontrato l'imperatore, riusc\u00ec a convincerlo a desistere dal proseguire la campagna, e Manuele sigl\u00f2 un trattato di pace con Stefano III abbandonando a se stesso Stefano IV.\nLa fine del regno.\nManuele I Comneno decise di riorganizzare i principati balcanici che erano sottoposti all'Impero bizantino. Nel 1165 stabil\u00ec che la Rascia divenisse un feudo del principe Nemanja che regnava sulla regione di Toplica e del fiume Ibar. La Rascia aveva sempre avuto una posizione predominante sugli altri principati serbi, per questo Desa si ribell\u00f2 alla decisione imperiale. Manuele I, quindi, decise di destituirlo: al suo posto nomin\u00f2 gran principe Tihomir Zavidovi\u0107, fratello di Nemanja, ripristinando la supremazia della Rascia sulle regioni serbe confinanti."}
{"id": "1609983", "revid": "1793900", "url": "https://it.wikipedia.org/wiki?curid=1609983", "title": "Stadion Graz-Liebenau", "text": "Lo Stadion Graz-Liebenau, noto come UPC-Arena per motivi di sponsor, \u00e8 il principale stadio calcistico della citt\u00e0 di Graz. Costruito sul sito del precedente impianto, il Bundesstadion Graz-Liebenau, a sua volta inaugurato nel 1951, pu\u00f2 ospitare 15.400 persone ed \u00e8 stato inaugurato nel 1997.\nViene utilizzato principalmente per il calcio, lo Sturm Graz e il Grazer AK vi giocano le proprie partite casalinghe. Ha ospitato due finali di \u00d6FB-Cup e tre di \u00d6FB-Supercup, oltre a numerose partite della Nazionale austriaca.\n\u00c8 stato una delle tre sedi del campionato mondiale di football americano 2011 giocatosi proprio in Austria.\nStoria.\nIl primo stadio.\nNel 1929 fu creata la \"Sportplatzareal\", l'area dove oggi sorge lo stadio, per ospitare le partite del Grazer SC. Pi\u00f9 tardi venne utilizzata dallo Sportclub Wacker (Grazer Sportvereinigung) e, infine, divenne il centro sportivo della societ\u00e0 Steyr Daimler Puch.\nDopo la seconda guerra mondiale l'area era deserta, ma ancora edificabile e nel 1950 il governo decise di costruirvi un nuovo centro sportivo pubblico, a sud della citt\u00e0 di Graz. Concepito inizialmente solo come un campo sportivo, divenne nei progetti definitivi un vero e proprio stadio in muratura, capace di 16.000 spettatori. L'inaugurazione ebbe luogo il 9 giugno 1951 con una partita amichevole tra la selezione della Steirischer Fu\u00dfball-Verband e il club inglese del Sunderland, terminata con una vittoria dei padroni di casa per 2-1.\nNegli anni seguenti l'impianto conobbe rimaneggiamenti importanti, tra cui l'installazione dei riflettori nel 1955 e l'espansione delle gradinate nel 1970. Tutto allo scopo di rendere lo stadio sempre pi\u00f9 moderno e funzionale.\nLa Nazionale austriaca vi debutt\u00f2 il 10 settembre 1970 in un'amichevole con la terminata 0-1, in seguito i due principali club cittadini lo elessero a sede delle partite casalinghe: lo Sturm dal 1974 al 1982 e il GAK dal 1975 al 1986.\nLa costruzione del nuovo stadio.\nCon i primi anni novanta lo stadio necessitava di lavori di ristrutturazione. Si opt\u00f2 invece per la costruzione di un impianto completamente nuovo. A dicembre del 1994 venne completata l'acquisizione del vecchio Bundesstadion Graz-Liebenau alla citt\u00e0 di Graz da parte del governo federale, il quale si assunse le spese di costruzione del nuovo impianto per il 20%. Lo stato della Stiria contribu\u00ec invece per il 30%.\nIl nuovo stadio, progettato per 15.000 spettatori, avrebbe dovuto rispondere a tutte le norme necessarie per ospitare gare internazionali. La gara d'appalto prevedeva anche la realizzazione di strutture correlate come parcheggi, centri commerciali e benessere, spazi residenziali e per uffici. Risult\u00f2 vincitore un gruppo di investitori capeggiati dalla \"Granit Ges.m.b.H\", che commission\u00f2 allo studio di architettura \"Team A Graz\" la progettazione del nuovo impianto.\nConsegnati i progetti, i lavori iniziarono il 9 gennaio 1995. Nell'inverno dell'anno successivo erano gi\u00e0 stati portati a termine, e lo stadio appena eretto venne intitolato al celebre ex-culturista e attore Arnold Schwarzenegger, nativo della regione. L'Arnold Schwarzenegger-Stadion Graz-Liebenau fu inaugurato il 9 luglio 1997 con il 91\u00ba derby di Graz tra Sturm e Grazer AK, vinto dai \"blackies\" per 4-0, davanti a 15.400 spettatori. Il primo gol nel nuovo impianto fu realizzato al 3' da Roman M\u00e4hlich. Erano passati esattamente 46 anni dall'inaugurazione del vecchio \"Bundesstadion\".\nControversie e cambio del nome.\nNel gennaio 2005 esplose un caso concernente il nome dello stadio. Arnold Schwarzenegger, divenuto nel frattempo governatore della California, neg\u00f2 la grazia ad un condannato a morte, suscitando infinite polemiche. I politici locali chiesero esplicitamente che il nome dell'attore fosse tolto da quello dello stadio, e si spinsero a chiedere la revoca della sua cittadinanza austriaca. Quando, a dicembre, il governatore conferm\u00f2 la condanna a morte, lo schieramento politico capeggiato dai Verdi e dal KP\u00d6 ottennero che lo stadio venisse ribattezzato.\nNella notte del 26 dicembre l'impianto cambi\u00f2 nome in Stadion Graz-Liebenau.\nBen presto il governo cittadino, sotto la guida dell'assessore alle finanze Wolfgang Riedler, inizi\u00f2 la ricerca di un possibile sponsor per lo stadio. La gara d'appalto fu vinta dalla \"UPC Austria GmbH\", compagnia di telecomunicazioni. Il 17 febbraio 2006 venne cos\u00ec presentata la nuova \"UPC-Arena\", in occasione del 125\u00ba derby cittadino terminato 0-0.\nCaratteristiche.\nStruttura.\nLo stadio ha pi\u00f9 di 15.400 posti a sedere interamente coperti, suddivisi in 27 settori. Per le partite in Champions League dello Sturm Graz nel 1999 e nel 2001, vennero montate delle gradinate supplementari, in modo tale che quasi 16.000 spettatori trovavano spazio. La capienza ufficiale per le partite di Bundesliga \u00e8 di 15.323 spettatori.\nIl settore VIP si trova presso la curva ovest nel settore 18, ed ha 500 posti. Sono presenti 60 posti destinati a portatori di handicap.\nIl terreno di gioco, dotato di un impianto di riscaldamento del prato, ha una dimensione di 105 x 72 metri ed \u00e8 circondato da un fossato di quasi tre metri di profondit\u00e0.\nCostruzione.\nLa struttura \u00e8 stata progettata dal team di architetti \"Team A Graz\" nel 1994 ed eretta tra il 1995 ed il 1997. La citt\u00e0 di Graz, committente e costruttrice dell'opera, si \u00e8 rivolta agli architetti J\u00f6rg Wallm\u00fcller, Dietrich Ecker, Herbert Missoni e Franz Cziharz, coadiuvati dagli ingegneri Wolfgang Platzer, Edwin Visotschnig e Richard Greiner.\nLa superficie complessiva su cui sorge l'edificio, compreso il centro sportivo, \u00e8 di 39.650\u00a0m\u00b2, mentre la superficie effettivamente edificata \u00e8 di 13.725\u00a0m\u00b2.\nPer la costruzione dello stadio sono stati utilizzati 85.000\u00a0m\u00b2 di casseforme, elaborate 1.250 tonnellate di acciaio e 14.000 m\u00b3 di calcestruzzo. Il tetto d'acciaio \u00e8 grande circa 10.000 metri quadrati e ha un peso di 650 tonnellate. Il costo dell'intera opera \u00e8 stato l'equivalente di circa 20 milioni di euro.\nL'arena presenta anche due schermi video e quattro torri faro. Sono montati complessivamente 158 proiettori per illuminare completamente con 1.200 lux il campo di gioco.\nIl prato ha una dimensione di esattamente 9.085\u00a0m\u00b2 (79 x 115\u00a0m), dove la superficie di gioco misura 72 x 105\u00a0m.\nNello stadio sono presenti anche 9 servizi igienici e 15 buffet, su complessivi 6.000\u00a0m\u00b2 di distribuzione.\nProprio accanto al complesso si trova lo stadio del ghiaccio di Graz-Liebenau, che ospita le partite casalinghe dei Graz 99ers, e un'altra pista di pattinaggio, coperta da un tetto formato da pannelli solari fotovoltaici, l'energia prodotta viene immessa direttamente nella rete di distribuzione cittadina. Il trasferimento di energia viene eseguito da una stazione situata nei pressi dello stadio. L'impianto ha vinto nel 2002 il premio \"\u00d6sterreichischen Solarpreis\" come migliore progetto ad energia solare austriaco, ed \u00e8 stato dal 2002 al 2006 il pi\u00f9 grande di questi progetti nel Paese.\nL'investimento comporta un ritorno di circa 540 MWh all'anno. A fronte di una caldaia a gasolio si porta anche un risparmio di CO2 di circa 250.000\u00a0kg all'anno.\nEventi.\nBench\u00e9 la capacit\u00e0 ufficiale sia di 15.400 posti a sedere, l'effettiva capacit\u00e0 durante gli eventi sportivi si aggira tra i 15.312 e i 15.323 spettatori.\nSotto le tribune del lato est si trovano gli spogliatoi, le sale stampa, gli uffici e la sede della polizia. Sopra le tribune si trovano le cabine televisive, la tribuna stampa e l'area destinata ai giornalisti.\nL'area VIP si trova presso la curva ovest (settore 18), \u00e8 dotata di un ristorante e ha una parete in vetro panoramica. In questo modo \u00e8 possibile perseguire all'interno dell'area VIP la partita. Essa viene inoltre utilizzata per conferenze, riunioni ed altri eventi. Sotto di essa si trovano i garage dello stadio.\nSul lato nord dello stadio, che si affaccia sulla \"Stadionplatz\", sorge la torre dello stadio, sotto la tribuna nord, le aree dell'amministrazione sportiva della citt\u00e0 di Graz, il \"Fan-Caf\u00e9\", luogo di ritrovo dei tifosi dello Sturm Graz e un'agenzia di scommesse. All'interno della torre dello stadio si trovano uffici, alloggi e, al piano terra, il negozio dello Sturm.\nSotto la tribuna sud vi \u00e8 un centro fitness con una superficie di circa 1.500 metri quadrati. Proprio accanto ad esso sorge lo stadio del ghiaccio Liebenau.\nCalcio.\nOltre ad essere utilizzato dallo Sturm Graz (Bundesliga) e dal Grazer AK (Regionalliga) per le proprie partite casalinghe, il Graz-Liebenau ha ospitato diverse gare della Nazionale austriaca e cinque finali di competizioni nazionali, due di coppa e tre di supercoppa d'Austria.\nFootball americano.\nIl Graz-Liebenau \u00e8 stato una delle tre sedi del campionato mondiale di football americano 2011, insieme al Tivoli-Neu Stadion di Innsbruck e all'Ernst Happel Stadion di Vienna; \u00e8 anche sede delle partite del girone B del campionato europeo A di football americano 2014.\nConcerti.\nLo stadio fu concepito anche per l'organizzazione di concerti. Tuttavia, a causa delle piccole dimensioni non \u00e8 mai stato possibile organizzarne alcuno, dato che non avrebbe garantito il successo finanziario. Inoltre, l'erba naturale sarebbe danneggiata da un concerto troppo forte."}
{"id": "1609984", "revid": "33689", "url": "https://it.wikipedia.org/wiki?curid=1609984", "title": "PlaneShift", "text": "Planeshift \u00e8 un videogioco MMORPG fantasy ancora in versione alfa, ma utilizzabile gi\u00e0 dal 2002. \u00c8 possibile giocare scaricando l'apposito client disponibile per Linux, Windows e Mac. \u00c8 un progetto non a scopo di lucro fondato da Luca Pancallo e guidato dall'organizzazione Atomic Blue.\nIl motore del server \u00e8 realizzato dal team di PlaneShift, mentre i contenuti del rendering 3D sono basati sul motore tridimensionale Crystal Space. Il motore di gioco \u00e8 distribuito sotto licenza GNU General Public License (GPL) disponibile a chiunque per il download. Il contenuto \u00e8 distribuito sotto licenza proprietaria.\nIl gioco \u00e8 gratuito, senza costi iniziali, senza abbonamenti mensili, senza aggiornamenti premium, finanziato con donazioni e sponsor.\nIl gioco \u00e8 attualmente in fase di sviluppo. La prima versione (0.1) \u00e8 stata pubblicata il 10 febbraio 2002 ed era stata chiamata \"Atomic Blue\" e quella successiva (0.2) era stata chiamata \"Molecular Blue\". Il server di \"Molecular Blue\" smise di funzionare il 16 dicembre 2004, rimpiazzato da \"Crystal Blue\". \"Steel Blue\" (0.4) \u00e8 stata pubblicata il 2 marzo 2008. Al 2020 l'ultima versione \u00e8 \"Azure Spirit\" (0.6.3) del 2014.\nAmbientazione.\n\"PlaneShift\" \u00e8 ambientato in una colossale stalattite, chiamata Yliakum, divisa in otto livelli (o gradoni), di cui i due pi\u00f9 bassi sono sommersi. La vita \u00e8 infusa da un gigantesco cristallo, chiamato \"Il sole Azzurro\", che porta la luce nella stalattite prendendola dalla superficie del pianeta. \"PlaneShift\" comprende 12 razze (non ancora tutte disponibili per i giocatori) con caratteristiche specifiche.. Al di l\u00e0 delle Porte di Bronzo ci sono i \"Labirinti di Pietra\", una serie infinita di cunicoli che dovrebbe condurre all'esterno di Yliakum. Con la release di \"Steel Blue\" \u00e8 possibile visitare la citt\u00e0 di Hydlaa, la citt\u00e0 dei Kran, Gugrontid, parte della citt\u00e0 degli Enkidukai, Ojaveda e la fortezza delle \"Porte di Bronzo\". Gli altri livelli di Yliakum e la cavit\u00e0 che la ospita non sono ancora visitabili.\nRazze.\nYlikaum \u00e8 popolata da molte razze differenti. I giocatori possono scegliere fra queste razze: Xacha o Ylian (Umani), Nolthrir o Dermorian (Elfi), Stonebreaker o Hammerwielder (Nani), Lemuri, Kran (uomini di pietra), Diaboli (simili a diavoli), Enkidukai (una razza di felini umanoidi), Klyros (rettili alati), o Ynnwn (un meticcio generato da un Elfo e un Diaboli). Tutte queste razze sono giocabili, ma alcuni modelli 3D non sono ancora stati realizzati, e al loro posto si utilizzano temporaneamente modelli di altre razze.\nKran.\nI Kran sono l'unica razza conosciuta che anzich\u00e9 basarsi sul carbonio si basa sul silicio. Per questo hanno un corpo molto resistente e godono di una protezione anche quando non hanno armatura, inoltre sono molto forti, tuttavia sono la razza meno intelligente. Questa particolare razza fu creata dalla magia di una divinit\u00e0 di Yliakum, Talad, ex-migliore amico della dea Laanx.\nStoria e politica.\nLa storia di Yliakum \u00e8 divisa in cinque epoche differenti. Le razze vennero create da Talad e Laanx, le due divinit\u00e0 principali.\nYliakum \u00e8 governata da otto \"Octarchs\", ognuno rappresentante un livello di Yliakum. Sotto di loro si trovano rappresentanti minori, venti per ogni livello (in totale 160), chiamati \"Vigesimi\". All'inizio di ogni anno c'\u00e8 un incontro tra tutti gli Octarchs e tutti i Vigesimi che dura alcuni mesi, in cui discutono di problemi relativi agli abitanti di Yliakum. Generalmente gli Octarchs rimangono in potere a vita.\nLa valuta principale \u00e8 la Tria, monete triangolari fatte di leghe resistenti, metallo, o cristallo. Il minerale di cui sono composte pu\u00f2 essere facilmente trovato nelle miniere ed \u00e8 trasparente o verde chiaro. Forgiandolo magicamente si ottiene un triangolo perfetto con i bordi smussati. Ci sono anche altre valute, come l'Hexa (Esagoni blu col valore di 10 tria, gli Octa (Ottagoni rossi col valore di 50 tria), e i Circle (Cerchi dorati col valore di 250 tria). Esistono anche valute non ufficiali (non ancora implementate) utilizzate dai mercanti per effettuare grandi scambi. Tra queste la moneta d'argento (500 tria) e quella di platino (1000 tria).\nIl reame dei morti.\nQuando un giocatore muore la sua anima e il suo corpo (con tutti i suoi averi) vengono trasportati nel Reame dei Morti (in inglese \"Death Realm\"), un intricato labirinto pieno di trabocchetti come strade instabili e vicoli ciechi, che il defunto dovr\u00e0 attraversare per raggiungere il portale che lo ricondurr\u00e0 al regno dei vivi. Quando per\u00f2 si ritorna in vita, rimane temporaneamente una penalit\u00e0, la Maledizione di Dakkru (La dea della morte), che prosciuga il mana e la stamina, oltre a dimezzare le proprie capacit\u00e0. Per adesso il Reame della Morte non \u00e8 davvero grande, ma in futuro verr\u00e0 espanso e si aggiungeranno nuovi ostacoli come trappole e puzzle.\nModalit\u00e0 di gioco.\nGioco di Ruolo.\nUno degli obiettivi principale del team di PlaneShift \u00e8 il focus sul gioco di ruolo (roleplay). All'interno del gioco c'\u00e8 una continua attenzione per gli elementi che portano i giocatori verso il gioco di ruolo, cio\u00e8 ad interpretare il loro alter ego nel gioco nella maniera pi\u00f9 realistica possibile. Storie e leggende, libri, avventure, dialoghi dei personaggi non giocanti contribuiscono a creare un mondo virtuale il pi\u00f9 realistico possibile. I nuovi giocatori devono completare un livello di esempio (tutorial) dove vengono spiegate le meccaniche di gioco, ma anche come interpretare il proprio personaggio. Nel mondo di Yliakum i game masters aiutano i giocatori a rimanere nel personaggio (In Character), a partire dal nome scelto e dai dialoghi e le avventure fatte con loro.\nCreazione del personaggio.\nLa creazione del personaggio pu\u00f2 avvenire in due modi: una veloce, in cui si sceglie solamente la razza e la classe del personaggio, e un'altra dettagliata in cui si scelgono data di nascita, mestiere dei genitori e razza, eventi dell'infanzia e dell'adolescenza, e il luogo dove ha vissuto. Con questo metodo si possono creare personaggi molto particolari, o fargli avere abilit\u00e0 molto utili.\nCombattimento.\nYliakum \u00e8 popolata da numerose creature che possono essere uccise per bottino o per esperienza, dai ratti ai Kiriri (una creatura simile ad un gallo) fino ai pi\u00f9 potenti Ulbernaut, inoltre \u00e8 possibile scontrarsi anche con briganti o altri npc. Il combattimento fra personaggi pu\u00f2 avvenire solo se entrambi d'accordo e in ogni caso il perdente non morir\u00e0, ma cadr\u00e0 a terra sfinito (a meno che il vincitore scelga l'opzione di non risparmiarlo). Per combattere si possono usare i semplici pugni oppure spade, asce, pugnali, mazze.\nMagia.\nLa magia in \"Planeshift\" \u00e8 divisa in sei diverse \"Vie\" (Scuole): Crystal Way, Red Way, Brown Way, Azure Way, Blue Way, e Dark Way. Inizialmente il giocatore non conosce magie: per impararle \u00e8 necessario avere i glifi, oggetti magici che consentono di lanciare incantesimi, una volta scoperti sempre usando i glifi.\nForgiare.\n\u00c8 possibile forgiare spade, asce e scudi. Le armi e le armature in Yliakum hanno diverse qualit\u00e0: common, standard, superior, extraordinary, e finest che ne determinano il prezzo. Forgiare oggetti migliori richiede un maggiore livello in \"Blacksmith\" e l'abilit\u00e0 specifica nella forgia di oggetti: \"Sword Making\" nel caso di spade, \"Axe Making\" per le asce, \"Shield Making\" per gli scudi, esiste poi l'abilit\u00e0 \"Armor Making\", che tuttavia non \u00e8 stata ancora implementata. Questa attivit\u00e0 \u00e8 una delle pi\u00f9 redditizie: le armi della migliore fattura possono arrivare anche a costare 45000 trias, tuttavia il prezzo \u00e8 determinato dai fabbri a loro piacere.\nMetallurgia.\nLa metallurgia \u00e8 la conoscenza dei metalli che si possono trovare in Planeshift: ferro, rame, stagno, oro, platino, argento, zinco. La metallurgia consente di fondere i minerali metallici nella fornace e di usare lo stock casting per farne lingotti (quando il minerale viene raffreddato da solo) oppure stock (nel caso di 5 o 10 minerali raffreddati insieme). La metallurgia, assieme all'abilit\u00e0 mining \u00e8 la pi\u00f9 redditizia tanto che coloro in grado di lavorare il platino hanno in mano l'economia del gioco.\nLicenza.\nPlaneShift utilizza il game engine opensource Crystal Space. Il codice sorgente della versione client e server, che il gioco impiega, \u00e8 opensource e sotto la GNU General Public License.\nTutti gli altri elementi come grafica, regole, dialoghi, ecc. sono proprietari e sotto una licenza personalizzata: la PlaneShift Content License (PCL)."}
{"id": "1609988", "revid": "767487", "url": "https://it.wikipedia.org/wiki?curid=1609988", "title": "Stadio di Mendizorrotza", "text": "Lo Stadio di Mendizorrotza () \u00e8 uno stadio situato a Vitoria-Gasteiz, in Spagna. \u00c8 utilizzato dal Deportivo Alav\u00e9s per la disputa delle partite casalinghe. Pu\u00f2 ospitare 19 840 persone.\nAperto nel 1924, \u00e8 attualmente il terzo stadio pi\u00f9 antico di Spagna, dopo El Molin\u00f3n e il Mestalla.\nStoria.\nLo stadio fu inaugurato il 27 aprile 1924, giorno precedente a quello di San Prudenzio, patrono della provincia basca di \u00c1lava.\n\u00c8 stato ripetutamente rinnovato. Il pi\u00f9 importante restauro fu effettuato nel 1999, quando, dopo la terza promozione del Deportivo Alav\u00e9s in Primera Divisi\u00f3n, furono realizzate nuove tribune negli angoli dello stadio, con capienza portata a 19 840 posti.\nNel dicembre 2016 il presidente del Deportivo Alav\u00e9s, Josean Querejeta, ha annunciato un piano di modernizzazione ed espansione dello stadio, con la possibilit\u00e0 di portare lo stadio a una capienza di 28 000 posti."}
{"id": "1609995", "revid": "22475", "url": "https://it.wikipedia.org/wiki?curid=1609995", "title": "Stadio Bala\u00eddos", "text": "L'Estadio Bala\u00eddos (conosciuto attualmente come \"Abanca-Bala\u00eddos\" per motivi di sponsorizzazione) \u00e8 l'impianto utilizzato dal Celta Vigo per giocare le sue partite casalinghe. Pu\u00f2 ospitare 29.000 persone ed \u00e8 stato inaugurato nel 1928. \u00c8 situato a Vigo, in Galizia, Spagna.\nDurante il ha ospitato le seguenti gare:"}
{"id": "1610004", "revid": "6923", "url": "https://it.wikipedia.org/wiki?curid=1610004", "title": "If We Were", "text": "If We Were \u00e8 un singolo della cantante messicana Belinda pubblicato nel 2008 dall'etichetta discografica EMI Televisa Music, estratto dal suo album \"Utop\u00eda Internacional\".\nIl disco.\nLa canzone \u00e8 la versione inglese di \"Ni Freud Ni T\u00fa Mam\u00e1\". Nel videoclip fa un piccolo cameo l'attore Andrew Seeley.\nIl singolo \u00e8 stato pubblicato l'11 gennaio 2008 per l'intero continente europeo e . . ed \u00e8 stato uno dei video pi\u00f9 trasmessi da MTV Italia."}
{"id": "1610005", "revid": "729019", "url": "https://it.wikipedia.org/wiki?curid=1610005", "title": "Umm al-Fahm", "text": "Umm al-Fahm \u00e8 una citt\u00e0 israeliana che si trova nel Distretto di Haifa, con una popolazione di 45.000 persone, quasi tutti cittadini arabi di Israele. \u00c8 il centro sociale, culturale ed economico per i residenti di Wadi 'Ara."}
{"id": "1610013", "revid": "767487", "url": "https://it.wikipedia.org/wiki?curid=1610013", "title": "Colpo grosso al drago rosso - Rush Hour 2", "text": "Colpo grosso al drago rosso - Rush Hour 2 (\"Rush Hour 2\") \u00e8 un film del 2001 diretto da Brett Ratner.\nLa pellicola ha come protagonisti Jackie Chan e Chris Tucker, ed \u00e8 il sequel del film del 1998 \"Rush Hour - Due mine vaganti\" che, a sua volta, ha avuto un altro seguito nel 2007, \"Rush Hour - Missione Parigi\".\nTrama.\nMentre i detective Lee e Carter si trovano ad Hong Kong per trascorrere una meritata vacanza, nell'ambasciata americana esplode un ordigno che uccide due poliziotti che stavano indagando su un caso di dollari falsi. Lee decide di indagare sull'accaduto, trascinandosi dietro anche il riluttante Carter. Sospettato dell'attentato all'ambasciata \u00e8 Ricky Tan, ex compagno del padre di Lee, diventato un boss della mafia cinese.\nAccoglienza.\nIncassi.\nIl film, proiettato la prima volta il 3 agosto 2001 in 3.118 sale negli Stati Uniti, ha incassato oltre 67 milioni di dollari nel suo fine settimana di apertura. A fronte di un budget di produzione di 90 milioni di dollari, il film ha incassato complessivamente la cifra di 347.325.802 dollari, di cui 226.164.286 negli Stati Uniti d'America e 121.161.516 nel resto del mondo. Con questi risultati raggiunge negli Stati Uniti il quinto posto come miglior incasso del 2001 e inoltre rappresenta il pi\u00f9 grande successo commerciale della storia per un film di arti marziali."}
{"id": "1610017", "revid": "181699", "url": "https://it.wikipedia.org/wiki?curid=1610017", "title": "Opposizione all'esecuzione", "text": "L'opposizione all'esecuzione nell'ordinamento giuridico italiano \u00e8 disciplinata dall'articolo 615 del codice di procedura civile e mira a fornire al debitore uno strumento per potersi opporre, in via preventiva al precetto oppure in via successiva al pignoramento, al diritto della parte istante di procedere ad esecuzione forzata.\nIl debitore, quindi, chiede che sia fatta certezza sull'esistenza o meno del diritto processuale di agire con l'esecuzione forzata.\nI motivi che possono essere addotti a fondamento di questa opposizione sono:"}
{"id": "1610019", "revid": "547034", "url": "https://it.wikipedia.org/wiki?curid=1610019", "title": "Gremio dei fabbri", "text": "Il gremio dei fabbri, \u00e8 un'antica corporazione di arti e mestieri della citt\u00e0 di Sassari (\"gremio\").\nStoria.\nIl gremio dei fabbri vanta lo statuto pi\u00f9 antico tra le corporazioni di Sassari, risalente al 1521, mentre le ordinanze su questo mestiere sono risalenti ai codici di Ugone III de Bas-Serra del 1381.\nIl gremio, dopo una pausa di circa 40 anni (durante i quali operava esclusivamente per organizzare la messa in onore del patrono sant'Eligio), ha ripreso a svolgere le proprie attivit\u00e0 nella cattedrale di San Nicola, dove si era trasferito il 18 luglio 1515, mentre in precedenza festeggiava nella chiesetta di Sant'Eligio fuori le mura.\nRicorrenze.\nLa \"festa maggiore\" si svolge il 1\u00ba dicembre, festa del patrono sant'Eligio, con la nomina dell'\"operaio maggiore\".\nIl 25 giugno si svolge invece la \"festa piccola\", con la nomina dell'operaio minore\".\nAnticamente questa corporazione eleggeva i suoi capi mastri il giorno del Corpus Domini con un sorteggio che si teneva nella chiesetta di Sant'Eligio.\nBandiera e costumi.\nLa bandiera \u00e8 color amaranto e contiene l'effigie di Sant'Eligio; la divisa dei gremianti \u00e8 di foggia spagnolesca e si compone di cappa, casacca, bottoniera (in damasco nero per gli anziani e rosso per i novizi), pantaloni al ginocchio neri e cappello alla don Basilio.\nPartecipazione alla faradda.\nIn virt\u00f9 della tradizione storica e delle attivit\u00e0 del gremio nel periodo delle pestilenze, lo stesso \u00e8 stato autorizzato a partecipare alla storica faradda con un proprio candeliere, il quale \u00e8 stato benedetto nella cattedrale il 2 dicembre del 2006 dall'arcivescovo di Sassari, Paolo Atzei.\nCandeliere.\nIl candeliere \u00e8 di color rosso fuoco, elemento del lavoro dei fabbri\nDiversamente dagli altri candelieri, rimane addobbato per la festa sino al termine della festivita di Sant'Eligio. Risiede nella cappella di Sant'Eligio nel duomo di Sassari.\nLa base del candeliere \u00e8 ornata con finiture e quadrati color oro.\nAl centro di ogni quadrato color oro vi \u00e8 una torre, simbolo di Sassari, controllata da due grifoni rampanti. Sopra questo riquadro, la scritta \"Gremio dei Fabbri\".\nIl fusto reca sulla fronte l'effigie del vescovo sant'Eligio e sul retro i simboli della maestranza.\nSu tutto il fusto sono disegnati dei motivi decorativi color oro.\nSui lati dell'ottagono che costituisce il capitello del candeliere sono riportate delle placche in bassorilievo con impressi alternatamente Sant'Eligio e i simboli della maestranza.\nLe banderuole che lo sormontano, simboli dei passati \"obrieri maggiori\" sono di vari colori: bianche, verdi, rosse, gialle e blu.il candeliere e del pesa 262 kg con stanghe completamente addobbato e 226 kg senza stanghe\nAltri gremi dei fabbri e affini.\nAltri gremi dei fabbri (o dei fabbri e affini) della Sardegna sono:"}
{"id": "1610020", "revid": "237256", "url": "https://it.wikipedia.org/wiki?curid=1610020", "title": "Mikhail Alekseevi\u010d Kuzmin", "text": ""}
{"id": "1610025", "revid": "1872303", "url": "https://it.wikipedia.org/wiki?curid=1610025", "title": "Erminio Bercarich", "text": "Biografia.\nNacque nel 1923 nella penisola istriana, esattamente a Valdarsa, all\u2019epoca Italia e attualmente appartenente alla Croazia con il nome di \u0160u\u0161njevica (Susgnevizza nel toponimo italianizzato), sfugg\u00ec assieme alla famiglia alle Foibe trasferendosi nel 1945 a Reggio Calabria e qui si conquist\u00f2 il soprannome di \"Stella del Sud\".\nNonostante la prolifica carriera tra Serie C e Serie A, con la quale riusciva a ottenere premi extra in denaro a ogni marcatura (si dice che il presidente del Domenico Loi doveva elargire il premio per il gol subito dopo la segnatura, a partita ancora in corso), una volta terminata la carriera, comunque gi\u00e0 condita di trasgressioni tra tabacco e alcool che gli causarono anche frizioni con le dirigenze dei club dove milit\u00f2, fin\u00ec in miseria vivendo per vari periodi anche da senzatetto. Un lavoro come custode dello Stadio Sant'Elia a Cagliari e una raccolta fondi da parte dei suoi ex compagni del non gli evitarono successivamente una morte solitaria a soli 69 anni in una clinica a Roma.\nCaratteristiche tecniche.\nCentravanti molto prolifico e di grandi doti fisiche: era alto e dal fisico possente; nonostante ci\u00f2, disponeva di un ottimo controllo di palla e di un veloce dribbling.\nCarriera.\nInizia a giocare nell'Eneo di Fiume, societ\u00e0 partecipante ai campionati della Sezione Propaganda del Direttorio Locale di Fiume, societ\u00e0 che poi conflu\u00ec nella Littorio di Fiume partecipante al campionato di Prima Divisione della Venezia Giulia.\nArriv\u00f2 a Reggio Calabria nel 1945 ed esord\u00ec con la il 3 febbraio 1946, ospite il Lentini. Segn\u00f2 la sua prima delle 71 reti in amaranto a Messina contro il Gazzi.\nRimase in maglia amaranto fino alla stagione 1948-1949, mettendo a segno 66 reti complessive.\nNell'estate 1949 fu acquistato dal , giocando pertanto in Serie A. Con i veneti disputa 14 incontri, segnando in 4 occasioni.\nTorn\u00f2 ancora una volta in Serie C nel 1950 con la maglia del , e dopo una sola stagione si trasferisce a Cagliari. In Sardegna disput\u00f2 due stagioni, dal 1951-1952 al 1952-1953; conquist\u00f2 la promozione in Serie B gi\u00e0 al termine della prima, realizzando 30 gol in 32 partite. Tuttavia nella seconda stagione entr\u00f2 in contrasto con l'allenatore Federico Allasio: Bercarich era un accanito fumatore che dedicava infatti il suo tempo libero alle partite di poker ed ai divertimenti serali, rendendo di meno in allenamento.\nLasci\u00f2 pertanto il Cagliari, ma ritrov\u00f2 la Serie A con la maglia del nel 1953; rimase in Lombardia anche dopo la retrocessione in Serie B: in totale segn\u00f2 10 reti in due stagioni.\nNel 1955 pass\u00f2 alla Chinotto Neri in IV Serie, segnando 11 reti in 18 presenze; gi\u00e0 dalla stagione successiva approd\u00f2 alla Carbosarda in Serie C, dove mise a segno 25 reti in due stagioni.\nVest\u00ec la maglia amaranto nella stagione 1958-1959, realizzando 5 reti in 15 incontri. Chiuse la carriera nel Carbonia dopo essere rimasto inattivo per ben due stagioni.\nErminio Bercarich \u00e8 ancora oggi il primatista di gol segnati nella storia della (75 complessivi) e di gol nei derby contro il Messina: ne ha infatti messi a segno 6. Inoltre \u00e8 il calciatore con pi\u00f9 gol rispetto alle presenze nella storia del Cagliari Calcio, davanti anche a Gigi Riva."}
{"id": "1610026", "revid": "254059", "url": "https://it.wikipedia.org/wiki?curid=1610026", "title": "Campidano di Oristano", "text": "Il Campidano di Oristano \u00e8 una sub-regione della Sardegna occidentale.\nIl territorio apparteneva anticamente al giudicato di Arborea, e corrisponde a quello delle curatorie di: "}
{"id": "1610032", "revid": "599013", "url": "https://it.wikipedia.org/wiki?curid=1610032", "title": "Abdelkrim Merry Krimau", "text": "Carriera.\nLa sua carriera professionale avr\u00e0 luogo esclusivamente in Francia, dove militer\u00e0 in varie squadre, tra cui il , con cui far\u00e0 il suo esordio nel 1974 e con la quale raggiunger\u00e0 nel 1978 la finale di Coppa UEFA, e il , con cui stabilir\u00e0 il suo record di gol (23) in una sola stagione.\nKrimau fu convocato per la prima volta nella nazionale marocchina nel 1984, e fece poi parte della rosa che prese parte al in Messico, riuscendo anche a segnare una rete nel corso della manifestazione."}
{"id": "1610033", "revid": "14173360", "url": "https://it.wikipedia.org/wiki?curid=1610033", "title": "Penninite", "text": ""}
{"id": "1610034", "revid": "339392", "url": "https://it.wikipedia.org/wiki?curid=1610034", "title": "La Santa, viaggio nella ndrangheta sconosciuta", "text": ""}
{"id": "1610036", "revid": "1904508", "url": "https://it.wikipedia.org/wiki?curid=1610036", "title": "Luigi Francesco Giuseppe di Borbone-Conti", "text": "Biografia.\nFiglio di Luigi Francesco di Borbone-Conti (1717 \u2013 1776) e di Luisa Diana di Borbone-Orl\u00e9ans (1716 \u2013 1736, detta \"Mademoiselle de Chartres\"), ebbe grosse difficolt\u00e0 di sopravvivenza alla nascita e rimase di salute cagionevole e delicato per tutto il resto della sua vita. Fu battezzato il 29 novembre 1742 nella cappella reale del castello di Versailles, avendo come padrino il re di Francia, Luigi XV e come madrina la regina Maria Leszczy\u0144ska. Il 17 maggio fu fatto cavaliere dell'Ordine del Santo Spirito.\nSotto l'Ancien R\u00e9gime.\nNel corso della Guerra dei sette anni il principe partecip\u00f2 alla battaglia di Hastenbeck (26 luglio 1757) ed a quella di Creveld (23 giugno 1758) come maresciallo di campo. Richiamato in patria dal padre, spos\u00f2 per procura il 7 febbraio 1759 ed il 27 dello stesso mese di persona a Nangis-en-Brie, Maria Fortunata d'Este (1731 \u2013 1803), figlia di Francesco III d'Este, duca di Modena e Reggio e di Carlotta Aglae di Borbone-Orl\u00e9ans (1700 \u2013 1761).\nGli sposi non tardano a litigare poich\u00e9 il conte della Marca pretese di imporre alla moglie la presenza presso di lui di un suo figlio naturale, Luigi Francesco Veronese che egli aveva avuto nel 1761 da una ballerina italiana, Maria Anna Veronese, detta \"Mademoiselle Coraline\" e dalla quale ebbe poi anche un altro figlio nel 1767. Ci\u00f2 assest\u00f2 un colpo fatale al matrimonio: gli sposi si separarono consensualmente nel 1776 e la separazione divenne ufficiale nel 1777.\nDopo il colpo di forza del cancelliere di Maupeou (1771), il conte della Marca si rifiut\u00f2 di associarsi alle proteste dei principi di sangue reale, tra i quali il proprio padre, contro la soppressione dei parlamenti e rimase fedele al re. Questo comportamento diede origine ad un forte litigio con il padre, principe di Conti ed i due si riconciliarono solo nel 1776, poco prima della morte del padre del conte della Marca.\nA quella data il nuovo principe di Conti si trov\u00f2 con un patrimonio compromesso seriamente dalle dilapidazioni del padre e dovette vendere numerosi beni. Le celebri collezioni del Palazzo del Tempio in particolare andarono cos\u00ec disperse nel 1777. Inoltre le considerevoli spese da lui stesso affrontate a L'Isle-Adam, del quale egli ebbe l'ambizione di fare il pi\u00f9 bel fondo di cinegetica (caccia con i cani) di Francia, lo costrinsero a vendere, nell'ottobre del 1783, la rimanente parte dei suoi beni al conte di Provenza, agente come prestanome del fratello Luigi XVI, per 15.000.000 lire..\nIl principe di Conti fu uno dei sette principi di sangue reale che parteciparolo all'Assemblea dei notaboli convocata a Versailles il 22 febbraio ed il 25 maggio 1787. Egli non vi gioc\u00f2 che un ruolo marginale, ma insistette sullo sfacelo delle finanze del regno. I suoi interventi dimostrano che la gravit\u00e0 della crisi attraversata dalla monarchia era incombente.\nDopo il 1789.\nPoco dopo il 14 luglio 1789, essendo stato pubblicamente contrario al \" doublement du tiers\", entr\u00f2 a far parte delle persone designate come nemici della patria dalle bande rivoluzionarie di Palais-Royal. Egli emigr\u00f2 cos\u00ec il 18 luglio con il fratello del re conte di Artois ed il principe di Cond\u00e9.\nMa rientr\u00f2 in Francia il 2 aprile 1790 e si present\u00f2 davanti al re e la regina con una coccarda tricolore sul cappello, tanto che gli abitanti di L'Isle-Adam lo nominarono comandante della Guardia nazionale.\nNel mese di gennaio 1792 si install\u00f2 a Parigi, rue de Grenelle, ove soggiorn\u00f2 fino al 10 luglio. Il 15 ottobre prest\u00f2 giuramento civico di fronte alla municipalit\u00e0 di Villiers-sur-Marne e visse pacificamente lontano da Parigi nella terra di Le Lande, senza nascondersi e senza partecipare agli intrighi controrivoluzionari.\nLa Convenzione nazionale emise nei suoi confronti il 6 aprile 1793 un ordine di arresto, che fu eseguito l'indomani, e fu portato a Marsiglia con altri membri della casa dei Borbone. Giunto a destinazione il 24 aprile fu incarcerato al forte Saint-Jean. Fu liberato il 25 giugno dell'anno successivo dopo numerose petizioni indirizzate alla Convenzione. Il 29 aprile 1795, dietro proposta del Comitato delle finanze, la Convenzione gli vot\u00f2 una pensione di 10.000 lire per far fronte alle sue necessit\u00e0.\nNell'agosto 1795 il principe di Conti ritrov\u00f2 la sua propriet\u00e0 di Le Lande ed indirizz\u00f2 al Consiglio dei Cinquecento una petizione per ottenere il dissequestro dei suoi beni. Ma dopo il colpo di stato del 18 fruttidoro (4 settembre 1797) ed il voto della legge di deportazione che colp\u00ec l'insieme della famiglia dei Borbone, fu condotto sotto scorta armata fino alla frontiera spagnola, avendo tuttavia ricevuto dal Direttorio una pensione annuale di 80.000 franchi sui prodotti dei suoi beni, dopo il ricorso del cittadino Desgraviers, suo legatario universale.\nRifugiatosi a Barcellona, ricevette nel 1804 un emolumento di 500.000 franchi. Fu col\u00e0 che si spense poco prima dell'avvento della Restaurazione e fu inumato nella chiesa di San Michele.\nTrent'anni dopo Luigi Filippo I, avendo appreso che questa chiesa stava per essere demolita, ordin\u00f2 al console francese Ferdinand de Lesseps di far procedere l'esumazione della salma che, imbarcata sul \"Lavoisier\" e trasportata a Drieux fu reinumata il 2 aprile 1844 nella Cappella reale.\nMatrimonio e figli.\nLuigi Francesco Giuseppe di Borbone-Conti non ebbe figli dalla moglie legittima Maria Fortunata d'Este. Ebbe invece due figli naturali dall'amante Maria Anna Veronese, detta \"Mademoiselle Coraline\", un'attrice italiana:\nAltri progetti.\nseparatore"}
{"id": "1610047", "revid": "682087", "url": "https://it.wikipedia.org/wiki?curid=1610047", "title": "Highly Evolved", "text": "Highly Evolved \u00e8 l'album di debutto dei The Vines, registrato tra il luglio del 2001 e il febbraio del 2002, e pubblicato in Australia, Europa e Stati Uniti rispettivamente il 14/15/16 luglio del 2002. Prodotto da Rob Schnapf (Foo Fighters, blink-182, Beck, Elliot Smith e Dashboard Confessional), \"Highly Evolved\" ha riscosso un grande successo (specie negli Stati Uniti e in Canada), in particolare anche per il suo stile musicale, che si presenta come una miscela di grunge, punk e garage rock."}
{"id": "1610053", "revid": "1543377", "url": "https://it.wikipedia.org/wiki?curid=1610053", "title": "Rush Hour - Missione Parigi", "text": "Rush Hour - Missione Parigi (\"Rush Hour 3\") \u00e8 un film del 2007 diretto da Brett Ratner, con Jackie Chan e Chris Tucker. \u00c8 il terzo film della trilogia, cominciata nel 1998 con \"Rush Hour - Due mine vaganti\" e proseguita nel 2001 con \"Colpo grosso al drago rosso - Rush Hour 2\".\nTrama.\nL'ambasciatore Han \u00e8 entrato in possesso di alcune prove schiaccianti sui membri dell'organizzazione interna delle Triadi, la pi\u00f9 grande organizzazione malavitosa del mondo, ed \u00e8 venuto a conoscenza dell'identit\u00e0 del loro capo, Shy Shen. Recatosi a Los Angeles per testimoniare di fronte alla Corte Penale Internazionale, Han viene ferito gravemente da un ignoto assassino, che si riveler\u00e0 essere il fratello di Lee, Kenji, che \u00e8 a capo di un'organizzazione criminale.\nL'ispettore Lee, grande amico di Han, prende la questione come una faccenda personale ed insieme al collega Carter si mette alla ricerca della verit\u00e0 e dei responsabili.\nAnche Soo Young, figlia di Han, adesso \u00e8 in pericolo e soltanto i due poliziotti possono aiutarla, in un'avventura che li porter\u00e0 fino alla capitale francese, Parigi. Durante questa avventura Carter si innamora di Genevi\u00e8ve, sentimento ricambiato.\nProduzione.\nRoselyn S\u00e1nchez, che interpretava Isabella Molina nel secondo film, sarebbe dovuta apparire anche in questo film, ma le sue scene sono state tagliate. L'attore Herman Cain avrebbe dovuto apparire in un cameo nel ruolo del padre di Carter, ucciso come racconta il poliziotto nel primo film da un uomo che non voleva pagare una multa. Nella scena in questione, Carter e Lee visitano la sua casa dove ci sarebbe dovuta essere una colluttazione distruggendo gran parte degli oggetti di casa mandando su tutte le furie il vecchio Carter.\nAccoglienza.\nIncassi.\nIl film ha incassato oltre 49 milioni di dollari nel suo fine settimana di apertura.\nA fronte di un budget di produzione di 140.000.000 di dollari, il film ha incassato complessivamente la cifra di 300.708.986 dollari, di cui 140.125.968 negli Stati Uniti d'America e 160.583.018 nel resto del mondo, meno del precedente \"Colpo grosso al drago rosso - Rush Hour 2\" che invece aveva quasi raggiunto la soglia di 350 milioni di dollari.\nSequel.\nPer via del successo collettivo a livello di incassi cinematografici ottenuto dalla trilogia, fu confermato che Brett Ratner e Jeff Nathanson si mettessero al lavoro su un possibile quarto film gi\u00e0 qualche tempo dopo l'uscita di \"Rush Hour 3\". Ratner ironizz\u00f2 in un commento audio nell'edizione DVD del film dicendo che il quarto episodio molto probabilmente sarebbe stato realizzato tra il 2010 e il 2013. Comunque, Ratner e Nathanson hanno considerato l'uso del motion capture per il film, esplorando concetti e nuove trame per Chan e Tucker. Si \u00e8 parlato di ambientare il film a Mosca.\nNell'agosto del 2014, Jackie Chan ha affermato che gli studios sono ancora interessati a un quarto sequel."}
{"id": "1610056", "revid": "984922", "url": "https://it.wikipedia.org/wiki?curid=1610056", "title": "Pennina", "text": "La pennina, chiamata anche penninite, \u00e8 un minerale appartenente alle talco-cloriti; cristallizza in forma di cristalli appiattiti di colore verde-azzurrognolo con lucentezza madreperlacea sulla sfaldatura. \u00c8 una variet\u00e0 del clinocloro.\nCaratteri diagnostici.\nAl cannello il minerale si sfoglia senza fondere. Dall'acido solforico \u00e8 completamente decomposto. Le lamelle di pennina risultano flessibili, ma non elastiche.\nOrigine.\nLa pennina \u00e8 molto diffusa in natura: si trova particolarmente nei diabasi, che sono rocce effusivepovere di silice corrispondenti ai magmi gabbrici.\nGiacimenti e usi.\nBellissimi cristalli di clorite pennina si osservano nelle litoclasi degli scisti cristallini del ghiacciaio di Findelen e del Gorner Grat presso Zermatt, in Svizzera; Cristalli notevoli si trovano nella Zillertall in Tirolo (Austria), nella Val Malenco e in Val d'Ala, ad Hardadinsk, negli Urali."}
{"id": "1610057", "revid": "1872303", "url": "https://it.wikipedia.org/wiki?curid=1610057", "title": "Euroregione Alpi-Mediterraneo", "text": "L'Euroregione Alpi-Mediterraneo (Euror\u00e9gion Alpes-M\u00e9diterran\u00e9e in francese), in sigla AlpMed, \u00e8 una porzione di territorio europeo a cavallo tra Francia e Italia.\nStoria.\nL'euroregione ha origine dal protocollo d'intesa del 18 luglio 2006, firmato a Torino, a Villa Gualino, dai presidenti di Piemonte, Mercedes Bresso, Valle d'Aosta, Luciano Caveri, Provenza-Alpi-Costa Azzurra, Michel Vauzelle, Rodano-Alpi, Jean-Jack Queyranne e dall'assessore alla Pianificazione territoriale e Urbanistica della Liguria, Carlo Ruggeri; in seguito, il 10 ottobre 2007 le cinque Regioni hanno siglato il documento ufficiale che ha sancito la nascita dell'ente.\nLa presidenza dell'Euroregione \u00e8 a rotazione. La sede \u00e8 stata inaugurata a Bruxelles il 31 gennaio 2008, in rue du Tr\u00f4ne n. 62.\nGeografia.\nL'Euroregione \u00e8 una struttura di cooperazione transnazionale in ambito UE costituita da:\nLa superficie \u00e8 di circa 110.000\u00a0km\u00b2, con circa 19 milioni di abitanti cos\u00ec ripartiti:\nTematiche.\nOgni Regione \u00e8 responsabile di almeno un settore tematico:"}
{"id": "1610059", "revid": "148107", "url": "https://it.wikipedia.org/wiki?curid=1610059", "title": "Episodi di Squadra Med - Il coraggio delle donne (prima stagione)", "text": "La prima stagione della serie televisiva Squadra Med - Il coraggio delle donne \u00e8 andata in onda negli Stati Uniti dal 23 luglio 2000 all'11 marzo 2001 sul canale Lifetime. In Italia \u00e8 stata trasmessa tra febbraio e marzo 2003 da Canale 5"}
{"id": "1610070", "revid": "1573940", "url": "https://it.wikipedia.org/wiki?curid=1610070", "title": "Chiesa di San Lorenzo (Cagliari)", "text": "La chiesa di San Lorenzo, intitolata anche a san Pancrazio e alla Madonna del Buon Cammino, \u00e8 una chiesa medievale di Cagliari. Il piccolo tempio si trova sulla cima del colle di Buon Cammino ed \u00e8 raggiungibile praticando una salita che, dal viale omonimo, conduce allo spiazzo panoramico dove prospetta la chiesa. Nella chiesa la Messa \u00e8 di norma officiata la domenica mattina e il 10 agosto, in occasione della festa del titolare. Fa parte della parrocchia della Cattedrale di Cagliari.\nStoria.\nLa chiesa, con l'originaria intitolazione a \"sanctum Brancasium\" (san Pancrazio, da cui deriva anche il nome della vicina torre), \u00e8 documentata dal 1263, ma gli studiosi fanno risalire l'erezione della fabbrica, in stile romanico, al primo quarto del XII secolo. In et\u00e0 spagnola la chiesa ricevette l'intitolazione alla Madonna del \"Buen Camino\", segno beneaugurale per coloro che vi entravano a pregare prima di intraprendere un viaggio, sorgendo la chiesa appena fuori le mura della citt\u00e0. Infine, nel XVIII secolo, si aggiunse l'intitolazione al martire san Lorenzo. Proprio al '700 risalgono gli ampliamenti e i rimaneggiamenti che hanno portato alla conformazione dell'attuale edificio.\nDescrizione.\nL'originaria chiesa romanica \u00e8 in parte conservata, racchiusa entro una sorta di \"involucro\" settecentesco, costituito da un atrio (per la costruzione del quale venne demolita l'antica facciata), preceduto da un loggiato, e dalle cappelle laterali, voltate a cupola. Si conservano le due navate dell'antica fabbrica, divise da archi a tutto sesto su colonne. Le navate conservano le originarie volte a botte, ma hanno perso le absidi semicircolari, sostituite nel settecento da mura, a cui si addossano gli altari."}
{"id": "1610072", "revid": "1522738", "url": "https://it.wikipedia.org/wiki?curid=1610072", "title": "Conga (danza)", "text": "La conga \u00e8 un ballo popolare cubano di origine africana caratterizzato da un ritmo sincopato e scandito dalle percussioni. Deriva il suo nome dalla parola africana \"conja\" che indica dei grandi tamburi, oggi dall'omonimo strumento musicale.\nOrigine.\nNacque nelle festivit\u00e0 celebrate dagli schiavi durante il periodo coloniale e serv\u00ec poi da accompagnamento musicale per le comparse carnevalesche.\nIn seguito, nei primi anni della repubblica cubana, venne usata anche come elemento di propaganda politica dai candidati che ne sfruttavano il ritmo per mobilitare le masse e offrire un'immagine trionfante della propria campagna elettorale.\nNegli anni trenta evolse in un ballo da sala, e grazie a Desi Arnaz, venne esportato negli Stati Uniti dove divent\u00f2 subito molto popolare.\nCaratteristiche.\nIl ballo, in tempo binario, consiste in una marcia ritmata che coinvolge pi\u00f9 persone disposte in fila indiana. Ognuno avanza con la mano appoggiata sulla spalla di chi lo precede e il \"trenino\" cos\u00ec formato si snoda mentre ogni partecipante esegue una sequenza di tre passi in avanti seguiti da un calcio laterale.\nLo schema della conga comprende due figure:\nLa parte strumentale viene eseguita da vari tipi di percussioni: conga e altri tamburi, campanacci e oggetti metallici.\nCollegamenti esterni.\nhttps://wiki.teamfortress.com/wiki/Conga/it"}
{"id": "1610076", "revid": "1149807", "url": "https://it.wikipedia.org/wiki?curid=1610076", "title": "L\u00e9o et Popi", "text": "L\u00e9o et Popi \u00e8 un'opera per bambini scritta dall'autore inglese Helen Oxenbury.\nDa questa opera \u00e8 stato tratto anche una mini-serie di puntate animate, trasmesse in Italia tra il 2000 e il 2001 da Rai 3 il pomeriggio, nell'arco di tempo fra Zona Franka (programma per ragazzi) e la Melevisione.\nTrama.\nL\u00e9o \u00e8 un bimbo di 2 anni. Il suo inseparabile peluche \u00e8 una scimmia denominata Popi.\nInsieme, scoprono la vita attraverso storielle riportate nei libri, in disegni o nelle riviste di \"Popi\"."}
{"id": "1610103", "revid": "1670066", "url": "https://it.wikipedia.org/wiki?curid=1610103", "title": "Mart\u00edn Fierro", "text": "Mart\u00edn Fierro \u00e8 un poema epico argentino scritto da Jos\u00e9 Hern\u00e1ndez nel XIX secolo.\nIl poema fu pubblicato nel 1872 con il titolo \"El gaucho Mart\u00edn Fierro\" ed \u00e8 considerato un capolavoro del genere gauchesco in Argentina e Uruguay. Una prosecuzione dell'opera, intitolata \"La vuelta de Mart\u00edn Fierro (Il ritorno di Mart\u00edn Fierro)\" fu pubblicata da Hern\u00e1ndez nel 1879.\nUn classico della letteratura argentina.\nIl poema narra, in versi ottonari e rimati, la vita del gaucho Mart\u00edn Fierro, esaltandone il carattere indipendente, fiero e disposto al sacrificio. Il tema del poema \u00e8 concepito in polemica contro le tendenze moderniste della letteratura europea sostenute dal presidente argentino Domingo Faustino Sarmiento.\nLeopoldo Lugones, nella sua serie di conferenze pubblicate col titolo \"El payador\", sostenne che questo poema doveva essere \u00abIl libro nazionale degli argentini\u00bb, riconoscendo alla figura del gaucho la qualit\u00e0 di genuino rappresentante del paese, emblema nazionalistico dell'argentinit\u00e0. Per Ricardo Rojas il \"Mart\u00edn Fierro\" rappresentava il classico della letteratura argentina per eccellenza. Il gaucho non era pi\u00f9 considerato un fuorilegge, ma un eroe nazionale. Leopoldo Marechal, in un saggio intitolato \"Simbolismos del Mart\u00edn Fierro\" (I simbolismi del Mart\u00edn Fierro) volle interpretarlo in chiave allegorica, mentre Jos\u00e9 Mar\u00eda Rosa vi vedeva un'interpretazione della storia argentina. L'opera di Hern\u00e1ndez \u00e8 apparsa in pi\u00f9 di cento edizioni in Argentina e, all'estero, \u00e8 stata tradotta in pi\u00f9 di settanta lingue, persino in piemontese ed in quechua.\nTrama.\nNella prima parte del \"Mart\u00edn Fierro\", il protagonista, un gaucho, \u00e8 arruolato per difendere un fortino posto alla frontiera con i territori degli indios. La sua vita di povert\u00e0 nella Pampa \u00e8 descritta con slanci romantici, tipici della letteratura dell'epoca, mentre gli episodi guerreschi sono descritti con maggior realismo. Successivamente Fierro diventa un fuggitivo perseguitato dalla polizia. Mentre si scontra con i gendarmi trova un alleato nel sergente Cruz che, impressionato dal coraggio di Fierro, si unisce a lui nella lotta. Entrambi decidono di andare a vivere fra gli indios per sottrarsi alla legge e sperando di vivere una vita migliore. Con questa decisione si conclude la prima parte del poema: Fierro dimostra chiaramente di non voler far parte della societ\u00e0 argentina di stile europeo e di preferire, di contro, la vita con le popolazioni indigene che abitano le enormi praterie tra Argentina, Uruguay e Brasile.\nNella continuazione, pubblicata vari anni dopo, nel 1879, c'\u00e8 un cambiamento di poetica, dovuto a una successiva maturazione dell'autore. Mart\u00edn Fierro cambia e si adatta alla vita dell'Argentina urbanizzata che inizialmente aveva disprezzato.\nEsistenza storica di Mart\u00edn Fierro.\nDa sempre si specula sull'effettiva esistenza di Mart\u00edn Fierro come figura storica nel luogo e nel tempo in cui Hern\u00e1ndez ambient\u00f2 il suo poema. Alcuni fanno risalire la storia di Hern\u00e1ndez a un gaucho ribelle con questo nome (abbastanza comune in Argentina) che visse nella zona del Tuy\u00fa chiamata Lober\u00eda Grande e attualmente Mar del Plata. La famiglia di Hern\u00e1ndez aveva dei possedimenti in questa zona e l'autore vi pass\u00f2 gran parte dell'infanzia e della giovinezza. La maggioranza dei critici tuttavia ritengono che la figura di Mart\u00edn Fierro sia stata immaginata da Hern\u00e1ndez con valore paradigmatico e ideale per incarnare il tipico gaucho della fine dell'Ottocento. Il personaggio di un altro poema \"gauchesco\", il gaucho Don Segundo Sombra, \u00e8 realmente esistito, ma nell'opera la sua figura \u00e8 comunque romanzata. In ogni caso \u00e8 storicamente documentato che vicino a Mar del Plata, nelle zone di macchia presso la costa, si rifugiarono spesso gaucho ribelli, specialmente dopo la battaglia di Caseros e al tempo della Guerra della Triplice Alleanza.\nAdattamenti.\nEsiste una versione cinematografica dal titolo omonimo: \"Mart\u00edn Fierro\", realizzata nel 1968 dal regista argentino Leopoldo Torre Nilsson.\nNel 2007 in Argentina \u00e8 stato prodotto un adattamento a cartoni animati del Mart\u00edn Fierro diretto da Norman Ruiz e da Liliana Romero su sceneggiatura di Horacio Grinberg e Roberto Fontanarrosa.\nNella traccia \"La Viguela\" dell'album \"Lunatico\" (2006) dei Gotan Project si possono ascoltare, recitati, i primi versi del poema."}
{"id": "1610108", "revid": "237256", "url": "https://it.wikipedia.org/wiki?curid=1610108", "title": "Tatjana Nikolaeva", "text": ""}
