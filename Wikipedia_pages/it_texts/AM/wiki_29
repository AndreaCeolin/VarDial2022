{"id": "1645321", "revid": "729019", "url": "https://it.wikipedia.org/wiki?curid=1645321", "title": "Mercedes-Benz Classe R", "text": "La Classe R, sigla di progetto W251, \u00e8 un'autovettura crossover prodotte dalla casa automobilistica Mercedes-Benz dal 2005 al 2013. Per il solo mercato cinese, questa vettura \u00e8 stata prodotta ed esportata fino al 2017.\nStoria e profilo.\nLa vettura in s\u00e9 \u00e8 classificabile con il termine generico di crossover poich\u00e9 racchiude in s\u00e9 le caratteristiche di tre tipologie di vetture, vale a dire: monovolume, station wagon e SUV.\nLa vettura reca la sigla di progetto generica W251, a volte menzionata come T251, dove la lettera \"T\" indica il concetto di \"Tourer\".\nGenesi.\nL'intenzione della Casa tedesca di essere interessata a proporre sul mercato una vettura del genere apparve ben chiara gi\u00e0 nel 2002, quando al Salone dell'automobile di Detroit venne presentata la concept \"Vision GST\" (dove GST stava per \"Gran Sport Tourer\") che gi\u00e0 rivelava in gran parte quelle che sarebbero state le linee della vettura definitiva e la sua destinazione commerciale, ossia la fascia di mercato che avrebbe ricoperto. La \"Vision GST\" era infatti equipaggiata con un V8 da 5.5 litri in grado di erogare 360 CV, mentre la trasmissione era affidata ad un cambio automatico a 6 rapporti e la trazione era integrale.\nLa Casa tedesca ribad\u00ec la sua intenzione nel gennaio del 2004, ancora a Detroit, quando present\u00f2 la \"Vision GST 2\", simile alla precedente ma con caratteristiche, quali i fari posteriori, oramai praticamente identiche a quelle della vettura definitiva (nella concept precedente erano a segmenti orizzontali paralleli, sullo stile delle Ford Mustang). In tale occasione, la GST 2 venne equipaggiata con un nuovo motore, completamente diverso, un ibrido-diesel composto da un'unit\u00e0 a gasolio da 4 litri, utilizzata normalmente nella produzione di serie ed in grado di erogare fino a 250 CV, accoppiata ad un motore elettrico da 68 CV.\nFu invece al Salone di Parigi, nel settembre dello stesso anno che venne presentata la \"Vision R\", una concept ormai pressoch\u00e9 definitiva in tutto e per tutto. Questa nuova concept montava un 3 litri turbodiesel da 218 CV, accoppiato ad un cambio automatico \"7G-Tronic\" a 7 rapporti. Esternamente si riconosceva per il fatto di utilizzare un pianale dal passo accorciato di 235\u00a0mm.\nDebutto.\nIl debutto della vettura definitiva si ebbe al Salone dell'automobile di New York del 2005, dove venne svelata la Classe R destinata alla commercializzazione. La vettura \u00e8 stata proposta sia nella versione a passo normale (2.95 m con lunghezza di 4.922 m), sia nella versione a passo lungo (3.215 m con lunghezza di 5.157 m). Nel primo caso si parla di \"W251\", mentre nel secondo si parla di V251.\nDesign ed interni.\nIl frontale \u00e8 affilato, con la grande calandra trapezoidale della Casa, e con i particolari gruppi ottici ovoidali dotati di un'appendice nei rispettivi lati interni, una caratteristica assente nella prima GST, ma che poi sarebbe comparsa nelle concept seguenti. La vista laterale \u00e8 quella che offre i contenuti pi\u00f9 particolari, a partire dall'andamento del padiglione, dei montanti e delle superfici vetrate: queste ultime disegnano nel loro complesso una forma \"a mezzaluna\", il cui andamento arcuato sul lato superiore disegna un particolare montante posteriore dalla forma massiccia, e che gi\u00e0 era presente nella GST del 2002.\nParticolare \u00e8 anche il disegno del tetto, leggermente discendente nella zona posteriore. Molto alte le linee di cintura, a conferire robustezza ed imponenza alla vista generale, mentre sono visibili anche le bombature dei passaruota, in modo da rendere pi\u00f9 muscoloso il corpo vettura, grazie anche all'ausilio di grossi cerchi ruota di diametri compresi fra 17 e 19 pollici. Nella vista laterale spicca l'altezza da terra maggiore rispetto alle vetture tradizionali. Posteriormente, gi\u00e0 dalla concept GST 2, vennero montati i definitivi gruppi ottici romboidali dagli spigoli fortemente smussati, cos\u00ec da farli apparire quasi \"a goccia\".\nGli interni sono stati progettati e realizzati principalmente in funzione della massima abitabilit\u00e0 possibile: pur essendo prevista per occupare una fascia alta di mercato, con grossi motori assai prestanti, la \"W251\" non ha un'impronta prettamente sportiva. L'abitacolo \u00e8 organizzato in tre file di sedili singoli, per un totale di sei posti disponibili; in realt\u00e0, la \"W251\" \u00e8 una vettura a quattro posti, pi\u00f9 due che, seppur di fortuna, essendo leggermente rialzati rispetto agli altri, riescono ad offrire sufficiente abitabilit\u00e0 ai passeggeri. Il disegno della plancia \u00e8 ergonomico, cos\u00ec come quello del volante, e la strumentazione prevede l'ormai immancabile display, in questo caso da 6.5 pollici, che funge sia da navigatore satellitare (di serie solo nell'allestimento di punta), sia da lettore DVD. La leva del cambio \u00e8 al volante anzich\u00e9 sul tunnel della trasmissione: quest'ultimo integra anche diversi portaoggetti. La volumetria del vano bagagli dipende dalla presenza o meno delle due file di sedili posteriori abbattibili: in presenza di questi, la capacit\u00e0 \u00e8 di 244 litri, ma abbattendo la seconda e la terza fila, si arriva a 1.950 litri per la versione a passo normale, ed a 2.436 litri per la versione a passo lungo.\nStruttura, meccanica e motori.\nMeccanicamente, la \"W251\" \u00e8 imparentata con i due grandi SUV Mercedes-Benz, vale a dire la Classe M W164 e la Classe GL X164. Da questi modelli riprende la trazione integrale a controllo elettronico (di serie su tutta la gamma iniziale) con sistema di controllo trazione \"4ETS\", che permette di distribuire la coppia motrice al 50% tra i due assali, senza bisogno di differenziali autobloccanti.\nLe sospensioni anteriori sono a doppi bracci trasversali (configurazione nota anche come quadrilatero alto), mentre il retrotreno \u00e8 a quattro bracci in lega di alluminio fissati ad un telaietto ausiliario. Gli ammortizzatori sono di tipo idraulico, mentre vengono impiegate delle molle elicoidali per i due allestimenti meno ricchi (\"base\" e \"Chrome\") tra quelli previsti per il mercato italiano. Il livello di punta, denominato \"Sport\", prevede invece le sospensioni pneumatiche semiattive, che tarano la durezza a seconda del fondo stradale e della velocit\u00e0 di marcia, ma che possono essere anche regolate dal conducente mediante un tasto sulla console centrale.\nL'impianto frenante prevede dischi autoventilanti all'avantreno e dischi pieni al retrotreno, coadiuvati da ABS ed ESP, oltre che dal sistema BAS di assistenza alla frenata d'emergenza. Lo sterzo \u00e8 a cremagliera, con servocomando elettroidraulico.\nLa gamma motori d'esordio prevedeva tre motori, due a benzina ed uno a gasolio:\nLe tre motorizzazioni sono disponibili indifferentemente sia nella \"W251\" che nella \"V251\" a passo lungo. A tutte le motorizzazioni \u00e8 poi abbinato un cambio automatico \"7G-Tronic\" a 7 rapporti ed a controllo elettronico.\nEvoluzione.\nLa produzione della \"Classe R W251\" viene avviata nello stabilimento di Vance, presso Tuscaloosa, in Alabama (USA). La commercializzazione viene avviata nell'autunno del 2005, inizialmente solo per il mercato nordamericano (USA e Canada). Successivamente, nei primissimi mesi del 2006, la \"W251\" (ma anche la sorella maggiore \"V251\") debuttano anche in Europa. Nel corso del 2006 la gamma si amplia sia verso il basso che verso l'alto: debuttano infatti la R280 CDI, equipaggiata dallo stesso motore della \"R320 CDI\", ma depotenziato a 190 CV, e la R63 AMG spinta da un poderoso V8 da 6208\u00a0cm\u00b3 in grado di erogare 510 CV e conferendo alla vettura prestazioni da sportiva. La \"R63 AMG\" era anche l'unica della gamma, al momento del suo esordio, a montare di serie i fari allo xeno.\nNel 2007 vi fu l'arrivo di un primo aggiornamento: esteticamente, il pacchetto AMG con paraurti dal disegno sportiveggiante venne incluso nella dotazione di serie, mentre meccanicamente si ebbero pi\u00f9 novit\u00e0: venne introdotta la R280, equipaggiata da un 3 litri della potenza di 231 CV e la \"R500\" vide l'arrivo di un nuovo motore da 5461\u00a0cm\u00b3, con potenza salita a 388 CV. La \"R63 AMG\" venne tolta di produzione, mentre i modelli \"R350\" ed \"R280 CDI\" furono disponibili anche a trazione posteriore. Quest'ultimo tipo di trazione era invece l'unico disponibile nella \"R280\" a benzina, appena introdotta, e nella \"R280 CDI\" a passo lungo (lo stesso modello, ma a passo corto, era invece disponibile anche in configurazione 4x4), mentre la \"R500\" e la \"R320 CDI\" rimasero disponibili unicamente a quattro ruote motrici (in diversi altri mercati, per\u00f2, per la \"R320 CDI\" venne prevista anche la trazione posteriore). Su tutta la gamma era possibile avere la Classe R W251 anche in configurazione a 5 posti, estendibile a richiesta con 2 posti supplementari in terza fila. Infine, venne aggiunto un nuovo livello di allestimento, denominato \"Premium\" e disponibile in abbinamento a tutte le motorizzazioni presenti nella gamma. Tale allestimento prevedeva di serie il tetto apribile panoramico, fino a quel momento optional per tutta la gamma, e nuovi cerchi da 21 pollici, nonch\u00e9 il sistema di intrattenimento con monitor integrati sul retro dei poggiatesta.\nNel 2009 vi sono stati altri aggiornamenti alla gamma: la \"R280\", la \"R280 CDI\" e la \"R320 CDI\" vennero ridenominate rispettivamente R300, R300 CDI ed R350 CDI, ma tutte senza particolari variazioni sostanziali; le vere novit\u00e0 si videro invece in altre nuove motorizzazioni diesel. Innanzitutto, la \"R300 CDI\" venne affiancata dalla R300 CDI BlueEfficiency, il cui motore \u00e8 stato ottimizzato per consumare ed inquinare leggermente meno. Inoltre, venne introdotta la R350 BlueTEC, caratterizzata dal fatto di poter drasticamente abbattere gli ossidi di azoto grazie ad un additivo denominato \"AdBlue\" opportunamente iniettato a piccole dosi all'interno del catalizzatore, in modo tale che combinandosi con i gas di scarico, ne trasformi la gran parte in azoto puro e vapore acqueo. La \"R350 BlueTEC\" \u00e8 equipaggiata da un 3 litri turbodiesel common rail della potenza di 211 CV e grazie alle sue caratteristiche \u00e8 gi\u00e0 in regola con le normative Euro 6 e pertanto risulta essere uno dei modelli pi\u00f9 moderni della gamma Mercedes-Benz, assieme a tutti gli altri che montano lo stesso motore.\nNell'autunno del 2009, viene anche introdotta la versione speciale \"Grand Edition\", riconoscibile per i grossi cerchi da 20 pollici e per le luci diurne a led integrate nel paraurti anteriore, nonch\u00e9 per i gruppi ottici posteriori bruniti. Tale versione \u00e8 stata prodotta per un anno, fino al secondo restyling della gamma.\nNel 2010, infatti, al Salone di New York viene presentato un nuovo aggiornamento, in concomitanza con un pi\u00f9 marcato restyling: vengono infatti ridisegnati i fari anteriori, secondo i pi\u00f9 recenti dettami stilistici della Casa, ma anche quelli posteriori beneficiano di una nuova grafica con plastiche di colori differenti. Ridisegnati anche i paraurti e la calandra, mentre vengono introdotte su tutta la gamma le luci diurne a led. Per quanto riguarda l'abitacolo, vengono utilizzati nuovi materiali per la plancia e pr il rivestimento dei sedili, mentre a richiesta sono disponibili i sedili Multicontour che si adattano alla corporatura dell'occupante. Per quanto riguarda i motori, la \"R350 CDI\" vede il suo propulsore passare da 224 a ben 265 CV. Inoltre, la versione \"V251\", cio\u00e8 la lunga, non viene pi\u00f9 prevista per alcune versioni, vale a dire la \"R300\", la \"R350\" e la \"R300 CDI\". Al contrario, la \"R500\" e la \"R350 BlueTEC\" sono disponibili unicamente con carrozzeria lunga, mentre l'unica a beneficiare di entrambe le carrozzerie \u00e8 la \"R350 CDI\". Infine, a parte le versioni \"R300\" ed \"R300 CDI\", da sempre disponibili solo a trazione posteriore, il resto della gamma viene reso disponibile unicamente con trazione integrale \"4Matic\".\nDopo il restyling l'unico aggiornamento alla gamma fu l'introduzione del motore M276 da 306 CV per la \"R350 4Matic BlueEfficiency\". Il pensionamento del modello avvenne invece alla fine del 2013 per tutti i mercati tranne che per quello cinese, dove la \"Classe R\" \u00e8 stata esportata per altri quattro anni, fino al settembre del 2017."}
{"id": "1645322", "revid": "36426", "url": "https://it.wikipedia.org/wiki?curid=1645322", "title": "Museo del Duomo", "text": ""}
{"id": "1645327", "revid": "729019", "url": "https://it.wikipedia.org/wiki?curid=1645327", "title": "Ra\u00fal Reyes", "text": "Fu uno dei membri del \"Secretariado\", portavoce del \"Bloque del Sur\" delle FARC. Prima di unirsi alla FARC fu sindacalista e politico locale.\nMor\u00ec in territorio ecuadoriano a causa di un attacco aereo e terrestre condotto contro un suo accampamento, da aviazione ed esercito colombiano. L'operazione che ha condotto alla morte di Reyes scaten\u00f2 una crisi diplomatica tra Colombia ed Ecuador e tra Colombia e Venezuela.\nCircostanze della morte.\nFu ucciso durante un'operazione militare vicino a Santa Rosa de Sucumb\u00edos, cittadina ecuadoriana che confina con il dipartimento colombiano del Putumayo, il 1\u00ba marzo del 2008. L'attacco cominci\u00f2 alle 00:25. Il campo base di Ra\u00fal Reyes si trovava in Ecuador a circa metri dalla frontiera con la Colombia. L'operazione militare colombiana, chiamata \"F\u00e9nix\", cont\u00f2 sulla partecipazione della polizia nazionale colombiana, dell'esercito e della forza aerea colombiana.\nLa sua localizzazione fu possibile grazie ai contatti diplomatici che Reyes stava tenendo in vista della liberazione di Ingrid Betancourt e al telefono satellitare che aveva utilizzato.\nSecondo quanto inform\u00f2 il Ministero della difesa colombiano, all'arrivo degli elicotteri sul punto di attacco, si trovarono davanti a fuoco ostile proveniente dal campo base delle FARC, che caus\u00f2 la morte del soldato Carlos Hern\u00e1ndez Le\u00f3n. Le autorit\u00e0 colombiane stimano un totale di 17 guerriglieri morti durante l'operazione\nSecondo quanto stimarono le autorit\u00e0 dell'Ecuador quando esplorarono il posto e i cadaveri dei guerriglieri, i morti avevano ancora il pigiama addosso quando il campo fu bombardato dall'aviazione, che avrebbe utilizzato una \"tecnologia di punta\". I fatti vennero classificati come \"massacro\" e non come uno scontro o un inseguimento. Furono incontrate tre donne ferite nel campo.\nReazione del governo ecuadoriano.\nDopo la morte di Reyes, il presidente ecuadoriano Rafael Correa dichiar\u00f2 che il presidente colombiano \u00c1lvaro Uribe V\u00e9lez lo aveva informato della situazione e disse che avrebbe inviato le forze militari a investigare i fatti successi nella zona di frontiera.\nSuccessivamente, Correa dichiar\u00f2 che la Colombia aveva invaso illegalmente il territorio ecuadoriano per bombardare il campo di Reyes, e si indign\u00f2 affermando che \"qui nessuno pu\u00f2 entrare nel nostro territorio, meno che mai armato, che siano forze irregolari o regolari\".\nSecondo Correa, i guerriglieri morti furono bombardati e massacrati utilizzando \"tecnologia di punta\" mentre dormivano nel loro campo, probabilmente con aiuto di una \"potenza straniera\". L'esercito colombiano entr\u00f2 dopo il bombardamento nel territorio ecuadoriano per recuperare il cadavere di Reyes, abbandonando gli altri sul posto.\nCorrea concluse dicendo che \"il presidente Uribe fu mal informato o ment\u00ec sfacciatamente al presidente dell'Ecuador, ma il governo ecuadoriano non permetter\u00e0 altri oltraggi del governo colombiano. Andremo avanti fino all'ultima conseguenza affinch\u00e9 si dichiari questo fatto come uno scandalo e un'aggressione al nostro territorio e alla nostra patria\".\nIl governo Ecuadoriano ritir\u00f2 il suo ambasciatore a Bogot\u00e0 e invi\u00f2 una nota di protesta, nella quale si chiede alla Colombia che spieghi il \"procedimento indebito da parte delle sue forze militari\", ribadendo che \"nessuna forza militare regolare o irregolare pu\u00f2 attuare nel territorio Ecuadoriano che, in base al diritto di legittima difesa e alla propria sicurezza, respinger\u00e0, catturer\u00e0 e sottometter\u00e0 alla giustizia chi entri armato al proprio territorio o si stabilisca in esso per sviluppare attivit\u00e0 fuori dal limite della legge\".\nNella notte del 2 marzo del 2008, il presidente Correa annunci\u00f2 pubblicamente l'espulsione dell'ambasciatore colombiano a Quito e sollecit\u00f2 la convocazione immediata dei Consigli permanenti della OEA e della CAN, ordin\u00f2 la mobilizzazione delle truppe ecuadoriane alla frontiera nord. Allo stesso tempo, Correa esige dal governo colombiano una \"promessa firmata di rispetto all'Ecuador\" e non soltanto delle scuse formali."}
{"id": "1645328", "revid": "201347", "url": "https://it.wikipedia.org/wiki?curid=1645328", "title": "Peace Maker", "text": ""}
{"id": "1645331", "revid": "1543377", "url": "https://it.wikipedia.org/wiki?curid=1645331", "title": "Deval Patrick", "text": "Biografia.\nNato nella zona sud di Chicago dove la famiglia risiedeva in un appartamento con due camere da letto nei progetti abitativi di Robert Taylor Homes, Patrick \u00e8 figlio di Laurdine \"Pat\" Patrick, musicista jazz nella band di Sun Ra, e di Emily Mae Wintersmith, che fa risalire le sue radici agli schiavi americani del Kentucky. Nel 1959 il padre di Patrick abbandon\u00f2 la famiglia per suonare a New York e anche perch\u00e9 aveva messo al mondo una figlia con un'altra donna. Cos\u00ec Patrick \u00e8 stato allevato dalla madre; per molti mesi hanno vissuto di assistenza.\nPatrick ottenne per le medie una borsa di studio alla Milton Academy di Milton, nel Massachusetts.. Quindi ha frequentato l'Harvard College (il primo della sua famiglia ad andare al college) e, dopo aver trascorso un anno in Africa con una missione delle Nazioni Unite, la Harvard Law School, laureandosi in legge nel 1982. Presidente dell'Ufficio legale di Harvard, ha in seguito esercitato la professione legale presso il NAACP Legal Defense and Educational Fund (LDF) specializzandosi in diritti di voto; in quel periodo incontr\u00f2 Bill Clinton, allora governatore dell'Arkansas, in una causa.\nSuccessivamente \u00e8 entrato a far parte di uno studio legale di Boston, Hill &amp; Barlow, dove nel 1990 \u00e8 stato nominato partner all'et\u00e0 di 34 anni. Mentre era in quello studio ha gestito impegni di alto profilo come quando ha affiancato l'avvocato Desiree Washington nella causa civile contro Mike Tyson.\nGovernatore del Massachusetts.\nNel 2006 si candida come governatore del Massachusetts col Partito Democratico: vinte le elezioni primarie con il 49,57% dei voti, Patrick trionf\u00f2 anche nelle consultazioni generali con il 55,6% dei consensi e divenne il 71\u00ba governatore dello Stato.\nIn vista delle elezioni presidenziali statunitensi del 2008 Patrick ha appoggiato la candidatura di Barack Obama. Il 2 novembre del 2010 si ricandida alla guida del Massachusetts e viene confermato nella carica con il 48,4% dei voti.\nDurante il suo governo, Patrick ha supervisionato l'implementazione del programma statale di riforma sanitaria del 2006 che era stato messo in atto sotto Mitt Romney, aumentando i finanziamenti per l'istruzione e le scienze della vita; ha quindi vinto una borsa di studio Top Education, creato il Dipartimento dei trasporti del Massachusetts, aumentato l'imposta sulle vendite dello stato dal 5% al 6,25% e il salario minimo da 8$ all'ora a 11$ entro il 2017 e ha pianificato l'introduzione di casin\u00f2 nello stato. Sotto Patrick, il Massachusetts ha aderito alla Regional Greenhouse Gas Initiative (RGGI) nel tentativo di ridurre le emissioni di gas serra. Poco dopo l'inizio del suo secondo mandato, il 6 gennaio 2011, ha dichiarato di non voler ricandidarsi nel 2014. In seguito all'attentato alla Maratona di Boston del 15 aprile 2013 \u00e8 stato lo stesso governatore a rassicurare la popolazione con un comunicato stampa.\nUna volta lasciato l'incarico di governatore, Patrick \u00e8 diventato amministratore delegato di Bain Capital e presidente del consiglio di amministrazione di \"Our Generation Speaks\", un programma di borse di studio e incubatore di startup il cui scopo \u00e8 riunire i giovani leader israeliani e palestinesi attraverso l'imprenditorialit\u00e0. Ha fatto anche parte del consiglio di amministrazione della societ\u00e0 di teleassistenza American Well.\nCandidato alle presidenziali 2020.\nGi\u00e0 tra il 2017 e 2018 persone della cerchia di Barack Obama hanno incoraggiato Patrick a candidarsi alla presidenza degli Stati Uniti nel 2020 ma nel dicembre 2018 Patrick ha escluso qualsiasi possibilit\u00e0. Quasi un anno pi\u00f9 tardi, dopo aver visto il panorama dei candidati democratici alle elezioni delle primarie democratiche, Patrick ha cambiato idea candidandosi il 14 novembre 2019.\nIn seguito ai non positivi risultati alle primarie democratiche nel New Hampshire, il 12 febbraio 2020 Patrick sospende la sua campagna.\nVita privata.\nSposato con Diane Patrick dal 1984, ha avuto con lei due figlie: Sarah e Katherine."}
{"id": "1645333", "revid": "1149807", "url": "https://it.wikipedia.org/wiki?curid=1645333", "title": "Sh\u014dnen Sunday Super", "text": ", o , \u00e8 una rivista giapponese mensile di manga sh\u014dnen pubblicata dalla Shogakukan.\nStoria.\nOriginariamente era un'edizione speciale dello \"Sh\u014dnen Sunday\", le cui uscite erano chiamate . Venne chiamata \"Sh\u014dnen Sunday Super\" nel 1995. \u00c8 spesso la rivista nella quale vengono pubblicate varie storie brevi di artisti della Shogakukan, oltre a nuovi mangaka emergenti. Tra il 2004 e il 2009 la rivista \u00e8 diventata momentaneamente bimestrale, per poi tornare alla sua normale cadenza mensile.\nNon \u00e8 raro che se una serie diventa popolare venga spostata nello \"Sh\u014dnen Sunday\", come successo a \"Due come noi!!\" e \"Kenta Yarimasu!\".\nQuando le serie della rivista sono raccolte in \"tank\u014dbon\", sono pubblicati con l'etichetta \"Sh\u014dnen Sunday Comics\"."}
{"id": "1645337", "revid": "287204", "url": "https://it.wikipedia.org/wiki?curid=1645337", "title": "Shonen Sunday Super", "text": ""}
{"id": "1645338", "revid": "1543377", "url": "https://it.wikipedia.org/wiki?curid=1645338", "title": "Becicherecu Mic", "text": "Becicherecu Mic (in ungherese \"Kisbecskerek\", in tedesco \"Klein-Betschkerek\" o \"Kleinbetschkerek\", in serbo \"Mali Beckerek\") \u00e8 un comune della Romania di 2.589 abitanti, ubicato nel distretto di Timi\u0219, nella regione storica del Banato. \nNel 2004 si \u00e8 staccato da Becicherecu Mic il villaggio di Dude\u0219tii Noi, andato a formare un comune autonomo.\nIl nome del comune (letteralmente \"Becicherecu Piccolo\") \u00e8 in contrapposizione con quello della localit\u00e0 serba di Zrenjanin, detta in romeno \"Becicherecu Mare\" (letteralmente \"Becicherecu Grande\").\nDi un certo interesse \u00e8 la chiesa dedicata alla Traslazione delle reliquie di San Nicola (\"Mutarea moa\u0219telor Sf. Nicolae\"), costruita nella prima met\u00e0 del XIX secolo e contenente dipinti di Nicola Alexici.\nBecicherecu Mic ha dato i natali a Dimitrie \u0162ichindeal (1775-1818), religioso, letterato e attivista per l'emancipazione dei romeni del Banato."}
{"id": "1645339", "revid": "1543377", "url": "https://it.wikipedia.org/wiki?curid=1645339", "title": "Aspergillus niger", "text": "Aspergillus niger \u00e8 un fungo appartenente alla famiglia delle Trichocomaceae. \u00c8 la causa della cosiddetta \"muffa nera\" in certi frutti e vegetali come l'uva, le albicocche, le cipolle, e le arachidi, rappresentando un comune contaminante degli alimenti. \u00c8 ubiquitario nel suolo ed \u00e8 presente comunemente anche negli ambienti domestici, dove le sue colonie nere possono essere confuse con quelle di \"Stachybotrys\". Alcuni ceppi di \"A. niger\" sono in grado di produrre ocratossine.\n\"A. niger\" \u00e8 un fungo termotollerante che cresce a un intervallo di temperatura di 10-40 \u00b0C, con una temperatura ottimale di crescita di 31 \u00b0C. Oltre a infettare i vegetali, in casi estremamente rari \"A. niger\" provoca l'aspergillosi negli esseri umani esposti alle sue spore. La presenza del fungo \u00e8 stata rinvenuta anche nelle mummie nelle tombe degli antichi egizi e questo organismo pu\u00f2 quindi essere inalato quando le tombe vengono aperte. Pi\u00f9 comunemente, \"A. niger\" \u00e8 causa di otomicosi.\nL\"'Aspergillus niger\" trova impiego nella produzione industriale di diverse sostanze, tra cui gli additivi alimentari acido citrico (E330) e acido gluconico (E574), e molti enzimi utili come la glucoamilasi, pectinasi, \u03b1-galattosidasi, e glucosio ossidasi."}
{"id": "1645340", "revid": "110157", "url": "https://it.wikipedia.org/wiki?curid=1645340", "title": "Velvet (Velvet)", "text": "Velvet \u00e8 il quarto album discografico dei Velvet, pubblicato nel 2007."}
{"id": "1645341", "revid": "1543377", "url": "https://it.wikipedia.org/wiki?curid=1645341", "title": "Aspergillus flavus", "text": "Aspergillus flavus \u00e8 un fungo patogeno appartenente alla famiglia delle Trichocomaceae. \u00c8 un saprofita cosmopolita noto per le infezioni che provoca nei cereali, nelle leguminose, e nelle noci, sul campo o dopo la raccolta, causandone la marcescenza. Inoltre \u00e8 in grado di produrre le aflatossine, micotossine tossiche per i mammiferi, ed \u00e8 un patogeno opportunista negli esseri umani e negli animali causando l'aspergillosi negli individui immunocompromessi.\nFisiologia.\n\"Aspergillus flavus\" \u00e8 un fungo termotollerante che cresce e prospera nei climi caldi e umidi. Cresce a un intervallo di temperatura compreso tra i 12 \u00b0C e i 48 \u00b0C, con temperatura di crescita ottimale di 37 \u00b0C. I livelli di umidit\u00e0 a cui \"A. flavus\" cresce dipendono dal tipo di raccolto considerato: nei cereali amidacei la crescita si verifica a livelli di umidit\u00e0 del 13-13,2%, nella soia all'11,5-11,8%, e negli altri raccolti si verifica al 14% di umidit\u00e0.\nFitopatologia.\n\"Aspergillus flavus\" \u00e8 un saprofita cosmopolita presente nel suolo e infetta molte coltivazione importanti, pi\u00f9 comunemente i cereali, i legumi, e la frutta secca, provocando una minore resa delle produzioni con perdite economiche e rischi per la salute umana e animale. L'infezione pu\u00f2 avvenire sul campo, con segni e sintomi che passano spesso inosservati, oppure durante il trasporto e l'immagazzinamento con formazione di aflatossine. \nLe colonie di \"Aspergillus flavus\" appaiono comunemente come masse polverulenti o lanuginose di spore giallo-verdi o rosso-dorate. Nei cereali e nei legumi l'infezione interessa piccole aree e spesso si nota lo scolorimento di queste aree. Il ciclo di infezione inizia con la maturazione del fungo nel suolo e la successiva dispersione dei conidi, tramite l'azione del vento o degli insetti. Depositandosi sulle piante, le spore penetrano all'interno dei grani dei cereali o nei legumi arrivandone ad infettare il seme. Dopo una nuova fase di maturazione l'infezione si espande quindi alle foglie, espansione favorita dai danni prodotti dagli insetti che si nutrono delle foglie stesse. \nLe ife, settate o ialine, crescono solitamente in modo ramificato e producono i miceli. Contrariamenti agli ammassi di conidi, tipicamente non \u00e8 possibile osservare a occhio nudo i filamenti di ife. I conidiofori sono evanescenti e incolori. Le fialidi sono sia uniseriate (disposte su una fila) sia biseriate.\nGestione.\nPer assicurare che i cereali e i legumi non siano infettati da \"A. flavus\", \u00e8 necessario adottare alcuni accorgimenti prima, durante e dopo la raccolta. I livelli di umidit\u00e0 dovrebbero essere mantenuti sotto l'11,5%. La temperatura nelle unit\u00e0 di immagazzinamento dovrebbe essere mantenuta la pi\u00f9 bassa possibile, dato che il fungo non \u00e8 in grado di crescere al di sotto dei 5 \u00b0C. La bassa temperatura facilita una respirazione pi\u00f9 lenta e previene l'aumento di umidit\u00e0. La fumigazione \u00e8 utilizzata per contrastare gli insetti e gli acari, che supportano la rapida crescita del patogeno. Le pratiche igieniche, inclusa la rimozione dei semi vecchi e immaturi, l'esclusione di semi danneggiati e rotti, e una pulizia complessiva contribuiscono a minimizzare la colonizzazione e la diffusione del patogeno. \nLa pratica di gestione pi\u00f9 comune per i cereali e i legumi consiste nell'uso dei sistemi di aerazione. L'aria viene spinta attraverso i contenitori di immagazzinamento a basso flusso, rimuovendo l'eccesso di umidit\u00e0 e di calore. La regolazione del flusso d'aria permette di mantenere il contenuto di umidit\u00e0 a livello costante nei prodotti raccolti e diminuisce la temperatura all'interno dei contenitori. I livelli di temperatura possono diminuire abbastanza da rendere dormienti gli insetti e gli acari, il che riduce la rapida crescita del patogeno. \nSono state esplorate alcune pratiche di controllo ambientale per ridurre l'infezione da parte di \"A. flavus\". Linee di cereali resistenti hanno mostrato poca o nessuna protezione contro le condizioni ambientali sfavorevoli. Tuttavia, le pratiche di buona irrigazione aiutano a ridurre lo stress causato dalla siccit\u00e0 il che, a sua volta, riduce la probabilit\u00e0 di infezione. Alcune ricerche hanno identificato particolari proteine delle piante, sia legate al patogeno sia legate alla resistenza alla siccit\u00e0, che difendono contro la penetrazione di \"A. flavus\". \nSalute umana.\nDopo \"Aspergillus fumigatus\", \"A. flavus\" \u00e8 la seconda principale causa di aspergillosi. L'infezione primaria \u00e8 causata dall'inalazione delle spore; le spore pi\u00f9 grandi hanno una maggiore probabilit\u00e0 di stabilirsi nel tratto respiratorio superiore. Le dimensioni delle spore potrebbero essere un fattore principale del motivo per cui \"A. flavus\" \u00e8 una comune causa eziologica di sinusiti micotiche, infezioni cutanee e polmonite micotica non invasiva. Le nazioni con un clima secco, come l'Arabia Saudita e la maggior parte dell'Africa, sono maggiormente inclini all'aspergillosi. Nei climi tropicali e caldi, \"A. flavus\" \u00e8 la causa di cheratiti nell'80% circa delle infezioni. L'infezione da \"A. flavus\" viene tipicamente trattata con farmaci antimicotici come amfotericina B, itraconazolo, voriconazolo, posaconazolo, e caspofungina; tuttavia, \u00e8 stata dimostrata una certa resistenza nei riguardi di amfotericina B, itraconazolo, e voriconazolo.\nDi non meno importanza \u00e8 la produzione di aflatossine, che possono essere assunte dagli esseri umani in seguito al consumo di fonti alimentari infette. Sono micotossine mutagene ed epatocancerogene che possono provocare epatite acuta, immunosoppressione, carcinoma epatocellulare, e neutropenia. L'aflatossina pi\u00f9 tossica \u00e8 la B1 e questo composto rappresenta pure uno dei pi\u00f9 potenti cancerogeni naturali che siano noti. L'aflatossina M1 \u00e8 un metabolita idrofilo che viene secreto nel latte ed \u00e8 quindi di particolare interesse in latte e latticini, oltre a porre problemi anche per l'eventuale trasmissione di madre in figlio attraverso il latte materno. \"A. flavus\" produce inoltre altri composti tossici inclusi la sterigmatocistina, l'acido ciclopiazonico, l'acido cogico, l'acido \u03b2-nitropropionico, la gliotossina, e l'acido aspergillico."}
{"id": "1645344", "revid": "116944", "url": "https://it.wikipedia.org/wiki?curid=1645344", "title": "Aspergillus sojae", "text": ""}
{"id": "1645347", "revid": "2184720", "url": "https://it.wikipedia.org/wiki?curid=1645347", "title": "Non so pi\u00f9 a chi credere", "text": "Non so pi\u00f9 a chi credere \u00e8 un brano musicale scritto ed interpretato dal cantante italiano Biagio Antonacci, pubblicato come singolo nel 1993.\nCon questo brano Antonacci ha partecipato al 43\u00ba Festival di Sanremo di quell'anno, classificandosi all'ottavo posto nella sezione \"Campioni\". Il brano verr\u00e0 inserito, oltre che nell'album omonimo, nella versione su CD dell'album \"Liberatemi\", pubblicata su vinile e musicassetta nel 1992. Questo brano, , raramente viene eseguito in concerto."}
{"id": "1645349", "revid": "116944", "url": "https://it.wikipedia.org/wiki?curid=1645349", "title": "Aspergillus spp", "text": ""}
{"id": "1645350", "revid": "36426", "url": "https://it.wikipedia.org/wiki?curid=1645350", "title": "Museo del Duomo (Ferrara)", "text": ""}
{"id": "1645354", "revid": "101411", "url": "https://it.wikipedia.org/wiki?curid=1645354", "title": "Oluwashegun Akeem Omolade", "text": ""}
{"id": "1645357", "revid": "712828", "url": "https://it.wikipedia.org/wiki?curid=1645357", "title": "Tashigi", "text": ""}
{"id": "1645360", "revid": "599013", "url": "https://it.wikipedia.org/wiki?curid=1645360", "title": "Graziano Battistini", "text": "Il nome Graziano Battistini si riferisce a diversi personaggi pubblici italiani:"}
{"id": "1645361", "revid": "1793900", "url": "https://it.wikipedia.org/wiki?curid=1645361", "title": "Fort Gordon", "text": "Fort Gordon (precedentemente chiamato Camp Gordon), \u00e8 un'installazione dell'esercito degli Stati Uniti ed \u00e8 la base corrente dell'United States Army Signal Corps (l'arma delle trasmissioni dell'esercito degli Stati Uniti); \u00e8 stato inoltre sede della scuola di polizia militare, \"The Provost Marshal General School\". Il forte \u00e8 situato in Georgia e si divide fra le contee di Richmond, Jefferson, McDuffie e Columbia. Nel forte si svolge l'addestramento individuale avanzato per gli specialisti del Signal Corps.\nCollegamenti esterni.\nSito ufficiale di Fort Gordon"}
{"id": "1645362", "revid": "110157", "url": "https://it.wikipedia.org/wiki?curid=1645362", "title": "Museo di storia naturale (Ferrara)", "text": "Il Museo civico di storia naturale di Ferrara si trova in Largo Florestano Vancini n. 2 (gi\u00e0 via Filippo de Pisis n. 24).\nStoria e descrizione.\nIl primo nucleo museale nacque nel \u2018700, grazie ad una donazione di minerali fatta dal canonico Antonio Marescotti al gi\u00e0 esistente museo civico. Nel 1850, una donazione effettuata da Elia Rossi arricch\u00ec la collezione di esemplari zoologici provenienti dall'Africa. Nel 1862, l'Universit\u00e0 degli Studi di Ferrara, allora di propriet\u00e0 comunale, stabil\u00ec che era necessario realizzare un museo a supporto degli insegnamenti della nuova cattedra di Storia naturale. L'inaugurazione ufficiale avvenne nel 1872, nei locali dell'ex convento delle Martiri di via Roversella. La direzione era affidata a Galdino Gardini, che cur\u00f2 assiduamente i rapporti con i vari donatori e benefattori (Elia Rossi, Angelo Castelbolognesi, Enea Cavalieri, Angelo Fiorini, Angelo Conti): il Museo aument\u00f2 enormemente il proprio patrimonio arrivando a contare pi\u00f9 di 74.000 esemplari di zoologia, mineralogia, geologia, paleontologia ed etnografia. Il pensionamento del Gardini, nel 1892, segn\u00f2 una prima fase di ristagno per le attivit\u00e0 del museo, che fu chiuso per inventario e riaperto solo nel 1937, dopo che le collezioni, gi\u00e0 in parte smembrate, furono trasferite nel nuovo edificio appositamente progettato e realizzato dall'ingegnere Carlo Savonuzzi in collaborazione col fratello Girolamo fra il 1935 e il 1937 sui resti medievali dell'ex ospedale cittadino. Tuttavia, il museo riacquist\u00f2 vitalit\u00e0 soltanto dopo la Seconda Guerra mondiale, quando la direzione venne affidata a Mario Francesco Canella, che ne resse le sorti fra il 1952 e il 1978. Nel 1982 la direzione venne assunta da Fausto Pesarini, naturalista e biologo, che ne promosse un profondo rinnovamento strutturale e funzionale. Dal 2012 \u00e8 diretto da Stefano Mazzotti, gi\u00e0 conservatore per la zoologia dello stesso museo dal 1990."}
{"id": "1645363", "revid": "122192719", "url": "https://it.wikipedia.org/wiki?curid=1645363", "title": "Grigna (Val Camonica)", "text": "La Grigna \u00e8 un torrente della Val Camonica, in provincia di Brescia, lungo circa 19\u00a0km.\nDescrizione.\nNasce al Dosso dei Galli e ha come affluenti i torrenti Grigna di Stabil Fiorito, Travagnolo e Torrente Valle di Campolaro.\nIl suo bacino imbrifero comprende la Val Grigna e si estende nei comuni di Bienno, Prestine, Berzo Inferiore e Esine per un totale di circa 102 km\u00b2. \nSul corso d'acqua insistono tre centrali idroelettriche: Mantelera, Isola ed Esine, la cui produzione idroelettrica \u00e8 di circa MWh/anno. Alla confluenza con il fiume Oglio il torrente ha una scarsissima portata d'acqua, a causa dei prelievi a scopi idroelettrici."}
{"id": "1645364", "revid": "587728", "url": "https://it.wikipedia.org/wiki?curid=1645364", "title": "Lingua fidenziana", "text": "La lingua fidenziana \u00e8 l'italiano intriso di latinismi impiegato verso la met\u00e0 del Cinquecento dal poeta vicentino Camillo Scroffa nei \"Cantici di Fidenzio\" per satireggiare l'eloquio goffamente ricercato di certi pedanti del tempo. La lingua fidenziana, per il particolare rapporto in essa stabilito tra il volgare italiano e il latino, \u00e8 quasi l'opposto del latino maccheronico. Il tratto pi\u00f9 caratteristico della lingua fidenziana, vale a dire l'insistente ricorso a latinismi, ha un precedente significativo nella famosa Hypnerotomachia Poliphili attribuita a Francesco Colonna e sar\u00e0 poi ripreso da una nutrita schiera d'imitatori dello Scroffa."}
{"id": "1645365", "revid": "729019", "url": "https://it.wikipedia.org/wiki?curid=1645365", "title": "Visual Trap", "text": "La Visual Trap \u00e8 un'azienda giapponese che lavora nel campo dei servizi musicali.\nLa societ\u00e0 si occupa di promozione musicale a tutto campo: dal 1995, anno della fondazione, la Visual Trap si \u00e8 occupata di produzione e realizzazione di animazione in 3D, progettazione di packaging, organizzazione di eventi, produzione e realizzazione di videoclip e pubblicit\u00e0 (tramite un gruppo di quattro registi), ed in generale di tutto quello che concerne i servizi promozionali legati al mondo della musica.\nImpatto culturale.\nIn Giappone la comunicazione (soprattutto quella visiva) assume un ruolo predominante nella promozione di un artista, a volte persino superiore al contenuto della comunicazione stessa (come nel caso delle idol): il lavoro svolto da quest'azienda appare quindi centrale nel mondo della musica nipponica. Concentrandosi soprattutto nell'ambito dei videoclip musicali per band visual kei, i registi della Visual Trap hanno costruito titolo dopo titolo l'immaginario visivo del rock giapponese. La stragrande maggioranza dei video realizzati mostra semplicemente la band intenta nell'esecuzione del brano, ma il \"look\" e l'atmosfera giocano i ruoli principali: i costumi, il trucco, i capelli ed in generale l'aspetto degli artisti (studiato dalla Visual Trap) caratterizzano il gruppo musicale e ne forgiano l'identit\u00e0, la visibilit\u00e0 e l'appetibilit\u00e0 sul pubblico in maniera determinante e duratura. Per quanto la Visual Trap non sia l'unica ad occuparsi di promozione musicale, l'opera di quest'azienda, esemplificata soprattutto dal fondatore e regista principale Hiroyuki Kond\u014d, appare emblematica per l'intero panorama giapponese: questo eterogeneo regista \u00e8 riuscito a portare al successo gruppi molto diversi fra di loro (dal pop pi\u00f9 dolce al rock pi\u00f9 duro), creando per loro il giusto appeal. Un paragone occidentale per capire l'importanza della simbiosi fra artista e regista \u00e8 rintracciabile per esempio nelle opere di Tim Pope, che negli anni ottanta ha \"inventato\" i The Cure, o viceversa nel francese Michel Gondry che ha lavorato con molti artisti diversi, lasciando su tutti una caratterizzazione personale (fortemente riconoscibile) che li ha poi profondamente segnati anche in seguito."}
{"id": "1645366", "revid": "767487", "url": "https://it.wikipedia.org/wiki?curid=1645366", "title": "Regione di Ysyk-K\u00f6l", "text": "La regione di Ysyk-K\u00f6l (in chirghiso: \u042b\u0441\u044b\u043a\u043a\u04e9\u043b \u043e\u0431\u043b\u0443\u0441\u0443) \u00e8 una regione (\"oblast\") del Kirghizistan, con capoluogo Karakol; all'interno del suo territorio sono presenti il lago Ysyk-K\u00f6l e la miniera d'oro di Kumtor.\nSuddivisione amministrativa.\nLa regione \u00e8 suddivisa in cinque distretti (rajon):"}
{"id": "1645367", "revid": "110157", "url": "https://it.wikipedia.org/wiki?curid=1645367", "title": "Museo lapidario (Ferrara)", "text": "Il Museo lapidario di Ferrara si trova in via Camposabbionario, all'angolo con via Scandiana, nella chiesa sconsacrata di Santa Libera.\nDescrizione.\nRaccoglie numerosi reperti soprattutto di epoca romana provenienti dall'antica citt\u00e0 di Voghenza, i cui abitanti, vessati dalle continue invasioni, fondarono Ferrara nell'VIII secolo.\nTra i pezzi pi\u00f9 importanti il grande \"sarcofago degli Aurelii\", del III secolo d.C., capolavoro di manifattura ravennate. Interessante \u00e8 anche il piccolo \"sarcofago del bambino Neon\" (sempre del III secolo), scolpito probabilmente a Voghenza."}
{"id": "1645372", "revid": "785616", "url": "https://it.wikipedia.org/wiki?curid=1645372", "title": "Visual trap", "text": ""}
{"id": "1645376", "revid": "273054", "url": "https://it.wikipedia.org/wiki?curid=1645376", "title": "Taj\u0161et", "text": "Taj\u0161et (anche traslitterata come \"Tajshet\" o \"Tayshet\") \u00e8 una citt\u00e0 della Siberia sudorientale (Oblast' di Irkutsk), situata a breve distanza dalle sponde del fiume Birjusa, 680 km a nord-ovest del capoluogo Irkutsk; \u00e8 il capoluogo amministrativo del distretto omonimo.\nVenne fondata nel 1897 con lo stesso nome attuale; si svilupp\u00f2 rapidamente come centro amministrativo e commerciale per la regione circostante, favorito dalla posizione lungo la ferrovia Transiberiana, nel punto in cui ha inizio anche la Ferrovia Bajkal-Amur. Ottenne lo \"status\" di citt\u00e0 nel 1938."}
{"id": "1645378", "revid": "287204", "url": "https://it.wikipedia.org/wiki?curid=1645378", "title": "Tajset", "text": ""}
{"id": "1645379", "revid": "80339", "url": "https://it.wikipedia.org/wiki?curid=1645379", "title": "Tajshet", "text": ""}
{"id": "1645380", "revid": "80339", "url": "https://it.wikipedia.org/wiki?curid=1645380", "title": "Tayshet", "text": ""}
{"id": "1645382", "revid": "287204", "url": "https://it.wikipedia.org/wiki?curid=1645382", "title": "Rodenas", "text": ""}
{"id": "1645383", "revid": "339392", "url": "https://it.wikipedia.org/wiki?curid=1645383", "title": "Grignone", "text": ""}
{"id": "1645384", "revid": "339392", "url": "https://it.wikipedia.org/wiki?curid=1645384", "title": "Chiesa di Santa Libera", "text": ""}
{"id": "1645386", "revid": "439868", "url": "https://it.wikipedia.org/wiki?curid=1645386", "title": "Museo del Risorgimento e della Resistenza (Ferrara)", "text": "Il Museo del Risorgimento e della Resistenza \u00e8 uno spazio espositivo di Ferrara dedicato al Risorgimento e alla Resistenza italiana. Si trova in corso Ercole I d'Este n. 19, adiacente a palazzo dei Diamanti.\nStoria.\nIl nucleo originario, dedicato al Risorgimento, risale al 1903, anno della commemorazione del cinquantenario della fucilazione dei patrioti ferraresi Domenico Malagutti, Giacomo Succi e Luigi Parmeggiani. Nel 1954 venne aggiunta la sezione dedicata alla Resistenza italiana; nell'occasione l'originario \"Museo del Risorgimento\" cambi\u00f2 nome in \"Museo del Risorgimento e della Resistenza\".\nLe esposizioni.\nLa collezione \u00e8 costituita da documenti e cimeli storici di importanza locale e nazionale, oltre che da illustrazioni d'epoca, uniformi, armi, vessilli militari e bandiere. Di particolare importanza sono i cimeli legati alla compagnia dei Bersaglieri del Po, unit\u00e0 militare composta da volontari di Ferrara che partecip\u00f2 alla prima guerra d'indipendenza italiana. La datazione dei reperti conservati parte dai moti del 1848 e arriva alla seconda guerra mondiale. La sezione sulla Resistenza documenta gli anni dal 1919 al 1945. \nNel museo \u00e8 conservata la statua di Vittorio Emanuele II di Savoia che costituiva, insieme all'\"Allegoria di Ferrara\", ora collocata sulla facciata esterna del museo, un unico monumento originariamente posizionato di fronte alla cattedrale di San Giorgio. \nSi possono vedere, tra i materiali esposti nel museo, anche parte di quanto \u00e8 rimasto del periodo austriaco della fortezza di Ferrara. Questa venne costruita dopo la devoluzione del 1598, quando Ferrara entr\u00f2 a far parte dello Stato Pontificio, in seguito smantellata durante la Campagna d'Italia di Napoleone Bonaparte del 1796, poi riedificata nel XIX secolo dagli austriaci e infine demolita nel 1859.\nAttivit\u00e0.\nIl museo collabora con alcuni istituti scolastici cittadini, come la scuola elementare Alda Costa, il liceo statale \"G. Carducci\" e il liceo scientifico Antonio Roiti a progetti volti a raccontare in rete le collezioni storiche e il loro rapporto col territorio.\nTrasferimento sede.\nIl Museo del Risorgimento e della Resistenza dall'estate 2020 \u00e8 chiuso al pubblico fino a data da destinarsi per trasferimento sede."}
{"id": "1645391", "revid": "917756", "url": "https://it.wikipedia.org/wiki?curid=1645391", "title": "Scuderia Centro Sud", "text": "La Scuderia Centro Sud \u00e8 stata una squadra italiana privata di Formula 1, attiva dal 1956 al 1965 creata e diretta da Mimmo Dei.\nIn tutto prese parte a 49 gare, segnando 24 punti ed utilizz\u00f2 vetture di Maserati, Cooper e BRM. Inoltre la scuderia italiana fece debuttare la prima donna pilota: Maria Teresa de Filippis.\nAltri piloti noti che hanno corso per il team sono: Lorenzo Bandini, Piero Drogo, Mennato Boffa, Masten Gregory, Luigi Villoresi, Giancarlo Baghetti e Wolfgang von Trips."}
{"id": "1645392", "revid": "124017855", "url": "https://it.wikipedia.org/wiki?curid=1645392", "title": "Mera (DC Comics)", "text": "Mera \u00e8 un personaggio dei fumetti pubblicato dalla DC Comics, creato da Jack Miller (testi) e Nick Cardy (disegni) nel settembre/ottobre 1963 su \"Aquaman\" (vol. 1) n. 11.\nBiografia del personaggio.\nMera era una regina sottomarina di una dimensione aliena (\"Dimension Aqua\"). In una delle sue prime avventure incontr\u00f2 Aquaman, il re di Atlantide della dimensione terrestre, e innamoratasi di lui decise di sposarlo e rimanere nella sua dimensione.\nEbbero un figlio, Arthur Jr., che venne per\u00f2 ucciso da Black Manta, mortale nemico del marito; questo caus\u00f2 una crisi emotiva in Mera, e a causa del conseguente esaurimento nervoso, decise di lasciare suo marito. Rimasta prigioniera nella dimensione infernale chiamata \"\"Netherworld\", venne salvata da Aquaman e in seguito i due si riavvicinarono, tornando insieme.\nDopo l'esilio di Aquaman (dovuto agli eventi di \"The Obsidian Age\", in cui la Justice League of America salv\u00f2 Atlantide da alcuni stregoni) Mera \u00e8 rimasta a regnare su Atlantide.\nIn seguito alla distruzione di Atlantide da parte de Lo Spettro, Mera \u00e8 divenuta la leader di un piccolo gruppo di ribelli, a protezione di alcuni profughi atlantidei, e ha collaborato con Arthur Joseph Curry, il nuovo Aquaman, e con l'\"Abitante degli Abissi\"\", nel quale Mera ha riconosciuto il suo ex marito.\nLa notte pi\u00f9 profonda.\nTempo dopo, mentre si trovava sulla tomba dell'ex marito (morto nel salvare i cittadini della citt\u00e0 di Sub Diego), Mera e Garth vennero attaccati dallo stesso Aquaman, ora risorto come Lanterna Nera: Arthur tent\u00f2 di convincerla a seguirla nell'oltretomba e unirsi al Corpo delle Lanterne Nere, dove avrebbe potuto riabbracciare il suo defunto figlioletto ed essere nuovamente una famiglia, ma Mera fugg\u00ec terrorizzata, non riconoscendo suo marito in quell'abominio.\nIn seguito per combattere Nekron Mera viene posseduta dall'anello di rabbia, divenendo una Lanterna Rossa. Durante la battaglia finale, quando l'Entit\u00e0 risorge tutti i supereroi defunti, l'amore per il reddivivo Aquaman annulla il potere dell'anello rosso riportandola alla normalit\u00e0. Mera e Arthur possono cos\u00ec finalmente tornare insieme.\nNel giorno pi\u00f9 splendente.\nIn seguito alla resurrezione di Aquaman ed al ritorno alla normalit\u00e0 di Mera, i due decidono di viaggiare insieme per i mari, aiutando il prossimo e riavvicinandosi reciprocamente. Mentre Aquaman combatte con gli effetti collaterali della sua esposizione all'anello nero, lui e Mera vengono aggrediti da Siren, sorella minore della regina di Atlantide.\nMera \u00e8 cos\u00ec costretta a rivelare che, contrariamente a quanto da lei sempre affermato, Xebel, la citt\u00e0 dove \u00e8 nata, non \u00e8 la capitale della \"Dimensione Aqua\", bens\u00ec una colonia penale di Atlantide, sigillata nel Triangolo delle Bermuda millenni prima. Il padre di Mera, re di Xebel e discendente dei pericolosi prigionieri di Xebel, aveva mandato Mera in missione per uccidere il Re di Atlantide in carica, vendicando la sua gente. Mera, innamoratasi perdutamente di Aquaman, aveva preferito ignorare la sua missione e tacere, temendo che Aquaman l'avrebbe ripudiata.\nContrariamente alle paure di Mera, Aquaman decide di perdonarla e tenerla con s\u00e9, sia pur sapendo che sia Siren che Black Manta, nemico di Xebel tanto quanto di Atlantide, potrebbero essere sulle sue tracce."}
{"id": "1645395", "revid": "767487", "url": "https://it.wikipedia.org/wiki?curid=1645395", "title": "Giampaolo Saurini", "text": "Carriera.\nGiocatore.\nCresciuto tra le file della Lazio, viene mandato a fare esperienza nelle categorie inferiori per poi esordire in Serie A con la maglia biancoceleste nella stagione 1990-1991.\nDa allora si divide tra la squadra capitolina, Brescia ed Atalanta, per approdare poi al Palermo ed al Padova, con cui scende in Serie C1. Termina la carriera tra le file dell'USO Calcio, societ\u00e0 bergamasca, giocando la stagione 2000-2001 in Eccellenza Lombardia e le 2 stagioni seguenti in Serie D.\nAllenatore.\nDal 2008 al 2012 allena la Primavera del Brescia, quindi passa ad allenare i pari categoria del , dove resta per cinque anni.\nCommentatore sportivo.\nA partire dalla stagione 2019-20, commenta le partite del campionato primavera, in particolare quelle del Napoli, su Sportitalia."}
{"id": "1645406", "revid": "84184", "url": "https://it.wikipedia.org/wiki?curid=1645406", "title": "Oratorio dell'Annunziata", "text": "L'oratorio della Santissima Annunziata, detto anche oratorio della Morte, sino al 1950 chiesa di Sant'Apollinare (con oratorio), \u00e8 un edificio religioso che si trova a Ferrara in via Borgo di Sotto.\nStoria.\nL'oratorio venne edificato nel 1370, grazie a Nicol\u00f2 Zipponari, e venne donato alla Confraternita della Buona Morte che era nata a Ferrara nel 1366. Venne rimaneggiato varie volte a partire dal XVII secolo sino all'ultimo intervento del 1950. \nLa confraternita curava la sepoltura di tutti i morti abbandonati ed inizi\u00f2 ad onorare in particolare la Santa Croce, il cui culto venne istituito solo nel 1510.\nVenuta a conoscenza della devozione di questa confraternita Isabella d'Aragona, nel XVI secolo, fece dono di una reliquia della croce sacra, conservata poi nell'oratorio.\nA partire dal 1612 circa, e sino all'inizio del XX secolo, fu sede di un collegio (conservatorio) femminile detto di \"Santa Apollinare\", dal nome che aveva il complesso in quel periodo.\nDurante il sisma che ha colpito l'Emilia nel 2012 ha subito vari danni.\nLe confraternite a Ferrara.\nIl movimento cattolico dei \"flagellanti\", o \"disciplinati\" o \"battuti\" ebbe il suo inizio attorno al 1260, per opera di Raniero Fasani, a Perugia. Non \u00e8 mai stato un ordine religioso anche se legato agli ambienti cattolici, in particolare agli ordini mendicanti. il rapporto con le gerarchie ecclesiastiche talvolta \u00e8 stato difficile, e alcune confraternite sono state in sospetto di eresia. Gli aderenti erano dediti all'autopunizione e, col passare del tempo, sempre pi\u00f9 alle opere di assistenza agli infermi, ai bisognosi ed alle vedove, inoltre crearono spesso ospedali dove erano attivi. Furono anche impegnati nel seguire i condannati a morte nei loro ultimi momenti, e ad assicurare loro una degna sepoltura.\nA Ferrara queste confraternite arrivarono dalla zona di Ravenna. L'arcivescovo di Ravenna Filippo Fontana aveva accolto i Salinguerra sconfitti nella lotta per il potere a Ferrara dagli Estensi, e, poich\u00e9 era un oppositore di questi ultimi, fece in modo che diversi della famiglia sconfitta tornassero nella citt\u00e0 emiliana in veste di flagellanti, ma con intenti diversi da quelli soliti di queste confraternite. Gli Estensi quindi si opposero all'inizio, poi, sotto la spinta del popolo che vedeva in queste confraternite la risposta a bisogni reali, iniziarono ad accettarli.\nLe confraternite aprirono cos\u00ec, alla met\u00e0 del XIV secolo, un ospedale per i poveri, quello di \"Santa Maria Novella\", del quale si \u00e8 persa quasi ogni traccia. I tempi politici erano mutati, nuove confraternite iniziarono ad agire. A \"Santa Maria Novella\" fece seguito \"Santa Maria di Valverde\", o dei \"Battuti bianchi\". Poi fu il momento di \"Santa Maria Annunziata\" o \"della Morte\" o \"dei Battuti Neri\". I \"Battuti Neri\" sono i soli, a Ferrara, dei quali ci \u00e8 pervenuto lo statuto.\nCol trascorrere del tempo le confraternite raggiunsero un loro apice nella considerazione popolare e poi conobbero, anche a Ferrara, un lento declino. Prima erano state in parte sospettate di eresia, poi vennero severamente limitate in alcune loro espressioni come quella di fustigarsi pubblicamente ed infine ridotte anche sotto l'aspetto culturale, essendo i loro membri spesso non particolarmente istruiti e con molte tradizioni tramandate oralmente. La loro indipendenza dalle gerarchie ecclesiastiche si ridusse, e nei momenti post conciliari divennero, con la loro azione legata al culto della Croce, al senso della morte, alla vicinanza ad infermi e condannati ed al profondo senso di colpa una forza a sostegno della controriforma.\nDescrizione.\nLa semplice facciata cinquecentesca, attribuita a Giovan Battista Aleotti, trae in inganno perch\u00e9 cela un edificio diverso da una chiesa.\nInfatti in origine l'oratorio aveva un corpo centrale diviso su due piani. Al piano terreno esisteva un teatrino ad uso dell\u2019asilo e gestito da suore. Al primo piano si tenevano rappresentazioni pubbliche come concerti e altri spettacoli. Questa suddivisione rimase sino al XVII secolo, perch\u00e9 in quel momento si decise di abbattere il solaio divisorio ed ottenere un solo ambiente, molto pi\u00f9 alto dei due precedenti, trasformato in chiesa.\nFu solo nel 1950 che venne ripristinata l'antica disposizione, e la chiesa venne soppressa.\nL'oratorio conserva un importante ciclo di affreschi cinquecentesco, opera di artisti ferraresi come Camillo Filippi, Sebastiano Filippi, Giovanni Francesco Surchi ed altri. Sono raccolti nella: \"Storia della Santa Croce\". Alcuni sono di fattura modesta altri di maggior pregio, e tutti in buono stato di conservazione.\nIl pi\u00f9 interessante \u00e8 la \"Resurrezione\", risalente alla met\u00e0 del XV secolo, appartenente alla scuola di Pisanello, posta dietro l'altare (quando l'oratorio era una chiesa) sino al 1836.\nVi sono anche opere di Lambert van Noort e Gregorio Boari.\nNote.\nFonti\nAnnotazioni"}
{"id": "1645415", "revid": "1573940", "url": "https://it.wikipedia.org/wiki?curid=1645415", "title": "Super Jump", "text": " \u00e8 una rivista giapponese di manga seinen pubblicata dalla Sh\u016beisha.\nStoria.\n\"Super Jump\" raccoglie le serie pubblicate sui Shonen Jump che hanno sviluppato trame ed ottenuto popolarit\u00e0 tali da divenire seinen, cio\u00e8 indirizzate ad un pubblico pi\u00f9 adulto. Oltre a queste, sulle sue pagine vengono anche pubblicate storie inedite come il manga HOOK?.\nPrima del varo di Super Jump, fu la rivista di breve corso \"Manga Allman\" a raccogliere alcune delle serie che oggi compaiono appunto su Super Jump nella linea chiamata \"AC ALLMAN\".\nLa rivista ha molti punti in comune con \"Business Jump\", in quanto entrambe sono pensate prevalentemente per un pubblico di salarymen, ma Super Jump riscuote un discreto successo anche tra i giovani adulti."}
{"id": "1645419", "revid": "2143258", "url": "https://it.wikipedia.org/wiki?curid=1645419", "title": "Acid3", "text": "Acid3 \u00e8 un test con cui \u00e8 possibile verificare l'aderenza di un browser a determinati standard web (alcuni dei quali non ancora definitivi, come CSS3).\n\u00c8 stato sviluppato a partire dall'aprile 2007 e diffuso il 3 marzo 2008. Il suo creatore \u00e8 Ian Hickson, creatore anche dell'Acid2 test.L'obiettivo principale dell'Acid2 test erano i Cascading Style Sheets mentre in questa terza versione dell'Acid test l'obiettivo si \u00e8 spostato sulle nuove tecnologie Web 2.0 come ECMAScript, DOM Level 2, Scalable Vector Graphics, XML e \"data: URIs\".\nDurante l'esecuzione del test, viene visualizzato un contatore con 6 rettangoli colorati sullo sfondo.La percentuale visualizzata \u00e8 basata sul numero dei sotto-test passati dal browser.\nIl test.\nAcid3 \u00e8 una suite di test, scritta in JavaScript, composta da 100 sottotest suddivisi in sei gruppi chiamati \"buckets\", pi\u00f9 quattro test speciali (0, 97, 98, e 99).\nIl test descrive la sua aderenza agli standard con questa breve descrizione:\nAl fine di visualizzare perfettamente il test, sono richieste due tecnologie aggiuntive:\nQuest'ultima viene implementata con un carattere chiamato \"AcidAhemTest\".Questo carattere, se applicato correttamente dal browser, dovrebbe coprire il quadrato rosso in alto a destra con uno di colore bianco, di conseguenza invisibile.\nIn aggiunta a questo, il codice utilizza anche delle Base64 encoded images, diversi selettori CSS3 avanzati e CSS3 color values.\nSviluppo e impatto.\nCome riportato precedentemente, Ian Hickson inizi\u00f2 la creazione del test nell'aprile del 2007 procedendo lentamente.Nel dicembre 2007 il lavoro ricominci\u00f2 e ricevette una \"public attention\" il 10 gennaio 2008.\nI seguenti sviluppatori hanno collaborato allo sviluppo del test:\nL'impatto di questo nuovo test con lo sviluppo dei browser attuali \u00e8 stato drammatico, gi\u00e0 prima della sua diffusione pubblica.WebKit in particolare \u00e8 stato artefice di un notevole progresso; in meno di un mese il suo punteggio \u00e8 passato da 60 a 87.\nL'annuncio del completamento del test non significa che questo non possa essere soggetto a cambiamenti. Qualora gli sviluppatori dei browser trovino, nel cercare di correggere i propri bug, degli errori nel test, quest'ultimo potr\u00e0 essere cambiato. Il test deve essere considerato \"sufficientemente stabile\" per l'uso. Una guida ed un commento saranno prodotti nel giro di pochi mesi.\nIl 17 settembre 2011 il test \u00e8 stato modificato rimuovendo il controllo degli SVG fonts e delle animazioni SMIL SVG, cosicch\u00e9 potessero passare completamente il test sia Firefox 4 e successivi (che non supporta gli SVG font), sia Internet Explorer 9 (che non supporta entrambi).\nConformit\u00e0 dei browser.\nLa prima release ufficiale di browser in grado di passare il test con un punteggio di 100/100 \u00e8 stata Safari 4, messo in commercio da Apple l'8 giugno 2009. A questo browser hanno fatto seguito le release ufficiali di Google Chrome 2.0 (disponibile per\u00f2 solo per la piattaforma Windows), Opera 10 e altri browser di nicchia come Midori ed Epiphany.\nCome detto, alla sua prima diffusione il test fall\u00ec in tutti i browser disponibili sul mercato. Durante l'esecuzione del test, \u00e8 possibile cliccare sulla lettera maiuscola \"A\" della parola Acid3 per visualizzare una spiegazione su quali sottotest siano falliti, ed il relativo messaggio di errore. I browser che hanno mostrato le prestazioni peggiori sono Internet Explorer 7 e Internet Explorer 8, con un punteggio rispettivamente di 13/100 e 20/100.\nIn fase di sviluppo.\nIl team di sviluppo di WebKit, usato in Safari, ha aggiunto un tracking bug per Acid3 test. Anche il team che si occupa dello sviluppo di Gecko, il motore grafico usato in Mozilla Firefox, ha un proprio Acid3 tracking bug.\nIl tracking bug per Konqueror venne inserito il 30 gennaio 2008.\nI punteggi dei browser.\nDi seguito sono elencati i punteggi dei browser pi\u00f9 popolari (i punteggi inferiori a 100/100 non sono aggiornati all'ultima modifica del test)\nProssimi test (Acid4 etc.).\nNon si prevede lo sviluppo di nuovi test, poich\u00e9 il 1\u00ba marzo 2013 il gruppo ha chiuso le proprie attivit\u00e0."}
{"id": "1645425", "revid": "1232112", "url": "https://it.wikipedia.org/wiki?curid=1645425", "title": "Amore, bugie &amp; calcetto", "text": "Amore, bugie &amp; calcetto \u00e8 un film italiano di Luca Lucini, girato interamente a Trieste uscito nelle sale il 4 aprile 2008.\nIl film in Italia ha incassato circa 1,4 milioni di euro.\nTrama.\nSette amici, ogni settimana, hanno un appuntamento a cui non possono, e non vogliono, mancare per nessun motivo: la loro partita di calcio a cinque, per la quale abbandonano famiglia, lavoro, riunioni, lezioni universitarie. La squadra partecipa a un torneo amatoriale, i cui vincitori giocheranno contro gli Old Boys, una squadra di ex giocatori professionisti.\nL'attaccante Vittorio Trebbi \u00e8 un cinquantenne divorziato, proprietario dell'azienda Diana, produttrice di macchinette per caff\u00e8 e sponsor della squadra; Adam, figlio di Vittorio, \u00e8 il portiere, che nella vita fa il tatuatore; Piero, studente di economia e migliore amico di Adam, \u00e8 in difesa; Lele, operaio capo in Diana, \u00e8 il mediano; Filippo \u00e8 specializzato nell'andare addosso e provocare gli avversari in modo da abbatterli o far dare loro ammonizioni; Mina, il capitano, \u00e8 un giornalista sportivo ex giocatore di C, ormai grasso e tabagista, che entra in campo solo per battere le punizioni (\"Gioca 3 minuti in tutto il campionato, ma fa 20 goals. Il Mina conferma la sua media partita: 6 sigarette, 4 caff\u00e8, 1 goal e 2 pacchetti di patatine\"); il Venezia \u00e8 un operaio in Diana, panchinaro per eccellenza.\nL'andamento del campionato e le vite dei sette protagonisti si intrecciano e influenzano l'un l'altro. Vittorio \u00e8 in trattativa per la vendita dell'azienda a un gruppo francese e frequenta Viola, una ventiduenne che si destreggia con vari lavoretti occasionali: ha quindi una mentalit\u00e0 da attaccante, vigorosa e propositiva; Adam \u00e8 stato ferito emozionalmente da una sua ex ragazza e malsopporta suo padre per aver tradito Diana, la madre: ha quindi deciso di vivere la sua vita senza iniziativa e in difesa, quindi il portiere \u00e8 il ruolo perfetto; Piero organizza tutto nella sua vita, dalle ore di studio a quelle di coppia con Martina (amica di Viola): in campo riesce a organizzare i propri compagni, da cui \u00e8 chiamato \"Precisetti\"; Lele, in quanto mediano, \u00e8 costretto a correre in campo, ma anche nella vita dovendosi destreggiare tra lavoro, sport e la vita famigliare con la moglie Silvia e i due bambini piccoli; Filippo riesce a essere duro di cuore sia in campo che nel lavoro, mettendo spesso il guadagno di fronte ai rapporti umani; il Venezia non ha alcuna qualit\u00e0 particolare, infatti nel gioco sta sempre in panchina; Mina \u00e8 il capitano e il suo ruolo \u00e8 di dare consigli alla squadra.\nVittorio tenta di vendere a un gruppo francese l'azienda (il cui nome \u00e8 stato chiaramente dato in onore della ex moglie quando erano sposati), ma misteriosamente il gruppo ritira l'offerta, l'azienda viene svalutata enormemente e va in crisi. Inoltre inizia a faticare in campo, e una notte ha un attacco tachicardico mentre \u00e8 a letto con Viola. Vittorio all'ospedale incontra Diana, medico di turno: questa gli scopre una serie di sostanze dopanti nel sangue che gli stavano per procurare un infarto. Minacciandolo di denuncia, gli ordina di disintossicarsi facendosi visitare ogni settimana da lei. Adam, mentre porta al padre il cambio per la notte, scopre che lui va a letto proprio con Viola, la sua ex che gli ha spezzato il cuore.\nMartina si scopre incinta, ma confessa a Viola che il padre \u00e8 Adam: soffocata dalla minuziosa precisione di Piero si era concessa un po' di svago un 8 marzo e, complici alcool e marijuana, \u00e8 andata a letto con lui. Quando Piero scopre casualmente il fatto (pensando di essere il padre) chiede consiglio a Mina e cambia totalmente atteggiamento nei confronti della vita, prende pi\u00f9 iniziativa e propone a Martina di aprire un'attivit\u00e0 di scambio e compravendita di tutti quegli oggetti per neonati di cui, superata una certa et\u00e0 del bambino, le famiglie non hanno pi\u00f9 bisogno.\nLele e Silvia sperimentano varie possibili soluzioni alla propria vita coniugale, arrivando a una disastrosa cena in cui lui mette della marijuana nel tortino vegetale che serve alla moglie e Silvia del Viagra nel brodino di lui: tutto sembra andare bene, quando la figlia, lasciata apposta dai nonni, si rompe il braccio e devono andare all'ospedale in condizioni pietose. Alla fine anche Lele chiede consiglio a Mina e trova una soluzione: siccome Silvia ha rinunciato alla sua carriera di restauratrice, si mette in aspettativa presso l'azienda diventando casalingo e facendo lavorare la moglie. Lei cos\u00ec ritrova la serenit\u00e0 con il lavoro per cui ha studiato, e lui riesce a sentirsi utile per la moglie e la famiglia.\nQuesti stravolgimenti si riflettono anche in campo: Piero e Vittorio si scambiano i ruoli, Adam \u00e8 completamente perso e Lele, dopo una prima fase di spossatezza, ritrova la forza.\nVittorio parla con Adam e scopre che Diana \u00e8 ancora innamorata di lui: le visite settimanali sono solo una scusa per poterlo vedere. Vittorio lascia infine Viola, per la gioia di Adam. L'azienda viene infine venduta ai francesi, e Vittorio riceve una visita da Piero, che gli chiede un prestito per avviare l'attivit\u00e0 di compravendita di oggetti per neonati: Vittorio accetta, a patto di scambiarsi i ruoli nella partita con gli Old Boys. Il nuovo vigore di Vittorio lo porta a fare un gol.\nProprio dopo questa partita (persa disastrosamente) Vittorio scopre che \u00e8 stato Filippo a manovrare i movimenti dei francesi per fare svalutare l'azienda e farla riacquistare a un prezzo inferiore: dopo averlo colpito in volto, Vittorio caccia Filippo dalla squadra. Qui Mina ammette di aver sempre capito la natura di Filippo per la legge di Nereo Rocco, \"in campo come nella vita\". Amaramente ammette di saper solo dare consigli agli altri e rimanere in panchina: anche lui \u00e8 divorziato e la sua ex moglie si sta risposando.\nLele e Silvia riscoprono l'equilibrio e lei \u00e8 nuovamente incinta.\nLa nuova stagione ha inizio: il nuovo sponsor della squadra \u00e8 l'attivit\u00e0 di Piero, al posto di Filippo \u00e8 stato preso Vlad, un violento cliente serbo di Adam, e Piero \u00e8 convinto di essere padre."}
{"id": "1645431", "revid": "1823694", "url": "https://it.wikipedia.org/wiki?curid=1645431", "title": "Trasmettitore d'amplificazione", "text": "Il trasmettitore di amplificazione o ingrandimento \u00e8 un oscillatore armonico ad alta potenza proposto dall'ingegnere e inventore serbo Nikola Tesla per la trasmissione di energia elettrica senza fili e potenzialmente illimitata. Il suo principio di funzionamento, una versione alternativa della bobina di Tesla, \u00e8 alla base dei due impianti costruiti a Colorado Springs (1899-1900) e Long Island (la \"Wardenclyffe Tower\", 1902-17).\nIl trasmettitore d'amplificazione \u00e8 un trasformatore a nucleo ad aria multi-risonante che pu\u00f2 generare tensioni molto alte. Tesla originariamente lo chiam\u00f2 \"trasformatore risonante auto rigenerativo\", una definizione che non \u00e8 pi\u00f9 in uso comune.\nStoria.\nIl primo amplificatore (in inglese \"magnifying transmitter\", letteralmente \u00abtrasmettitore d'ingrandimento\u00bb) fu assemblato a New York nel periodo fra il 1895 ed il 1898. Il pi\u00f9 grande fu costruito nel 1899 a Colorado Springs, Colorado. Tale macchina fu usata per condurre esperimenti fondamentali nello studio della comunicazione e trasmissione elettrica di potenza senza fili. Essa aveva diametro di 15,5 metri, sviluppava un potenziale di 3,5 - 4 MV ed era capace di produrre scariche elettriche di lunghezza superiore a 30\u00a0m.\nIl trasmettitore di ingrandimento fu definito dallo stesso Tesla, nella sua , come \u00abla mia migliore invenzione\u00bb. Era infatti convinto che la sua turbina avrebbe ben presto sostituito tutti i motori termici usati nel mondo per la fornitura dell'energia elettrica. D'altra parte era ben conscio del fatto che ci\u00f2 avrebbe comportato una svolta radicale, con l'abbandono degli antiquati modelli di motori gi\u00e0 esistenti e sui quali l'industria investe miliardi di dollari:\nL'arrivo a Colorado.\nNel 1899, Tesla decise di cominciare la sua ricerca a Colorado Springs. Scelse questo luogo in primo luogo per via delle sue frequenti tempeste, nonch\u00e9 per l'elevata altitudine (dove l'aria, avendo pressione pi\u00f9 bassa, ha un pi\u00f9 basso coefficiente dielettrico, ed \u00e8 pertanto pi\u00f9 facile da ionizzare), e il basso tasso di umidit\u00e0 (minimizzando le perdite di cariche elettriche attraverso materiali isolanti). Tesla teneva un diario personale dei suoi esperimenti del laboratorio di Colorado Springs, dove trascorse quasi nove mesi. Esso consiste in 500 pagine di appunti scritti a mano e circa 200 disegni, registrati cronologicamente fra il 1\u00ba giugno 1899 e il 7 gennaio 1900 parallelamente al suo lavoro, contiene inoltre le spiegazioni dei suoi esperimenti.\nCircuiti elettrici sintonizzati.\nIn Colorado Tesla costru\u00ec molti trasformatori risonanti pi\u00f9 piccoli e condusse altre ricerche su . Tesla progett\u00f2 vari apparecchi atti a determinare l'energia elettrica ricevuta, inclusi coesori rotanti. Questi usavano un meccanismo ad orologio di ingranaggi guidati da una molla a bobina che ruotava un piccolo cilindro di vetro contenente polveri metalliche. Questi esperimenti furono lo stadio finale dopo anni di lavoro su circuiti elettrici sintonizzati. Questi strumenti furono costruiti per dimostrare come un ricevitore senza fili potrebbe essere sintonizzato per rispondere a specifici segnali complessi. Tesla registr\u00f2 nel suo diario nel 2 gennaio 1900 che un separato trasformatore risonante sintonizzato alla stessa alta frequenza di un altro (trasformatore risonante ad alta frequenza) pi\u00f9 grande (che agisce come un trasmettitore) riceve energia dalla bobina pi\u00f9 grande: una delle molte dimostrazioni della trasmissione di energia elettrica senza fili. Questi esperimenti aiutarono a confermare la priorit\u00e0 di Tesla nell'invenzione della radio durante le tarde dispute nei tribunali. Questi trasformatori con nucleo ad aria risonanti ad alta frequenza erano i predecessori di sistemi che vanno dalla radio alla risonanza magnetica nucleare medica.\nTrasmissione di potenza.\nIl 4 luglio 1899 Tesla scopr\u00ec le onde stazionarie terrestri. Egli dimostr\u00f2 che la Terra si comporta come un conduttore ed \u00e8 attraversata da correnti elettriche. Dimostr\u00f2 inoltre che la Terra \u00e8 in grado di rispondere a determinate frequenze di vibrazione elettrica, conducendo esperimenti che contribuirono a comprendere i fenomeni di propagazione elettromagnetica e della risonanza terrestre. Trasmise segnali radio per molti chilometri e costru\u00ec tubi al neon capaci di illuminarsi al solo contatto con il terreno circostante il campo elettromagnetico.\nIl lavoro di Tesla era soprattutto orientato all'obiettivo della trasmissione di energia senza fili in quantit\u00e0 industriale su grandi distanze (per mezzo prima di onde trasversali, e poi di meno estese e pi\u00f9 immediate onde longitudinali). Egli dimostr\u00f2 che l'energia elettrica pu\u00f2 essere diffusa utilizzando non solo la superficie terrestre, ma anche la zona atmosferica detta ionosfera, dove risiede la cosiddetta risonanza di Schumann, argomentando che chiunque, sintonizzandosi con opportuni apparecchi riceventi, avrebbe potuto estrarre corrente elettrica gratuitamente.\nTesla fu anche in grado di trasmettere a frequenze estremamente basse (\"ELF\") attraverso il terreno, come tra la superficie della terra e lo strato di Kennelly-Heaviside, e ottenne brevetti per trans-ricevitori, strumenti che sviluppavano onde stazionarie.\nL'amplificatore di potenza fu la base del progetto della Wardenclyffe Tower di Tesla. Sebbene le moderne bobine di Tesla siano disegnate per generare scariche distruttive, questo sistema fu progettato per la comunicazione senza fili e la trasmissione di potenza via onde longitudinali e correnti telluriche. Nel 1925 John B. Flowers avanz\u00f2 una proposta per provare il sistema di Tesla ed implementarlo. H. L. Curtis il capo dell'Ufficio degli Standards dei Laboratori Radio a Washington, e J. H. Dillinger, un fisico, rivedettero la proposta, ma declinarono di attuare il piano proposto..\nL'oscillatore elettromeccanico.\nGi\u00e0 presso Colorado Springs Tesla aveva sviluppato una macchina che defin\u00ec oscillatore elettromeccanico (\"Electro-mechanical oscillator\"), una fonte di frequenza stabile o corrente elettrica alternata isocrona, usata in congiungimento con apparati senza fili sia trasmittenti sia riceventi. Questo elemento di circuito era applicato alla stessa maniera di come lo sono oggi i cosiddetti oscillatori al quarzo, scoperti negli anni 1920. Egli propose l'uso di questo strumento per l'esplorazione geofisica, o sismologia - una tecnica che chiam\u00f2 \"telegeodinamica\", ma che prefer\u00ec non diffondere in quanto secondo lui questa tecnica era capace di generare fortissime scosse di terremoto.\nIl trasmettitore d'amplificazione e la Wardenclyffe Tower.\nLa configurazione strutturale del trasmettitore d'amplificazione di Wardenclyffe \u00e8 conosciuta non solo attraverso i brevetti di Tesla ma anche grazie ai vari disegni nei quali fu concepito e riprodotto il modello. Il trasmettitore d'amplificazione si differenzia dalla \"classica\" bobina di Tesla per alcuni notevoli particolari: in primo luogo, il corto avvolgimento primario e quello secondario hanno un accoppiamento magnetico pi\u00f9 denso. A causa di questo egli prese misure pi\u00f9 drastiche nell'assorbire le scariche del primario e provvedere ad un maggior isolamento tra primario e secondario, e in aggiunta alle due bobine di grande diametro che compongono l'oscillatore principale, aggiunse una terza bobina che chiam\u00f2 'bobina extra'.\nCostruzione e.\nNella classica bobina di Tesla vi sono due avvolgimenti di rame. Il primario pilota la parte pi\u00f9 bassa del secondario formando la portante che risuona nell'intera seconda bobina del trasformatore. Nel trasmettitore d'amplificazione le due parti, portante del primario e risonante del secondario, sono distinte in due bobine separate. Dal punto di vista dell'analisi del circuito c'\u00e8 una sottile differenza tra la bobina di Tesla classica e il trasmettitore d'amplificazione.\nLa bobina extra a toroide di forma toroidale o (risonatore elicoidale) pu\u00f2 essere fisicamente separata dalle due strettamente accoppiate che comprendono l'oscillatore principale o la sezione guida. La potenza \u00e8 alimentata dall'oscillatore principale al terminale pi\u00f9 basso della bobina risonante extra attraverso un conduttore elettrico di grande diametro o tubo per minimizzare le scariche.\nLa base guida della bobina extra del trasmettitore si comporta come un risonatore elicoidale a onda lenta, la disturbanza assiale che si propaga ad una velocit\u00e0 compresa tra l'1 % e il 10 % della velocit\u00e0 della luce nello spazio libero. La velocit\u00e0 assiale del campo elettromagnetico del trasmettitore d'amplificazione \u00e8 stabilita dal punto della bobina e la velocit\u00e0 di propagazione della carica elettrica attraverso il circuito.\nOperazione.\nTesla tent\u00f2 di sviluppare onde stazionarie di frequenza molto bassa nel circuito elettromagnetico della terra. Basato su osservazioni fatte con questo apparecchio, riport\u00f2 che un tipo di risonanza terrestre - coinvolgente l'energia tellurica della terra - potrebbe essere eccitata col trasmettitore d'amplificazione. Egli scopr\u00ec che la frequenza di risonanza della terra \u00e8 di circa 8\u00a0Hz. Nel 1950 ricercatori confermarono che la frequenza risonante della cavit\u00e0 ionosferica della terra era in quella portata.\nIn operazione normale l'apparecchio \u00e8 relativamente silenzioso, generando un campo elettrico di grande potenza, ma se la tensione eccede un certo valore, l'apparecchio diventa piuttosto rumoroso.\nIl \"Sistema mondiale di trasmissione senza fili\".\nGi\u00e0 nel 1900 Nikola Tesla annunci\u00f2 l'invenzione di un \u00abSistema mondiale di trasmissione senza fili\u00bb (\"World Wireless System\") che avrebbe sfruttato il trasmettitore di ingrandimento insieme ad altre sue invenzioni per la creazione di una rete mondiale di energia libera e senza fili:\nIl \"Sistema mondiale di trasmissione senza fili\" progettato da Tesla era basato sullo sfruttamento delle seguenti \u00abimportanti invenzioni e scoperte\u00bb:"}
{"id": "1645445", "revid": "1516566", "url": "https://it.wikipedia.org/wiki?curid=1645445", "title": "Cappello da giudeo", "text": "Cappello da giudeo \u00e8 un termine utilizzato in araldica per indicare un cappello colla coppa, appuntita verso l'alto, chiusa da una nappa, e con una stretta tesa, senza lacci. Fu imposto agli uomini ebrei dopo il Concilio Lateranense del 1215 che richiedeva agli ebrei di essere riconoscibili dal loro abbigliamento per poterli distinguere dai cristiani. "}
{"id": "1645447", "revid": "599013", "url": "https://it.wikipedia.org/wiki?curid=1645447", "title": "Orto botanico dell'Universit\u00e0 di Ferrara", "text": "L'Orto botanico dell'Universit\u00e0 di Ferrara \u00e8 una istituzione del Sistema Museale di Ateneo dell'Universit\u00e0 di Ferrara.\nSi trova nel giardino del Palazzo Turchi di Bagno al quale si accede da corso Porta Mare 2b.\nStoria.\nFu fondato nel 1771 dopo la concessione per tutte le Universit\u00e0 di istituire un orto botanico per gli esperimenti accademici, a quel tempo chiamato \"giardino dei semplici\". Nonostante l'istituzione dell'orto botanico sia posteriore rispetto alla fondazione dell'Universit\u00e0 estense (1391) le attivit\u00e0 di ricerca della facolt\u00e0 di medicina erano gi\u00e0 fiorenti, grazie anche alla presenza alla corte estense di importanti figure legate alle scienze mediche come Berengario da Carpi, Niccol\u00f2 Leoniceno, Giovanni Manardo, Antonio Musa Brasavola e Gabriele Falloppio.\nL'allora ubicazione del giardino era stata individuata nel cortile del Palazzo Paradiso che ospitava l'antica sede dell'universit\u00e0.\nDalla fine dell'Ottocento sino al 1919 la direzione fu affidata al prof. Carlo Massalongo, eminente studioso, che per\u00f2 non riusc\u00ec ad evitare lo spostamento dell'orto da via Paradiso a via Scandiana, una zona che risult\u00f2 subito inadatta alle attivit\u00e0 botaniche.\nNel 1925 l'orto venne nuovamente riportato nella sua sede originale fino a quando venne definitivamente insediato, nel 1963, nel giardino di Palazzo Turchi di Bagno.\nOspita numerose specie botaniche sia all'aperto, sia in serre.\nStruttura e composizione.\nLe zone dedicate all'esposizione all'aperto delle piante ricoprono un'area di 4.500 mq ospitando circa 700 specie. Le aree espositive sono delimitate da numerose aiuole che identificano tre sezione dedicate alle tipologie di piante: \nL'orto botanico \u00e8 costituito anche da tre serre aventi un'area di 243\u00a0m2 al cui interno vengono ricoverate piante particolarmente importanti per gli studi e le ricerche e contano circa 1.300 specie tropicali e subtropicali. Nel periodo di bella stagione queste piante vengono spostate nelle aree espositive all'esterno arrivando cos\u00ec a creare una quarta sezione detta delle piante esotiche che comprende felci esotiche, piante sensitive, piante succulente, piante epifite, piante carnivore, piante esotiche officinali, piante delle regioni tropicali e subtropicali, e piante dell'Estremo Oriente.\nDal 2004 \u00e8 attiva una quinta sezione dedicata alla \"flora protetta\" comprendenti le piante rare acquatiche, piante rare terrestri, e piante rare alofile e psammofile."}
{"id": "1645450", "revid": "1013865", "url": "https://it.wikipedia.org/wiki?curid=1645450", "title": "Regione di Naryn", "text": "La regione di Naryn (in chirghiso: \u041d\u0430\u0440\u044b\u043d \u043e\u0431\u043b\u0430\u0441\u0442\u044b) \u00e8 una regione (\"oblast\") del Kirghizistan con capoluogo Naryn; nel suo territorio sono presenti il passo Torugart e i laghi \u010catyr-K\u00f6l e Songk\u00f6l.\nSuddivisione amministrativa.\nLa regione \u00e8 suddivisa in cinque distretti (rajon):\nEconomia.\nLa popolazione della regione, quasi interamente (98%) di etnia chighisa, si dedica perlopi\u00f9 alla pastorizia (pecore, cavalli, yak) dai quali vengono ricavati soprattutto lana e carne. L'attivit\u00e0 estrattiva, sviluppata durante l'era sovietica \u00e8 stata in gran parte abbandonata perch\u00e9 antieconomica.Oggi questo oblast \u00e8 considerato come il pi\u00f9 povero del Kirghizistan.\nVie di trasporto.\nLa regione di Naryn \u00e8 attraversata dalla strada che porta da Bi\u0161kek al passo Torugart, questa \u00e8 al giorno d'oggi la principale via di comunicazione che collega la Cina al Kirghizistan."}
{"id": "1645454", "revid": "1305772", "url": "https://it.wikipedia.org/wiki?curid=1645454", "title": "Naryn", "text": "Per Naryn si pu\u00f2 intendere:"}
{"id": "1645459", "revid": "1104133", "url": "https://it.wikipedia.org/wiki?curid=1645459", "title": "Connor (Angel)", "text": "Connor \u00e8 un personaggio della serie televisiva \"Angel\", interpretato da Vincent Kartheiser.\n\u00c8 il figlio di due potentissimi vampiri: Angel e Darla; e come tale \u00e8 una sorta di dampiro dotato di tutti i poteri dei genitori ma nessuna delle loro debolezze.\nBiografia del personaggio.\nLa nascita.\nConnor \u00e8 nato dalla unione di due vampiri: Angel e Darla.\nI vampiri normalmente non possono avere figli, e per questo motivo la nascita di Connor \u00e8 un evento straordinario; perfino una profezia annunciava il suo arrivo dicendo che il figlio nato dai due vampiri non sarebbe nato, nel senso di non venire partorito infatti viene solo liberato dal corpo della madre. Connor viene alla luce in un pomeriggio piovoso in un lurido vicolo mentre i genitori e i membri della Angel Investigations cercavano di sfuggire al cacciatore di vampiri Daniel Holtz, Darla si sacrifica per il figlio facendo promettere ad Angel che avrebbe protetto il suo bambino e che gli avrebbe detto che l'amava.\nDurante la gravidanza Darla veniva influenzata dall'anima di Connor, quindi provava tutte le emozioni di una mamma.\nCon lui in grembo, Darla scopre cos'\u00e8 l'amore per la prima volta nella sua lunga vita e non-vita. Lo rivela ad Angel prima di morire.\nIl rapimento.\nContinuando a tradurre la profezia Wesley scopr\u00ec un passo che recitava: \"Il padre uccider\u00e0 il figlio\". Inizialmente tent\u00f2 in tutti i modi di confutarla, ma tutti i suoi sforzi furono vani. Decise allora di salvare Connor rapendolo, ma mentre lo sta portando via, Lorne viene a scoprire i suoi piani leggendogli la mente mentre canta una ninna nanna al bambino, cos\u00ec Wesley \u00e8 costretto a metterlo KO. Lorne riveler\u00e0 poi tutto ci\u00f2 che \u00e8 successo non appena Angel e gli altri rientrano.\nDurante la fuga tuttavia Wesley viene aggredito da Justine, che gli taglia la gola e rapisce a sua volta il bambino per portarlo a Holtz. Dopo un inseguimento con i soci della Wolfram &amp; Hart capeggiati da Lilah, Angel e il demone Sajahn, Holtz viene bloccato in un piazzale e il demone gli ordina di uccidere il bambino altrimenti far\u00e0 espandere la dimensione \"Quor-Thot\", un luogo infernale, che si intravede attraverso il portale che il demone ha aperto. Holtz con Connor in braccio, si lancia nel portale per impedire il ricatto del demone.\nIl ritorno.\nAlcune settimane dopo l'evento un portale si apre nella hall dell'Hyperion Hotel e insieme a svariati demoni ne emerge anche un ragazzo, che si rivela essere proprio Connor, cresciuto moltissimo in poche settimane, in quanto delle dimensioni infernali il tempo scorre pi\u00f9 velocemente. Il ragazzo attacca il gruppo, Angel riesce ad avere la meglio ma Connor riesce a fuggire alla luce del sole dove lo inseguono gli altri membri del gruppo investigativo del vampiro, che tuttavia lo perdono di vista quando spicca un balzo su un pullman.\nConnor aiuta una ragazza di nome Sunny a liberarsi dagli spacciatori, ma la ragazza muore di overdose. Pi\u00f9 tardi Angel trova il figlio e i due iniziano a discutere, il ragazzo afferma di chiamarsi Steven e che suo padre Daniel Holtz gli ha spiegato tutto dei vampiri insegnandogli anche come combatterli; a questo punto chiede ad Angel di poter vedere il suo vero volto, il padre lo accontenta. I due vengono interrotti dall'arrivo degli spacciatori e iniziano dunque a combatterli fianco a fianco.\nAngel rimane ferito nel tentativo di proteggere il figlio, ma fortunatamente riescono entrambi a mettersi in salvo separandosi poco dopo sebbene Angel volesse Steven con lui. A questo punto il ragazzo si reca in un vecchio motel dove in una stanza si incontra con Holtz, anch'egli invecchiato parecchio.\nSuccessivamente Holtz si far\u00e0 uccidere da Justine lasciando sul collo due segni simili al morso di un vampiro cos\u00ec da far credere che sia Angel il suo assassino. Il giovane, furibondo, attira il padre con un tranello e lo rinchiude in una cassa sigillata che in seguito fa sprofondare nell'oceano.\nNella quarta stagione.\nAlcuni mesi dopo che Connor ha buttato il padre sul fondo del mare, il ragazzo va a vivere con Fred e Gunn all'Hotel.\nQuando Angel riesce a riemergere dai fondali grazie a Wesley, incolpa Connor della scomparsa di Cordelia avvenuta lo stesso giorno in cui il figlio lo ha imprigionato ma il ragazzo si estranea dai fatti e dopo una breve lite se ne va.\nComincia cos\u00ec a provvedere a s\u00e9 stesso autonomamente, si sistema in un vecchio magazzino fuori citt\u00e0 e spia Angel frequentemente.\nQuando Cordelia ritorna dal Paradiso, a causa dell'amnesia che la colpisce, si sente poco sicura all'Hyperion Hotel e si rifugia dunque dal ragazzo che accetta di buon grado di proteggerla.\nDopo uno scontro con un demone chiamato la Bestia, Cordelia (sotto il controllo di Jasmine) decide di far conoscere a Connor tutto ci\u00f2 che non aveva mai provato e, dunque passa la notte con lui ma dopo averlo fatto rinsavisce e si pente, abbandonando dunque il ragazzo ormai invaghito di lei.\nDopo qualche giorno dall'accaduto, Los Angeles \u00e8 in preda alla furia di creature notturne di ogni sorta e Cordelia capisce di essere incinta di Connor che volendo dimostrarsi un padre premuroso si mette completamente a servizio della donna. Sempre pi\u00f9 sotto l'influenza di Jasmine, Cordelia manovra Connor come una marionetta, spingendolo persino a uccidere una ragazza per far s\u00ec che Cordelia partorisca. In quell'occasione lo spirito di Darla cerca di dissuaderlo anche se non ottiene alcun risultato.\nAlla nascita di Jasmine, Connor rimane abbagliato dal suo incantesimo anche se solo apparentemente, infatti, amava la figlia indipendentemente dall'aspetto mostruoso. Jasmine prende il controllo di Los Angeles venendo venerata come una dea dagli abitanti. Angel rapendo il custode del nome, spezza la morsa esercitata da Jasmine sulla citt\u00e0. Nel frattempo Connor ritrova Cordelia comatosa e, dopo uno struggente monologo d'amore, sposta lo scontro in strada; qui raggiunge Jasmine e la uccide disintegrandole il cranio con un semplice pugno, sotto gli occhi del padre. Connor \u00e8 distrutto per aver perso ogni punto di riferimento, per questo prende degli ostaggi in un negozio, imbottisce di esplosivo sia s\u00e9 stesso che l'amata, priva di sensi, e attira l'attenzione del padre.\nAngel, in un ultimo estremo gesto d'amore accetta il patto con i Soci Anziani Wolfram e Hart: lui entra alle loro dipendenze nella sede di Los Angeles assieme a tutto il suo team e i Soci Anziani in cambio cancellano a Connor la memoria e riscrivono la sua vita. Il ragazzo diviene dunque Connor Reilly, figlio adottivo di Laurence Reilly e Colleen Reilly con tanto di sorella minore. Connor \u00e8 diventato una persona completamente diversa, un ragazzo studioso, pacifico, felice e con l'abitudine di scherzare amichevolmente con tutti.\nNell'ultima puntata viene rivelato che il ragazzo andr\u00e0 a Stanford insieme a una ragazza di nome Tracy, probabilmente la sua fidanzata.\nNella quinta stagione.\nNel momento in cui viene investito da un furgone e non riporta alcun danno, Connor fa incuriosire i suoi attuali genitori sulle sue vere origini. I due in cerca di risposte si recano alla Wolfram &amp; Harts. Angel tenta inizialmente di liquidare le domande ma in seguito, quando la famiglia Reilly viene aggredita da un'orda di demoni e Connor li uccide a mani nude, Angel \u00e8 costretto a rivelare al ragazzo delle sue abilit\u00e0, senza per\u00f2 dir nulla sulla loro origine e sul fatto di essere suo padre.\nDeciso ad aiutare il figlio Angel si reca dallo stregone Cyvus Vail, autore dello stravolgimento della realt\u00e0 e della sostituzione dei ricordi di Connor. Questi dice ad Angel di essere l'autore dell'attacco demoniaco ai Reilly e che Connor deve uccidere un demone di nome Sahjhan secondo un'antica profezia, altrimenti minaccia di ripristinargli le memorie perse. Angel riferisce a Connor della sfida che deve accettare e il ragazzo si dice d'accordo pur di non mettere pi\u00f9 in pericolo la sua famiglia. Durante il combattimento il demone sembra avere la meglio, anche perch\u00e9 Connor non sa combattere, ma in seguito grazie a Wesley (erroneamente furioso con Angel per aver cancellato Connor dalla loro memoria, lo colpevolizza in parte della morte di Fred), che distrugge la scatola mistica con dentro la memoria di Connor, quest'ultimo riottiene i suoi ricordi insieme all'esperienza di combattente, riuscendo a decapitare facilmente Sahjhan. Nonostante il ritorno della memoria il ragazzo sceglie di tornare dalla sua famiglia adottiva, fingendo di non ricordare nulla, ma congedandosi da Angel dicendo di aver imparato da suo padre che bisogna proteggere la famiglia ad ogni costo.\nNell'ultimo episodio, Angel fa visita al figlio in vigilia della battaglia con il Circolo della Spina Nera per vederlo un'ultima volta. Il ragazzo rivela di aver riacquistato i ricordi e afferma di essere grato per ci\u00f2 che Angel ha fatto per lui. Quando il padre sta per essere ucciso da Marcus Hamilton il giorno dopo, Connor salva Angel scagliando lontano l'avversario. Quando il genitore gli chiede perch\u00e9 sia l\u00ec, Connor, ironicamente, gli risponde che Angel non sarebbe mai andato da lui a prendere un caff\u00e8 se non ci fosse stata una fine del mondo in arrivo. Dopo che Angel ha successo nell'uccidere l'essere, Connor torna dalla sua famiglia su richiesta del padre, poich\u00e9 quest'ultimo afferma che finch\u00e9 Connor vivr\u00e0, una parte di lui vivr\u00e0 sempre. Connor, cos\u00ec, lascia a malincuore il genitore mentre questi si prepara ad affrontare l'esercito mandatogli contro dai Soci Anziani come punizione.\nCaduta di Los Angeles.\nDopo che per vendetta i Soci Anziani hanno spedito tutta Los Angeles all'inferno Connor soccorre le vittime di aggressioni demoniache assieme a Nina Ash e a Gwen Raiden, inoltre si alleer\u00e0 anche con Spike e Illyria, i quali sono diventati signori di Beverly Hills. Successivamente si ricongiunger\u00e0 al padre (che si \u00e8 ripreso parecchia LA dai demoni) e con esso affronter\u00e0 la battaglia finale contro un Charles Gunn divenuto vampiro (che fa impazzire Illyria e la scatena contro tutta LA), morendo per difendere Angel. Il vampiro con l'anima straziato dalla rabbia capir\u00e0 che i Soci Anziani non possono lasciarlo morire e allora si far\u00e0 uccidere da Gunn per costringerli resettare la linea temporale.\nIn tal modo la situazione ritorna a prima della caduta di LA, e Connor ritorna dunque in vita. Nella mente di tutti i cittadini di LA restano per\u00f2 i ricordi del drammatico periodo e i membri della Angel Investigations vengono proclamati eroi cittadini.\nConnor entrer\u00e0 in seguito a far parte del gruppo come membro a tempo pieno e, dopo che Angel decider\u00e0 di lasciare la squadra per prendersi un po' di tempo di riflessione il comando sar\u00e0 lasciato proprio al ragazzo.\nPoteri e abilit\u00e0.\nConnor \u00e8 una sorta di dampiro e come tale possiede tutti poteri comuni ai vampiri mostrati nel mondo di Buffy, \u00e8 in possesso dunque di capacit\u00e0 sovrumane come una maggior forza, agilit\u00e0 e riflessi di un essere umano normale, tanto che l'unico vivente che pu\u00f2 combatterlo \u00e8 appunto la Cacciatrice: egli stesso ha affermato di essere in grado di sollevare quasi 1000\u00a0kg (1 tonnellata).\nInoltre dispone di una percezione sensoriale (udito, olfatto, vista, tatto e gusto) estremamente sviluppata, che ne fanno un fenomenale predatore notturno.\nA differenza dei vampiri, non \u00e8 immortale e perci\u00f2 invecchia come un normale essere umano e pu\u00f2 essere ucciso da armi convenzionali come spade e proiettili, sebbene sia estremamente resistente e comunque capace di guarire da qualunque tipo di ferita entro certi limiti: ad esempio quando combatte la Bestia e si rompe un osso afferma di non averlo mai creduto possibile, asserendo dunque che non gli sia mai capitato; in un'altra occasione \u00e8 sopravvissuto alla caduta da un'altezza elevatissima riportando uno svenimento come unica conseguenza e affermando non gli fosse mai capitato nemmeno quello. La sua percezione del dolore \u00e8 molto al di sotto la soglia convenzionale e perci\u00f2 \u00e8 molto resistente alle torture, inoltre forse, visto che e dotato di tutti i poteri dei genitori, non e da escludere che abbia ereditato da Darla (che ha a sua volta ereditato dal Maestro) il potere di percepire le aure e l'anima all'interno del corpo di suo padre.\nConnor \u00e8 un essere vivente e perci\u00f2 ha bisogno di mangiare e respirare, inoltre a differenza dei vampiri non ha un volto demoniaco in cui trasformarsi e non soffre nessuna delle loro debolezze come: croci, luce solare, acqua santa e l'impossibilit\u00e0 di entrare in una residenza privata senza specifico invito.\nConnor \u00e8 stato addestrato al combattimento e all'uso delle armi dal patrigno Holtz, ma non sembra aver preso molto dello stile di combattimento dell'istruttore. Connor tende infatti a servirsi prettamente della forza bruta in battaglia e la strategia di cui si serve pi\u00f9 di frequente \u00e8 colpire il nemico rapidamente in modo da sottometterlo prima che possa reagire; questo gli provoca un notevole svantaggio nel momento in cui si trova a combattere con un avversario dallo stile di combattimento sofisticato, raramente infatti si \u00e8 visto Connor trionfare su un avversario esperto che non abbia colto di sorpresa. Verso la fine della terza stagione, Angel lo aiuter\u00e0 ad allenarsi, insegnandogli alcuni trucchi, come il fatto di mantenere l'equilibrio durante i combattimenti corpo a corpo; dopo gli eventi del Connor ha ulteriormente affinato le sue capacit\u00e0 di combattente e di stratega grazie all'aiuto di Angel.\nAccoglienza.\nMerchandising.\nNegli anni sono stati messi in commercio diversi oggetti di merchandising raffiguranti Connor, tra i quali alcune action figure, ma principalmente libri e fumetti spin-off della serie principale (Angel), tra i quali i romanzi \"Dark Mirror\", \"Monolith\" e \"Love and Death\". Queste apparizioni, pur facendo parte del merchandising ufficiale, non sono considerate canoniche.\nRecensioni.\nIl cast e la troupe di \"Angel\" elogiarono in pi\u00f9 occasioni Vincent Kartheiser per la sua professionalit\u00e0 e la sua capacit\u00e0 di dare un apporto personale al personaggio Il produttore della serie Tim Minear dichiar\u00f2 che Kartheiser era una delle ragioni principali per le quali fu evitato di eliminare in modo orribile il personaggio, come inizialmente previsto; dichiar\u00f2 infatti \"ci siamo tutti cos\u00ec affezionati al personaggio e all'attore che non abbiamo voluto farlo\" Nonostante anche l'accoglienza di pubblico e critica per l'interpretazione di Kartheiser fosse stata molto positiva, il personaggio e le sue vicende si rivelarono controverse. La relazione sessuale con la madre surrogata, Cordelia, suscit\u00f2 particolare attenzione, ricevendo reazioni per lo pi\u00f9 negative. Amy Berner, editorialista su \"Darkworlds.com\", li defin\u00ec \"finalisti tra le coppie pi\u00f9 inquietanti della storia della televisione\". Nel suo saggio accademico \"The Assassination of Cordelia Chase\", la scrittrice Jennifer Crusie sostenne che questa sottotrama port\u00f2 alla distruzione del personaggio di Cordelia. La stessa interprete di Cordelia, Charisma Carpenter, nonostante si fosse divertita nell'impersonare il personaggio, nel tempo divenne critica della trama, definendo la seduzione di un adolescente da parte di Cordelia \"inquietante\". Altri, invece, accolsero positivamente la vicenda: Liz Gasto, del sito \"Moviefrak.com\", incluse il triangolo Angel - Cordelia - Connor tra i punti forti della quarta stagione, mentre il sito \"Underland.com\" elogi\u00f2 la trama, definendola come \"una storia di amore e tradimento alla maniera di Re Art\u00f9\". Un altro gruppo rimase neutrale nei confronti di questo sviluppo. Nel suo libro \"Bloody Relations: Chosen Families in Buffy the Vampire Slayer and Angel\", Jes Betties si limit\u00f2 a osservare che la relazione completa il gi\u00e0 presente \"circuito di incesto erotico in \"Buffy\" ed \"Angel\"\". Jean Lorrah, nel suo saggio accademico \"A World Without Love: The Failure of Family in Angel\" concord\u00f2 con le precedenti affermazioni, annotando inoltre che Connor fosse il prodotto di una relazione dai toni incestuosi: \"Angel \u00e8 sedotto da Darla, precedentenemente sua madre, ora sua nipote [...] la vita di Connor, all'insaputa di entrambi i genitori, \u00e8 iniziata.\nLa caratterizzazione di Connor e il suo arco narrativo principale con il padre nelle stagioni tre e quattro ricevette reazioni miste. Jes Battis elogi\u00f2 la dinamica padre/figlio e la descrisse come \"altamente drammatica e (perversa in modo coinvolgente)\". La giornalista Sarah D. Bunting defin\u00ec Connor \"un personaggio frustrante\" e scrisse che, pur \"capendo da dove venisse\" e che le sue \"interazioni nervose, da stress post-traumatico, suonano vere\", queste fossero invecchiate troppo in fretta per via della mancanza di un reale sviluppo del personaggio e della sua relazione con Angel per la maggior parte della quarta stagione. Kartheiser espresse la stessa preoccupazione sulla mancanza di sviluppo del personaggio, ma disse che \"Verso la fine della stagione ero davvero contento delle opportunit\u00e0 che stavo ottenendo\". Quest'ultima affermazione trov\u00f2 eco nella recensione di Jamie Pool, che defin\u00ec la \"fine\" di Connor \"emozionalmente soddisfacente\", pur annotando che il personaggio non fosse stato particolarmente accattivante per la maggior parte della stagione. S. Wiebe di \"Eclipsemagazine.com\" descrisse la caratterizzazione di Connor come \"acuta\", con \"dei sottotesti molto affascinanti\" e la defin\u00ec tra gli aspetti positivi della stagione. Anche Strega di \"Television Without Pity\" elogi\u00f2 la psicologia del personaggio, scrivendo \"La cosa che apprezzo di pi\u00f9 \u00e8 che non hanno solo creato un adolescente che si sente la persona pi\u00f9 alienata del mondo - lo \u00e8 davvero\", e \"Adoro quanto poco amato Connor pensi di essere\". Jean Lorrah descrisse l'arco narrativo che coinvolge Darla, Angel, Connor e Jasmine come \"sicuramente uno dei pi\u00f9 ambiziosi archi narrativi mai tentati da una serie televisiva\". Stacey Abbott di \"PopMatters\" descrisse la sottotrama di Darla, Angel e Connor come \"provocatoria\" e \"puro melodramma familiare\". Tara DiLullo di \"Cityofangels.com\" ha riassunto:\nLa versione rivista di Connor ricevette elogi durante la stagione finale. Phoenix di \"cityofangel.com\" defin\u00ec il ritorno di Connor \"trionfale\", dichiarando che questo \"timido, dolce, felice giovane uomo\" fosse il figlio che Angel aveva sempre voluto e che fosse \"per il pubblico, una versione del personaggio finalmente degna di essere apprezzata e supportata\" Roz Kaveney, nel suo saggio \"A Sense of the Ending: Schr\u00f6dinger's Angel\" elogi\u00f2 il nuovo Connor, definendolo \"un giovane eroico\". Lo scrittore Brian Lynch ammise di non apprezzare il Connor della quarta stagione, ma che \"gli era piaciuto molto\" nella quinta stagione, \"quando \u00e8 tornato ed era ben adattato\".\nIl nome di Connor \u00e8 spesso menzionato insieme al personaggio di \"Buffy l'ammazzavampiri\" Dawn Summers, sorella minore di Buffy Summers e similmente a lui creata per creare un forte legame emozionale con il protagonista della serie. Quattro anni dopo la cancellazione di \"Angel\", IGN incluse Connor nella propria lista del classico clich\u00e9 televisivo di \"aggiungere un bambino\" come estremo tentativo di salvare una serie in crisi. Per \"non essere sommerso di commenti da parte di fan arrabbiati di uno schieramento o dell'altro\", il sito omise di specificare se la sua aggiunta fosse stata una buona o una cattiva decisione. Nel suo libro \"What Were They Thinking?\" David Hofstede critic\u00f2 apertamente l'aggiunta di Connor e Dawn, mettendoli al novantottesimo posto della sua lista dei \"100 eventi pi\u00f9 stupidi nella storia della televisione\"."}
{"id": "1645461", "revid": "124229831", "url": "https://it.wikipedia.org/wiki?curid=1645461", "title": "Atalanta Bergamasca Calcio 1984-1985", "text": "Questa voce raccoglie le informazioni riguardanti lAtalanta Bergamasca Calcio nelle competizioni ufficiali della stagione 1984-1985.\nStagione.\nIl campionato, che vede il ritorno in Serie A dei bergamaschi dopo un'assenza di cinque stagioni, si svolge con la squadra che ottiene la salvezza complice il gran numero di pareggi ottenuti (18). Della stagione restano negli annali sia il record di abbonati () che il record di spettatori in una partita (oltre per la gara contro l'Inter).\nIl cammino in Coppa Italia si interrompe nella prima fase a gironi, a causa dei pareggi con , , Juventus e Palermo, rendendo inutile la vittoria sul Cagliari.\nLa squadra partecipa anche alla Coppa Mitropa, dove affronta nel girone iniziale i cecoslovacchi del Ban\u00edk Ostrava (due pareggi), gli jugoslavi dell'Iskra Bugojno (una vittoria e una sconfitta) e gli ungheresi del Spartakus B\u00e9k\u00e9scsaba (una vittoria e un pareggio), venendo per\u00f2 eliminata dalla competizione al primo turno.\nOrganigramma societario.\nArea direttiva\nArea tecnica\nArea sanitaria"}
{"id": "1645463", "revid": "287204", "url": "https://it.wikipedia.org/wiki?curid=1645463", "title": "Elmo (araldica)", "text": "In araldica lelmo ricorda \"cavalleria\" e \"imprese militari\". Negli stemmi compaiono sia l'elmo medievale che quello romano e anche, pi\u00f9 raramente, elmi di altra epoca o foggia.\nElmo nel timbro dello scudo.\nQuando l'elmo \u00e8 utilizzato come timbro dello scudo, pu\u00f2 indicare il grado di nobilt\u00e0 del titolare dello stemma e, in tal caso, si pu\u00f2 fare riferimento alle affibbiature. L'elmo \u00e8 costruito in acciaio che, secondo le convenzioni araldiche, \u00e8 dorato per le famiglie reali, argentato per le famiglie nobili e brunito per le famiglie di cittadinanza e borghesi.\nItalia.\nLe forme degli elmi di nobilt\u00e0 regolamentate nel Regno d'Italia dalla Regia Consulta Araldica sono:\nAraldica militare italiana.\nNell'araldica militare italiana:"}
{"id": "1645478", "revid": "6923", "url": "https://it.wikipedia.org/wiki?curid=1645478", "title": "Compositori barocchi", "text": "Lista di compositori del periodo barocco (ca. 1600-1750), ordinati cronologicamente. Tra i compositori del primo Barocco alcuni sono da considerarsi di transizione col precedente periodo rinascimentale."}
{"id": "1645480", "revid": "767487", "url": "https://it.wikipedia.org/wiki?curid=1645480", "title": "Smiths Station", "text": "Smiths Station \u00e8 un comune (\"city\") degli Stati Uniti d'America situato nella contea di Lee dello Stato dell'Alabama. Si trova sul confine centro-orientale dell'Alabama, ai confini con la Georgia. \u00c8 un sobborgo di Columbus e forma un unico agglomerato urbano con Phenix City.\nChiamata spesso semplicemente Smiths, \u00e8 stata riconosciuta \"city\" solo dal 22 giugno 2001. In precedenza Smiths Station era un census-designated place."}
{"id": "1645497", "revid": "339392", "url": "https://it.wikipedia.org/wiki?curid=1645497", "title": "Frumentius", "text": ""}
{"id": "1645498", "revid": "339392", "url": "https://it.wikipedia.org/wiki?curid=1645498", "title": "Frumenzio", "text": ""}
{"id": "1645504", "revid": "125669218", "url": "https://it.wikipedia.org/wiki?curid=1645504", "title": "McPherson", "text": ""}
{"id": "1645507", "revid": "793215", "url": "https://it.wikipedia.org/wiki?curid=1645507", "title": "Benedetto Gennari senior", "text": "Biografia.\nPoco \u00e8 noto di questo pittore, che deve la sua fama unicamente per essere stato il primo maestro di Guercino. Si disse che appartenesse a un'antica famiglia originaria di Roma, passata a Pesaro e di qui a Cento. Benedetto era comunque operoso nel 1607 nella cittadina emiliana quando assunse nella sua bottega il sedicenne Guercino, confessando tuttavia di non avere abbastanza talento per potergli insegnare realmente qualcosa. \nSposato con Giulia Bovi, fu padre dei pittori Bartolomeo ed Ercole, che spos\u00f2 Lucia Barbieri, sorella del Guercino, dai quali nacquero Benedetto junior e Cesare, entrambi collaboratori del Guercino. Fu anche parente - forse fratello - di un altro pittore, Giovanni Battista Gennari.\nCalvi riferisce di due opere del Gennari: un \"Battesimo di Cristo\" conservato nella chiesa del SS. Rosario di Cento, \u00abcapricciosamente espresso e d'uno stile grandioso che sente non poco del Carraccesco\u00bb, e una \"Cena in Emmaus\" nella chiesa dei Cappuccini, \u00abil pi\u00f9 bel quadro di sua mano [ ... ] opera che per giudizioso e semplice ritrovamento e per forza di colorito tanto piace, che alcuni l'hanno creduta del Guercino, e certamente poco ci manca per essere tale\u00bb. E in effetti l'opera, attribuita attualmente a un altro Gennari, il riminese Lorenzo, allievo del Guercino, viene datata intorno al 1628 e si vuole che il volto di Cristo sia di mano del Guercino stesso."}
{"id": "1645515", "revid": "124267538", "url": "https://it.wikipedia.org/wiki?curid=1645515", "title": "Gualdo (Narni)", "text": "Gualdo \u00e8 una frazione del comune di Narni, in provincia di Terni.\nSecondo i dati del censimento Istat del 2001, gli abitanti sono 292 .\nIl paese si trova ad un'altezza di 277\u00a0.\nStoria.\nDiversi ritrovamenti archeologici in zona la fanno risalire all'epoca romana: vasi, armi, fibule e un sarcofago.\nDiversamente dagli altri \"Gualdo\" del territorio umbro (Gualdo Tadino, Gualdo Cattaneo), il toponimo non ha origine germanica (\"wald\" significa \"bosco\") bens\u00ec latina, da \"valium\", ossia riparo o difesa.\nGi\u00e0 dagli statuti emanati da Gregorio XI (nel periodo 1371-1378) il castello risulta appartenere a Narni.\nDurante il Medioevo, agli uomini di Gualdo e Guadamello venne assegnato, nel 1533, il compito non facile di impedire l'accesso degli ortani al porticciolo di santa Lucida nella Valle del Tevere sotto il castello di Guadamello, come si legge nei documenti delle \"Riformanze\" narnesi.\nNel 1566, l'editto del Governatore ordina ai gualdesi di provvedere all'approvvigionamento della citt\u00e0, assieme ad altri paesi circostanti: cereali, frutta e pollame venivano venduti il sabato e, paradossalmente, dovevano anche pagare la relativa gabella dovuta per la vendita nei mercati.\nVoci correlate.\nValle del Tevere"}
{"id": "1645524", "revid": "1788047", "url": "https://it.wikipedia.org/wiki?curid=1645524", "title": "Linda Peeno", "text": "Biografia.\nLinda era impiegata presso la Humana, una compagnia di assicurazioni mediche e direttore medico presso la Blue Cross Shield Association, altra importante compagnia del settore. Linda divenne una accesa oppositrice del sistema sanitario e degli enormi profitti che le loro scelte talvolta disumane garantivano alle compagnie.\nIl 30 maggio del 1996, la Peeno testimoni\u00f2 davanti al Congresso degli Stati uniti d'America i lati oscuri delle compagnie mediche \nLinda Peeno appar\u00ec nel film documentario di Laura Dern, \"Damage Care\", e nel film di Michael Moore \"Sicko\", nel quale sono incluse parti della sua dichiarazione.\nIl 28 giugno del 2007, in una dichiarazione su \"Sicko\", la Humana ha dichiarato che la Peeno non \u00e8 mai stata un'associata dell'organizzazione quanto piuttosto una \"collaboratrice part-time\". Inoltre, la compagnia ha dichiarato che la morte dell'uomo citata nella dichiarazione al congresso \u00e8 stata causata da un mancato trapianto di cuore che non era compreso comunque nel contratto di assistenza e pertanto \u00e8 esente da qualsiasi responsabilit\u00e0."}
{"id": "1645525", "revid": "1013865", "url": "https://it.wikipedia.org/wiki?curid=1645525", "title": "Regione di Batken", "text": "La regione di Batken (in chirghiso: \u0411\u0430\u0442\u043a\u0435\u043d \u043e\u0431\u043b\u0430\u0441\u0442\u044b) \u00e8 una regione (\"oblast\") del Kirghizistan con 537.365 abitanti al 2020 ed ha come capoluogo Batken.\nLa regione \u00e8 la pi\u00f9 recente tra quelle chirghise, venne creata scorporando i tre distretti pi\u00f9 occidentali della regione di O\u0161 nel 1999.\nGeografia fisica.\nAll'interno del territorio si trovano svariate enclavi uzbeke e tagike, eredit\u00e0 del ridisegnamento dei confini operato da Stalin negli anni trenta; dal momento che con la dissoluzione dell'Unione Sovietica queste aree ora appartengono a stati sovrani, le enclavi sono causa di significativi problemi per il trasporto merci e passeggeri all'interno della regione.\nSuddivisione amministrativa.\nLa regione \u00e8 suddivisa in tre distretti (rajon):"}
{"id": "1645526", "revid": "287204", "url": "https://it.wikipedia.org/wiki?curid=1645526", "title": "Rumaliza", "text": "Mohammed bin Hassan Rumaliza, Mohammed Ben Khalfan pi\u00f9 spesso Rumaliza (in swahili \"colui che arraffa\"), nato verso il 1850, fu sultano di Ujiji, citt\u00e0 situata sulla riva orientale del lago Tanganica nell'attuale Tanzania. Anche se considerato come un Arabo-Swahili, etnicamente era un \"bianco\" (Arabo).\nVassallo di Tippu Tip, si fece conoscere negli anni 1880 e 1890 per azioni violente mirate alla esplorazione e alla conquista nell'Africa centrale dei territori sotto il suo controllo, e in particolare per il commercio dell'avorio e la tratta degli schiavi.\nNel 1884 minaccia il Burundi in quegli anni sotto la reggenza di Mwezi Gisabo, ma viene sconfitto a Uzige nei dintorni dell'attuale Bujumbura nel 1886.\nIncontra l'esploratore tedesco Hermann Wissmann nel 1887, ma Rumaliza lo scoraggia ad avventurarsi a nord del lago Tanganica. Da allora per due anni si oppone ai tedeschi.\nA partire del 1891, \u00e8 alle prese con le spedizioni della Societ\u00e0 antischiavista belga condotte da Alphonse Jacques de Dixmude, arrivato ad aiutare il luogotenente L\u00e9opold Louis Joubert e i Padri bianchi. Assedia Albertville, dove Jacques si era ritirato, per 9 mesi dall'aprile 1892.\nDall'estate 1893 cerca di conquistare Maniema, mantiene Kabambare e prova a riconquistare Nyangwe e Kasongo che il commerciante di schiavi Sefu bin Hamid dovette abbandonare alle truppe della Forza pubblica di Francis Dhanis qualche mese prima. Finalmente nel gennaio del 1894 viene sconfitto da quest'ultimo e il suo accampamento di Bena Kalunga viene distrutto. Si arrender\u00e0 pi\u00f9 tardi agli Inglesi nel Nyassaland.\nVoci correlate.\nUjiji"}
{"id": "1645532", "revid": "1942768", "url": "https://it.wikipedia.org/wiki?curid=1645532", "title": "Libreria standard C++", "text": "Nel C++, la libreria standard C++ \u00e8 una collezione di classi e funzioni, che sono scritte nel linguaggio stesso e sono a loro volta parte dello Standard ISO C++ .\nLa libreria standard C++ fornisce una serie di contenitori generici e di funzioni strutturate per manipolarli, insieme a funzioni oggetti, stringhe e stream generici (utili anche per l'input/output su file o a video), funzioni di supporto alla programmazione e matematiche. La libreria standard C++ incorpora anche la libreria standard ISO C90. Tutte le funzioni e le classi sono dichiarate all'interno del namespace codice_1.\nGli header file nella libreria standard del C++ non hanno l'estensione \".h\". Tuttavia, la Libreria Standard del C++ include 18 header file dalla libreria standard del C, che terminano con il \".h\". Il loro uso \u00e8 deprecato e mantenuto solo per retrocompatibilit\u00e0.\nEsempi.\nIl linguaggio di programmazione C++ \u00e8 un linguaggio OOP (\"object-oriented programming\") derivato dal linguaggio C. Il linguaggio C++ ha ereditato dal C la caratteristica che le sue funzioni possono essere definite dall'utente programmatore ed inserite in una libreria. Buona parte delle pi\u00f9 importanti funzioni del C++, per esempio quelle di ingresso e uscita, sono contenute in una libreria \"standard\", suscettibile per\u00f2 di modifica. Per esempio se il programma scritto in C++ deve ricevere e stampare su schermo dei dati esso dovr\u00e0 contenere nelle definizioni iniziali il file di \"header\" codice_2; cio\u00e8 supponendo di voler scrivere il programma \"Hello world\" allora bisogner\u00e0 scrivere:\n// richiama dalla libreria standard il file header iostream\nusing namespace std;\n//direttiva propria del c++ per dichiarare l'uso dello spazio dei nomi della libreria standard\nint main () { //int \u00e8 un identificatore che indica che\n cout \u00ab \"Hello world \" \u00ab endl; //la funzione main, anch'essa presente\n return 0; //nella libreria standard del c/c++,\n} //restituisce un valore intero, zero\n //se il programma \u00e8 stato eseguito correttamente.\n //In particolare main rappresenta il corpo\n //del programma principale.\nHeader standard.\nI file seguenti contengono le dichiarazioni della libreria standard C++.\nLibreria numerica.\nComponents that C++ programs may use to perform seminumerical operations.\nLibreria standard del C.\nOgni intestazione della libreria standard C \u00e8 inclusa nella libreria standard C++ con un nome diverso, generata rimuovendo il .h e aggiungendo una \"c\" all'inizio; ad esempio, 'time.h' diventa 'ctime'. L'unica differenza tra queste intestazioni e le tradizionali intestazioni della Libreria standard C \u00e8 che, ove possibile, le funzioni dovrebbero essere collocate nello spazio dei nomi codice_61. In ISO C, le funzioni nella libreria standard possono essere implementate da macro, cosa che non \u00e8 consentita da ISO C++."}
{"id": "1645533", "revid": "62004", "url": "https://it.wikipedia.org/wiki?curid=1645533", "title": "Vito Ortelli", "text": "Passista, professionista tra il 1940 e il 1952, vinse una tappa al Giro d'Italia, due Milano-Torino, un Giro del Piemonte e tre titoli italiani, uno su strada e due su pista nell'inseguimento individuale.\nCarriera.\nGi\u00e0 tra gli allievi e i dilettanti si distinse con numerose vittorie. Passato professionista nel 1940, nelle stagioni seguenti corse tra le altre per la Bianchi, la Benotto, la francese Olympia-Dunlop, l'Atala-Pirelli e la Lygie.\nNegli anni del professionismo si mise in luce sia su strada sia su pista. Le sue principali vittorie arrivarono al Giro di Toscana 1942, alla Milano-Torino nel 1945 e nel 1946, nella tappa con arrivo a Chieti al Giro d'Italia 1946, al Giro del Piemonte 1947 e al Giro di Romagna 1948. Nel 1948 si laure\u00f2 anche campionato italiano su strada, primeggiando nella graduatoria multi-prova a punti. Al Giro d'Italia fu terzo nel 1946, vestendo la maglia rosa per sei giorni, e quarto nel 1948, con cinque giorni in maglia rosa. Fu anche secondo alla Milano-Sanremo 1949, anticipato da Fausto Coppi.\nSu pista fu campione italiano nell'inseguimento individuale nel 1945 e nel 1946; partecip\u00f2 anche alla prova di specialit\u00e0 ai campionati del mondo 1946 a Zurigo, piazzandosi quarto. Si ritir\u00f2 dall'attivit\u00e0 nel 1952."}
{"id": "1645535", "revid": "1543377", "url": "https://it.wikipedia.org/wiki?curid=1645535", "title": "Tiro alla fune ai Giochi della IV Olimpiade", "text": "Ai Giochi della IV Olimpiade fu assegnato un titolo nel tiro alla fune.\nParteciparono alla gara cinque squadre, in rappresentanza di tre differenti nazioni. Eliminatorie e finale si svolsero a Londra nel White City Stadium il 17 luglio ed il 18 luglio 1908.\nRisultati delle gare.\nQuarti di finale.\nGermania e Grecia pareggiano, portando il numero delle squadre in gara da sette a cinque, la Svezia e le due squadre britanniche sono ammesse d'ufficio ai quarti di finale.\nL'unico match disputato \u00e8 quello tra il team di Liverpool e gli Stati Uniti.\nIn Gran Bretagna il tiro alla fune \u00e8 una disciplina popolare e gli atleti di casa si sono preparati bene. Gli Stati Uniti invece non hanno una lunga tradizione. Nonostante ci\u00f2 hanno messo in campo alcuni tra i loro atleti pi\u00f9 forti, tra cui Ralph Rose, pluriprimatista mondiale di getto del peso, e John Flanagan, pluriprimatista mondiale del lancio del martello.\nGli americani vengono messi di fronte a una squadra di otto poliziotti di Liverpool. Osservandoli, il capo squadra USA nota che indossano scarponi cos\u00ec pesanti che fanno fatica a sollevare i piedi. Ed il regolamento proibisce, oltre ai chiodi di metallo, anche scarponi \"truccati\". Comunque gli americani decidono di scendere in gara.\nAppena il giudice urla il \"via!\" gli inglesi con una sola tirata fanno oltrepassare la linea agli avversari che cadono l'uno sull'altro tra le risate del pubblico.\nGli americani presentano immediatamente una protesta formale in cui accusano gli avversari di indossare scarponi non regolamentari. La protesta viene rigettata; gli atleti USA abbandonano il campo di gara per protesta.\nSemifinali.\nLa squadra di Liverpool sconfigge nuovamente un avversario straniero, la Svezia. Nell'altra semifinale si assiste allo scontro in famiglia tra due squadre di poliziotti di Londra.\nFinali.\nLa squadra svedese non si presenta in campo, nella finale per il 3\u00ba/4\u00ba posto, pertanto la vittoria va d'ufficio agli atleti di casa."}
{"id": "1645537", "revid": "767487", "url": "https://it.wikipedia.org/wiki?curid=1645537", "title": "Valley Grande", "text": "Valley Grande \u00e8 un comune degli Stati Uniti d'America situato nella contea di Dallas dello Stato dell'Alabama.\n\u00c8 diventata una \"incorporated city\" nel 2003."}
{"id": "1645539", "revid": "838137", "url": "https://it.wikipedia.org/wiki?curid=1645539", "title": "Carollo", "text": ""}
{"id": "1645540", "revid": "599013", "url": "https://it.wikipedia.org/wiki?curid=1645540", "title": "Carlo Sartori", "text": "Biografia.\nNato a Caderzone nel 1948, si trasferisce da bambino a Manchester, nel distretto di Collyhurst; rientra in Italia nel 1973, avendo deciso di svolgere il servizio militare nell'Esercito Italiano.\nCaratteristiche tecniche.\nImpiegato inizialmente come ala o seconda punta, nel corso degli anni si \u00e8 trasformato in centrocampista centrale, con compiti prevalentemente di copertura ed interdizione. Tale collocazione viene considerata dallo stesso Sartori come il proprio ruolo naturale.\nCarriera.\nNel 1963 entra a far parte delle giovanili del Manchester United, nelle quali gioca insieme a George Best; firma il suo primo contratto da professionista nel 1965, al compimento dei 17 anni. Fa il suo esordio in prima squadra il 9 ottobre 1968 subentrando a Francis Bums nel pareggio per 2-2 sul campo del Tottenham Hotspur, risultando il primo non britannico a militare nelle file dei \"Red Devils\". Nella stagione di esordio con lo United colleziona 13 partite First Division e 2 presenze nella Coppa dei Campioni 1968-1969, realizzando la rete decisiva per il passaggio del turno contro l'Anderlecht, il 27 novembre 1968. Nell'annata successiva viene impiegato con continuit\u00e0, totalizzando 27 presenze e 3 reti tra campionato e coppe.\nA partire dalla stagione 1970-1971 lo spazio in prima squadra si riduce, con 9 apparizioni complessive in campionato; nella stagione 1971-1972, tuttavia, viene prescelto per comparire su un francobollo della serie celebrativa \"Soccer Stars Gala\". Nel campionato 1972-1973 non \u00e8 mai impiegato, e all'inizio del 1973 torna in Italia, dove sostiene alcuni provini con il . Nel marzo successivo viene ingaggiato dalla formazione felsinea per 50.000 sterline (circa 75 milioni di lire), in vista della stagione 1973-1974; chiude l'esperienza inglese con un totale di 56 presenze e 6 reti nel Manchester United.\nEsordisce in Serie A il 7 ottobre 1973, nella sconfitta per 2-1 sul campo della e in tutto il campionato colleziona una sola ulteriore presenza, il 6 gennaio successivo contro il Verona. Poco impiegato, si guadagna l'appellativo di \"oggetto misterioso\" e accusa problemi di ambientamento e adattamento al calcio italiano. A fine stagione viene ceduto alla SPAL, in Serie B: con l'allenatore Mario Caciagli \u00e8 titolare, tuttavia offre un rendimento non soddisfacente, a causa di un equivoco tattico sul ruolo in campo (viene impiegato come ala anzich\u00e9 come centrocampista). Dopo l'esonero di Caciagli trova meno spazio con il nuovo allenatore Guido Capello, e nel 1975 passa al Benevento, in Serie C, in cambio di Salvatore Cascella. Qui l'allenatore Pietro Santin trova a Sartori la migliore collocazione tattica, come centrocampista di raccordo a tutto campo.\nNel 1976 torna a militare in Serie B, ingaggiato dal : rimane in Salento per tre campionati cadetti, per un totale di 100 presenze. Nel 1979 si trasferisce al , scambiato con Walter Grezzani: impiegato sempre pi\u00f9 stabilmente come centrocampista centrale in copertura, contribuisce alla promozione in Serie B nel campionato 1979-1980, e disputa le sue ultime stagione tra i cadetti nelle due annate successive, indossando anche la fascia di capitano. Lasciata Rimini, chiude la carriera con un biennio al Trento, in Serie C1.\nConta 2 presenze in Serie A, 39 in First Division inglese e 180 in Serie B."}
{"id": "1645541", "revid": "106059495", "url": "https://it.wikipedia.org/wiki?curid=1645541", "title": "BMW M52", "text": "BMW M52 \u00e8 una famiglia di motori a scoppio a benzina per uso automobilistico prodotti tra il 1994 ed il 2001 dalla Casa automobilistica tedesca BMW.\nDescrizione.\nLa famiglia \"M52\" \u00e8 stata introdotta per sostituire la precedente famiglia di motori M50.\nLe caratteristiche generali erano le stesse di quelle della famiglia \"M50\". Ritroviamo quindi l'architettura a 6 cilindri in linea ed il sistema di distribuzione a fasatura variabile VANOS, con doppio albero a camme in testa e con quattro valvole per cilindro.\nApparentemente si trattava quindi di una famiglia di motori non molto dissimile da quella precedente (anche le cilindrate erano uguali), ma celava in realt\u00e0 non poche novit\u00e0, la principale delle quali consisteva nel monoblocco in lega di alluminio con canne cilindri riportate in \"nikasil\", in luogo delle canne integrali in ghisa.\nIn alcuni mercati, specialmente quello britannico, si utilizzava un carburante ricco di componenti solforose, tale da portare questi motori ad una precoce usura per corrosione delle canne in \"nikasil\". Tale problema \u00e8 stato risolto dalla Casa madre nel settembre 1998, anche se, pur in misura assai ridotta, tale problema tornava di tanto in tanto a ripresentarsi.\nNel 1999, con l'introduzione della serie \"M52TU\", la famiglia \"M52\" ha adottato il nuovo sistema di distribuzione \"Bi-VANOS\" (in Italia noto anche come Doppio VANOS) e l'acceleratore elettronico \"drive by wire\" (comprendente un cavo meccanico tradizionale di riserva, agente in caso di malfunzionamenti; suddetto cavo verr\u00e0 poi eliminato nel successivo \"M54\").\nDurante il corso della sua produzione, la famiglia di motori \"M52\", si \u00e8 articolata in diverse versioni, differenti tra loro per cilindrata. Ecco di seguito una carrellata delle principali.\nVersioni da 2 litri.\nM52B20.\nSi tratta della versione di base della famiglia \"M52\". Viene ripresa dal vecchio 2 litri \"M50\", del quale mantiene le caratteristiche dimensionali (alesaggio e corsa = 80x66 mm), e quindi anche la cilindrata di 1991 cm\u00b3.\nRispetto alla precedente edizione di questo 2 litri, invariate erano anche le prestazioni in potenza e coppia massime. La prima \u00e8 infatti rimasta a 150 CV a 5900 giri/min, cos\u00ec come la seconda, che raggiungeva i 190 Nm a 4200 giri/min.\nQuesto motore \u00e8 stato montato su:\nM52TUB20.\nQuesto motore \u00e8 un'evoluzione del precedente, dal quale si differenzia per la presenza dell'acceleratore elettronico e del sistema di fasatura variabile \"bi-VANOS\", che permette di ottimizzare la fasatura della distribuzione a seconda del regime di giri, sia in aspirazione che in scarico. Identici, in ogni caso, i valori massimi di potenza e coppia, quest'ultima per\u00f2 espressa a 3500 giri/min.\nTale motore \u00e8 stato montato su:\nM52B24 (2.4 litri).\n\u00c8 una versione da 2.4 litri utilizzata sulle BMW Serie 3 E36 e Serie 5 E39 previste per il mercato thailandese. Sulle Serie 3 \u00e8 stato montato tra il 1994 ed il 1999 in versione \"VANOS\", mentre sulla Serie 5 \u00e8 stato montato tra il 2000 ed il 2002 in versione \"bi-VANOS\".\nVersioni da 2.5 litri.\nM52B25.\nAnalogamente ai due precedenti propulsori, anche questo \u00e8 derivato dalla precedente versione \"M50\", a differenza della quale, per\u00f2, risulta sensibilmente depotenziato. In pratica, a fronte di una cilindrata rimasta a 2494 cc, il valore di potenza massima \u00e8 sceso dai 192 CV del 2.5 litri \"M50\" a 170 CV (che tra l'altro era la potenza del 2.5 litri della famiglia M20). La decisione di un 2.5 litri depotenziato \u00e8 stata presa dal momento che non era prevista una motorizzazione da 2.5 litri intorno ai 190 CV per non stare troppo a ridosso della motorizzazione immediatamente superiore, ossia quella da 2.8 litri. Il picco di coppia, in compenso, pur essendo rimasto allo stesso livello della precedente versione \"M50\", ossia 246 N\u00b7m, \u00e8 stato reso disponibile ad un regime di 3950 giri/min, contro i 4700 del precedente 2.5 litri.\nTale motore \u00e8 stato montato su:\nCome si pu\u00f2 notare, per sottolineare il depotenziamento del motore, i modelli hanno assunto la denominazione terminante con \"23\", anzich\u00e9 con \"25\", com'\u00e8 sempre stata tradizione della Casa bavarese.\nM52TUB25.\n\u00c8 l'evoluzione con acceleratore elettronico e distribuzione \"bi-VANOS\" della precedente unit\u00e0 da 2.5 litri. Tale motore \u00e8 stato montato su:\nVersioni da 2.8 litri.\nM52B28.\n\u00c8 una motorizzazione che deriva dall'unit\u00e0 da 2.5 litri, della quale \u00e8 stata allungata la corsa, da 75 ad 84\u00a0mm. Le dimensioni di ogni cilindro sono quindi di 84x84 mm, per una cilindrata totale di 2793 cc. La potenza massima era di 193 CV a 5300 giri/min, con una coppia massima di 282 N\u00b7m a 3950 giri/min. \u00c8 stato montato su:\nM52TUB28.\n\u00c8 l'evoluzione con acceleratore elettronico e distribuzione \"bi-VANOS\" dell'unit\u00e0 \"M52B28\". Poche le differenze in fatto di prestazioni motoristiche. Tale motore \u00e8 stato montato su:\nM52B30 (3 litri).\nQuesto motore \u00e8 stato montato unicamente sulla M3 E36 riservata al mercato statunitense, dove venne commercializzata tra il 1996 ed il 1999. Tale motore erogava una potenza di 241 CV a 6900 giri/min, con una coppia massima di 321 N\u00b7m a 3600 giri/min."}
{"id": "1645547", "revid": "112355", "url": "https://it.wikipedia.org/wiki?curid=1645547", "title": "Santuario della Madonna delle Grazie (Benevento)", "text": ""}
{"id": "1645548", "revid": "1543377", "url": "https://it.wikipedia.org/wiki?curid=1645548", "title": "Yamaha XS 850", "text": "La Yamaha XS 850 \u00e8 una motocicletta costruita dalla Yamaha fra il 1979 e il 1981.\nQuesto modello deriva direttamente dalla Yamaha XS 750 (fabbricata dal 1976) della quale mantiene le propriet\u00e0 stilistiche e meccaniche aumentando per\u00f2 la cilindrata del motore che diviene anche pi\u00f9 potente rispetto alla sorella minore.\nLa \"XS850\" \u00e8 una moto da turismo che possiede le caratteristiche peculiari della serie Yamaha XS tra cui il particolare motore a 3 cilindri in linea con cilindrata da 826cm\u00b3 raffreddato ad aria e olio, in cui il valore approssimato per eccesso della cubatura fornisce il nome al modello.\nLa XS 850 utilizza una trasmissione a giunto cardanico e cambio a 5 rapporti con frizione azionata a cavo. Il motore \u00e8 in grado di sviluppare una potenza di 80 cavalli e spingere la motocicletta a 200\u00a0km/h.\nL'utilizzo della trasmissione a cardano anzich\u00e9 quella della pi\u00f9 leggera trasmissione a catena rende questa moto molto resistente.\nIl modello era disponibile in due colori differenti per il serbatoio, il pannello coprifili e il sottosella: pannello e sottosella nero con serbatoio bicolore nero e grigio metallizzato con profili oro, oppure pannello e sottosella porpora metallizzato e serbatoio bicolore porpora metallizzato e rosso sempre con profili oro."}
{"id": "1645551", "revid": "1543377", "url": "https://it.wikipedia.org/wiki?curid=1645551", "title": "Tiro alla fune ai Giochi della V Olimpiade", "text": "Al torneo di tiro alla fune ai Giochi olimpici del 1912 presero parte due squadre.\nLa Svezia fu rappresentata dalla Polizia di Stoccolma, mentre la Gran Bretagna dai campioni olimpici uscenti della Polizia della City of London. Inizialmente dovevano prendere parte al torneo anche le rappresentative di Austria, Boemia e Lussemburgo, ma non riuscirono a presentarsi; questo sconvolse i programmi e il girone all'italiana previsto si trasform\u00f2 in uno scontro diretto.\nLa competizione si \u00e8 svolta a Stoccolma allo Stadio Olimpico l'8 luglio 1912."}
{"id": "1645552", "revid": "486946", "url": "https://it.wikipedia.org/wiki?curid=1645552", "title": "Congresso degli Stati uniti d'America", "text": ""}
{"id": "1645555", "revid": "289247", "url": "https://it.wikipedia.org/wiki?curid=1645555", "title": "Orto Botanico (Ferrara)", "text": ""}
{"id": "1645556", "revid": "339392", "url": "https://it.wikipedia.org/wiki?curid=1645556", "title": "Trapianto di organo", "text": ""}
{"id": "1645564", "revid": "37056", "url": "https://it.wikipedia.org/wiki?curid=1645564", "title": "Salvadoregna", "text": ""}
{"id": "1645565", "revid": "3732", "url": "https://it.wikipedia.org/wiki?curid=1645565", "title": "Tiro alla fune ai Giochi della VII Olimpiade", "text": "Ai Giochi della VII Olimpiade si disput\u00f2 un torneo di tiro alla fune. Vi parteciparono cinque squadre che rappresentavano Gran Bretagna, Paesi Bassi, Belgio, Stati Uniti d'America ed Italia. La competizione si \u00e8 svolta al Beerschot Stadium di Anversa dal 17 agosto al 20 agosto 1920."}
{"id": "1645567", "revid": "2153076", "url": "https://it.wikipedia.org/wiki?curid=1645567", "title": "Sleep Through the Static", "text": "Sleep Through the Static \u00e8 il quarto album studio del cantautore Jack Johnson, uscito negli Stati Uniti il 5 febbraio 2008.\nThe effort \u00e8 stato annunciato sul sito personale di Johnson \"as renovation began\" per l'uscita di questo nuovo album. \u00c8 stato registrato alla L.A.'s Solar Powered Plastic Plant che ne fa il primo album di Johnson non registrato alle Hawaii."}
{"id": "1645579", "revid": "1543377", "url": "https://it.wikipedia.org/wiki?curid=1645579", "title": "Yamaha XS 1100", "text": "La XS 1100, sui mercati anglofoni chiamata anche Eleven, \u00e8 una motocicletta appartenente alla gamma \"XS\" costruita da Yamaha Motor tra il 1978 e il 1984.\nContesto.\nSi trattava di un modello che, nella configurazione normale era sprovvisto di protezioni aerodinamiche, ma che poteva essere equipaggiato, nella versione \"Special\" di manubrio pi\u00f9 alto, parabrezza e borse laterali in grado di renderla adatta anche a viaggi piuttosto impegnativi. In questo modo riusc\u00ec a mettersi in concorrenza sul mercato anche con modelli pi\u00f9 esplicitamente destinati al mototurismo quali la Kawasaki GTR 1000, la Honda Goldwing e vari modelli BMW.\nIl motore, che ai tempi rappresentava quello di maggior cilindrata in produzione di serie, era un 4 cilindri in linea raffreddato ad aria ottenuto su base di quello che equipaggiava la Yamaha XS 850 ed infatti i due propulsori differivano solo nel numero di cilindri mantenendo invariato l'alesaggio e la corsa.\nLa trasmissione della motocicletta era a giunto cardanico e il propulsore era in grado di sviluppare 95CV, cosa che rendeva questa moto una vera sportiva per l'epoca.\nNel 1979 ne venne presentata una versione speciale prodotta in numero limitato, la \"1.1 Martini\" che, grazie alla carenatura integrata, ne amplificava la vocazione granturistica.\nVenne sostituita, come modello stradale di punta della casa motociclistica nipponica, dalla FJ 1100 presentata nel 1984."}
{"id": "1645580", "revid": "599013", "url": "https://it.wikipedia.org/wiki?curid=1645580", "title": "\u0116lina Z'verava", "text": "In precedenza ad Atlanta 1996 aveva raccolto una medaglia di bronzo. Ha vinto anche due titoli mondiali: nel 1995 e nel 2001, quest'ultimo dopo la squalifica per doping di Natal'ja Sadova.\nNel 1992 non ha potuto partecipare ai Giochi olimpici di Barcellona perch\u00e9 trovata positiva ad un test antidoping agli steroidi anabolizzanti.\nNel 2010 decide di ritirarsi dalle competizioni dopo 31 anni di carriera."}
{"id": "1645589", "revid": "767487", "url": "https://it.wikipedia.org/wiki?curid=1645589", "title": "Walker - Una storia vera", "text": "Walker - Una storia vera (\"Walker\") \u00e8 un film del 1987 diretto dal regista Alex Cox.\nTrama.\n\u00c8 la storia dell'avventuriero americano del diciannovesimo secolo William Walker, che a 32 anni, stanco della solita vita, riusc\u00ec a diventare presidente del Nicaragua grazie ad un colpo di Stato. Carico di humor e trovate satiriche, il film ha reso famoso Ed Harris al grande pubblico.\nColonna sonora.\nLa colonna sonora, intitolata \"Walker\", viene pubblicata nel 1987 ed \u00e8 il primo album accreditato esclusivamente al \"frontman\" dei Clash Joe Strummer. Oltre ad essere la voce solista, Strummer \u00e8 autore di testi e musiche nonch\u00e9 produttore."}
{"id": "1645590", "revid": "56620", "url": "https://it.wikipedia.org/wiki?curid=1645590", "title": "L'impero della camorra", "text": "L'impero della camorra. Vita violenta del boss Paolo Di Lauro \u00e8 un romanzo scritto dal giornalista napoletano Simone Di Meo che ricostruisce i venti anni di potere assoluto del padrino di Secondigliano, dall'uccisione di Aniello La Monica, vecchio boss di Scampia, fino alla nascita del cartello degli scissionisti, che sar\u00e0 poi all'origine della faida nel 2004.\nPubblicato dalla casa editrice Newton Compton nel gennaio 2008, il libro ripercorre l'ascesa criminale del clan Di Lauro grazie a una lunga confessione di un pentito della camorra a un magistrato impegnato in una delicatissima indagine sui canali di riciclaggio della malavita di Secondigliano."}
{"id": "1645591", "revid": "523793", "url": "https://it.wikipedia.org/wiki?curid=1645591", "title": "Kolymbethra", "text": "Kolymbethra \u00e8 il termine greco che indica la piscina utilizzata in et\u00e0 romana per giochi acquatici all'interno degli anfiteatri. \nLe murature dell'arena venivano ricoperte con malta idraulica, al fine d'impermeabilizzarle.\nQuesta struttura \u00e8 tipica dell'et\u00e0 tardoantica, quando le arene venivano trasformate per ospitare spettacoli meno cruenti e dal carattere particolarmente licenzioso: si esibivano infatti fanciulle dagli abiti succinti, cosa che destava lo sdegno dei predicatori cristiani."}
{"id": "1645592", "revid": "1305772", "url": "https://it.wikipedia.org/wiki?curid=1645592", "title": "Museo della ceramica", "text": ""}
{"id": "1645594", "revid": "623104", "url": "https://it.wikipedia.org/wiki?curid=1645594", "title": "Linguistica computazionale", "text": "La linguistica computazionale si concentra sullo sviluppo di formalismi descrittivi del funzionamento di una lingua naturale, che siano tali da poter essere trasformati in programmi eseguibili da computer.\nI problemi che affronta la linguistica computazionale \u2013 come intuibile dal nome stesso della disciplina \u2013 consistono nel trovare una mediazione fra il linguaggio umano, oggetto di studio in costante evoluzione, e le capacit\u00e0 di comprensione della macchina, limitate a quanto pu\u00f2 essere descritto mediante regole formali.\nStoria della disciplina.\nAl principio della seconda met\u00e0 del Novecento, due diversi filoni di ricerca costruirono le fondamenta sulle quali oggi poggia la linguistica computazionale: \nIl neonato settore dell'Elaborazione del Linguaggio Naturale (in inglese Natural Language Processing), fu lungamente influenzato dai metodi deduttivi utilizzati dalla grammatica generativa di Noam Chomsky: questa teoria linguistica, prescindendo dall'uso, cerca di individuare delle regole astratte che descrivano la competenza della lingua posseduta da un parlante. \nDi fianco alla tradizione razionalista se ne svilupp\u00f2 una seconda che dava invece la priorit\u00e0 alla raccolta di ingenti quantit\u00e0 di testi: i \"corpora\". Questo indirizzo (prevalente in Gran Bretagna e negli Stati Uniti) sfruttava metodi statistici per estrarre dai testi regolarit\u00e0 linguistiche, punti di partenza per la descrizione della struttura del linguaggio. Il primo grande successo del \"metodo empirista\" \u00e8 datato 1964, anno di comparsa del Brown Corpus di Francis e Kucera: si tratta del primo esempio di \"corpus\" nato per lo studio di una variet\u00e0 linguistica contemporanea, in tal caso l'inglese americano.\nLa crescita delle dimensioni dei \"corpora\" - sempre pi\u00f9 fondamentali per verificare l'efficacia degli strumenti - e quella parallela del web - dalle infinite risorse testuali - hanno sancito il prevalere del secondo approccio. Infatti, con l'aumento delle dimensioni del materiale da analizzare, occorrevano tecnologie che potessero affrontare l'immensa variet\u00e0 delle realizzazioni linguistiche: le astrazioni dall'uso della metodologia razionalista, che avevano portato alla creazione dei cosiddetti \"modelli giocattolo\" (applicazioni di analisi linguistica inefficaci in contesti reali), erano inadeguate a tale scopo.\nInoltre, nacquero linguaggi standard di marcatura come XML che aumentarono l'usabilit\u00e0 e la facilit\u00e0 di scambio reciproco dei \"corpora\" e permisero di esplicitare le strutture dei testi.\nOggi la Linguistica Computazionale pu\u00f2 contare su numerosi gruppi di ricerca nel panorama scientifico internazionale; un buon numero di centri sono presenti anche sul territorio italiano (per esempio l'Istituto di Linguistica Computazionale del Consiglio Nazionale delle Ricerche, fondato da Antonio Zampolli) e pi\u00f9 d'una universit\u00e0 italiana ha posto l'Informatica umanistica come materia fondamentale di percorsi di studio a met\u00e0 fra l'Informatica e gli studi umanistici. \nDopo una lunga contrapposizione fra approccio razionalista ed empirista, ci si orienta sempre pi\u00f9 verso la messa a punto di strumenti che, al tempo stesso, incorporino la conoscenza rappresentata come regole astratte e come moduli statistici. Siamo tuttavia ancora distanti dal simulare con le tecnologie informatiche una competenza linguistica paragonabile a quella umana, per limiti che non sono solo tecnici, ma che concernono anche la nostra comprensione delle modalit\u00e0 con cui il linguaggio viene elaborato dalla mente umana.\nAnalizzare il testo.\nIl problema principale, quando si vuole avviare l'analisi computazionale del testo, \u00e8 stabilire dei criteri di identificazione per quella che \u00e8 la sua unit\u00e0 di base: la parola.\nI token.\nLa tokenizzazione, ovvero l'operazione mediante la quale si suddivide il testo in Token, \u00e8 relativamente semplice per lingue che adoperano gli spazi per delimitare le parole; molto complessa per lingue a sistema ortografico continuo (l'operazione richiede algoritmi estremamente complicati). Se ci limitiamo al primo caso, il token \u00e8 definibile semplicemente come \"una qualunque sequenza di caratteri delimitata dagli spazi\"; tuttavia, tale definizione lascia spazio a numerose eccezioni. Pensiamo ad esempio ai segni di punteggiatura, che compaiono attaccati alle parole: l'apostrofo compare di norma in mezzo a due parole diverse che, in virt\u00f9 della definizione, verrebbero erroneamente identificate come una parola unica.\nL'ambiguit\u00e0 della punteggiatura costituisce un problema anche quando dobbiamo identificare l'unit\u00e0 linguistica superiore alla parola, ovvero la frase. Potremmo definire le frasi -semplificando- come sequenze di parole separate da punto e spazio e comincianti con una maiuscola; ma ci sono anche abbreviazioni come \"Mr. Johnson\" che, secondo questa euristica, verrebbero scisse in frasi distinte.\nStringhe ed espressioni regolari.\nCome si capisce dagli esempi precedenti, la tokenizzazione deve basarsi su criteri a volte complessi per tenere conto delle possibili eccezioni. La ricerca di stringhe, cio\u00e8 sequenze di caratteri che soddisfino certi criteri, viene effettuata per mezzo delle espressioni regolari, notazioni algebriche che descrivono formalmente dei pattern di stringhe.\nVari linguaggi di programmazione, ad esempio Perl, consentono di specificare pattern di stringhe tramite la sintassi delle espressioni regolari (d'ora in poi ER) e verificano se in un testo esistono pattern corrispondenti. Ogni linguaggio restituisce un diverso risultato, nel caso la corrispondenza sia verificata: la stringa che soddisfa il pattern, la sua riga di occorrenza, un valore booleano ecc.\nTramite le ER, possiamo formulare euristiche a struttura condizionale cio\u00e8 basate sulla verifica di una serie di condizioni. L'esempio che segue mostra un'euristica per individuare il punto come confine di frase.\n/\\b[a-z]+\\.\\s+[A-Z]/\nSe il punto \u00e8 preceduto da una parola in lettere minuscole (\\b indica il confine di token, la sequenza \"[a-z]+\" indica l'occorrenza di una o pi\u00f9 lettere minuscole), seguito da uno o pi\u00f9 spazi e infine da una maiuscola, allora quel punto \u00e8 confine di frase ed andr\u00e0 considerato come un token indipendente.\nIl caso dell'abbreviazione (vedi sopra) non viene cos\u00ec risolto, perci\u00f2 serviranno dei perfezionamenti di questa euristica. Ci\u00f2 che conta per\u00f2 \u00e8 che, grazie alle ER, possiamo formalizzare in modo semplice le regole per tokenizzare il testo correttamente, regole leggibili dai programmi che si occupano di tale operazione: i tokenizzatori.\nTipi di token.\nSe ci interessasse sapere quanto un testo tokenizzato \u00e8 ricco dal punto di vista lessicale, pu\u00f2 esserci utile classificare i token in tipi di token, ovvero raggruppare in classi dei tokens con qualche tipo di somiglianza reciproca. Ad esempio potremmo raggrupparli in base alla forma grafica: due tokens appartengono allo stesso tipo se sono identici a prescindere dalla posizione nel testo. Si dovrebbe poi fare astrazione dalla rappresentazione tipografica del testo, per escludere differenze del tipo minuscole/maiuscole, stampato/corsivo ecc. Quando forme tipografiche diverse di una stessa parola vengono ricondotte a una forma standard, si dice che sono ricondotte a una forma normalizzata.\nSi definisce vocabolario di un testo l'insieme delle parole tipo che ricorrono al suo interno. Per farci un'idea della ricchezza lessicale di un testo, tenendo conto delle diverse lunghezze possibili, calcoliamo il rapporto fra i tipi di token -raggruppati in base alla loro forma normalizzata- e le unit\u00e0 di token (Type token ratio o TTR):\nformula_1\nLa TTR sar\u00e0 sempre compresa fra 0 e 1: pi\u00f9 vicino a 1 \u00e8 il valore ottenuto, pi\u00f9 variato e ricco sar\u00e0 il testo analizzato.\nUn altro indice interessante della ricchezza lessicale di un testo \u00e8 il rapporto fra il numero di hapax in esso presenti e la lunghezza del testo, dove per \"hapax\" s'intendono le parole che ricorrono una volta sola.\nformula_2\nIl valore ottenuto ci dice in che percentuale il testo sia composto da parole \"uniche\"; valori bassi corrispondono a testi molto ripetitivi.\nIn base alla loro frequenza, cio\u00e8 al numero di occorrenze, potremmo ordinare le parole di un testo in una lista decrescente (dalle pi\u00f9 frequenti alle meno frequenti). Indicando poi con un numero crescente le posizioni delle parole, chiameremmo questo numero rango della parola.\nSe osserviamo quali sono le parole del testo che occorrono pi\u00f9 spesso, noteremo che ai primissimi ranghi ci sono le \"parole grammaticali\", grossomodo definibili come quelle parole che non sono associate ad un referente della realt\u00e0 concreta o astratta, ma servono ad esprimere una serie di relazioni interne al sistema della lingua: ne sono un esempio articoli e preposizioni; queste parole costituiscono il tessuto connettivo di ogni testo, indipendentemente dall'argomento. \nIn fondo alla lista ci saranno invece le \"parole lessicalmente piene\", la cui presenza \u00e8 strettamente dipendente dall'argomento trattato. Va ricordato inoltre che le parole grammaticali sono una classe chiusa, cio\u00e8 il loro numero complessivo in una lingua \u00e8 basso e resta pi\u00f9 o meno costante nel tempo, altro fattore che ne determina la massiccia presenza in qualunque tipo di testo.\nUn'interessante relazione esistente fra il rango della parola e la sua frequenza \u00e8 espressa dalla Legge di Zipf. \nAndamento del vocabolario.\nLa distribuzione delle parole cambia col procedere del testo, per cui potremmo interessarci ad una visione pi\u00f9 dinamica su di esso, il che significa studiare come varia nel tempo la composizione del suo lessico. Un simile interesse \u00e8 facilmente motivabile con la ricerca di una qualche regolarit\u00e0 statistica che ci consenta di prevedere la distribuzione finale delle parole, sulla base di osservazioni solo parziali dei dati.\nAbbastanza intuitivamente, il vocabolario cresce con grande rapidit\u00e0 a inizio testo, ma rallenta non appena le parole cominciano a ripetersi. Anche nei testi lessicalmente molto vari, la ripetizione perlomeno delle parole grammaticali \u00e8 inevitabile. Un altro fattore a favore della ripetitivit\u00e0 \u00e8 inoltre la coerenza lessicale, perch\u00e9 quando parliamo di uno stesso argomento tendiamo a riutilizzare sempre i medesimi termini.\nIl rapporto inverso alla TTR -ovvero la lunghezza del testo diviso per il suo vocabolario- ci restituisce la frequenza media delle parole in quel testo (f), un indice inverso della sua ricchezza lessicale. Ma se considerassimo le variazioni di T e vT nel procedere del testo, noteremmo che inizialmente il rapporto T/vT \u00e8 uguale 1, per cominciare a crescere man mano che le parole si ripresentano. In testi dal contenuto omogeneo l'andamento \u00e8 quello delle funzioni non decrescenti: formula_3; occasionalmente pu\u00f2 avvenire un'inversione di tendenza, con formula_4 se nelle ultime h parole il vocabolario cresce in modo significativo, rispecchiando con ogni probabilit\u00e0 una qualche discontinuit\u00e0 del contenuto.\nTeorema del limite centrale.\nLe parole corte sono generalmente pi\u00f9 difficili delle parole lunghe, quindi potrebbe essere interessante indagare come le parole di un testo si distribuiscono se le suddividiamo in base al parametro della lunghezza. \nLa lunghezza media delle parole di tutto il testo avr\u00e0 inevitabilmente un valore basso, per via dell'incidenza nel dato delle parole grammaticali (brevi ed assai frequenti in ogni tipo di testo). Proviamo invece a confrontare i valori della lunghezza media in una serie di campioni di testo, per vedere quanto si discostano dalla media dell'intera popolazione: disponendo su un grafico le medie ottenute, noteremo che la loro distribuzione assume la forma a campana tipica della curva normale, e che il numero di esse che si discostano dalla media globale tanto pi\u00f9 diminuisce quanto pi\u00f9 aumenta lo scostamento.\nL'osservazione \u00e8 anticipata dal Teorema del Limite Centrale, il quale permette di stabilire con quanta esattezza si possono generalizzare conclusioni tratte dall'evidenza quantitativa di un campione.\nPer il teorema, data una serie di campioni d'ampiezza n estratti da una popolazione, le loro medie tendono a distribuirsi secondo una curva normale; l'approssimazione a tale curva migliora al crescere di n, indipendentemente da come la popolazione di partenza si distribuisce intorno alla sua media.\nNe possiamo evincere che \nDai testi ai corpora.\nUn corpus \u00e8 un insieme di testi che sono stati selezionati in modo da essere funzionali per l'analisi linguistica. Grazie al crescente interesse per i metodi statistici in linguistica computazionale e alla coscienza di quanto sia importante il dato linguistico vero e proprio ai fini dell'indagine, i corpora costituiscono oggi la principale fonte di dati per la disciplina. L'evoluzione dei computer inoltre ha giocato un ruolo fondamentale, poich\u00e9 il calcolatore ci consente di immagazzinare quantit\u00e0 sempre crescenti di testi e di esplorarli pi\u00f9 rapidamente ed efficacemente.\nI corpora possono essere classificati in varie tipologie, a seconda dei criteri usati per selezionare i testi che lo compongono. Esistono: \nI corpora annotati, oggi sempre pi\u00f9 diffusi, sono corpora in cui vengono codificate informazioni sulla struttura linguistica del testo a vari livelli (sintattico, semantico ecc.).\nRappresentativit\u00e0 dei corpora.\nI corpora devono servire come fonte di dati al fine dell'indagine linguistica, ma non possono che racchiudere un sottoinsieme di tutti i prodotti linguistici in una data lingua. Affinch\u00e9 le osservazioni fatte sulla base di un corpus siano generalizzabili al pi\u00f9 vasto insieme della lingua, occorre che questo corpus sia rappresentativo di quella lingua (o di quel settore della lingua) in un particolare momento, ovvero costituisca un \"modello in scala ridotta\" dell'oggetto d'indagine. Da una parte esso dovr\u00e0 comprendere il pi\u00f9 alto numero di testi possibile, dall'altra i testi dovranno essere selezionati in modo tale da rispettare le proporzioni esistenti nell'insieme principale. Siccome il parlato \u00e8 prevalente rispetto allo scritto, per esempio sarebbe errato generalizzare al complesso della lingua osservazioni tratte da un corpus di scritti.\nNel caso il corpus riesca a riprodurre l'intero ambito di variabilit\u00e0 dei tratti e propriet\u00e0 di una lingua, possiamo ritenerlo un \"campione\" affidabile per quest'ultima e trarre conclusioni generalizzabili dalla sua osservazione.\nLa disciplina che si occupa della selezione scientifica dei testi che andranno a comporre un corpus \u00e8 la Linguistica dei corpora.\nL'annotazione dei corpora.\nCome detto prima, i corpora annotati sono corpora in cui viene codificata dell'informazione linguistica in associazione al testo. L'esplicitazione nella codifica di livelli d'informazione come la struttura sintattica o i ruoli semantici di una frase\nrende tali livelli accessibili al computer, il che ha determinato l'importanza dell'annotazione linguistica nella linguistica computazionale di oggi. Ognuno dei livelli di descrizione della lingua pone degli specifici problemi nella rappresentazione dell'informazione:\nIllustro in breve, nel seguito, come possano essere rappresentate queste conoscenze nei corpora.\nPer quanto gli schemi d'annotazione possibili differiscano, esistono delle costanti, individuabili in tre tipi fondamentali d'informazione. Questi, singolarmente o combinati fra loro, costituiscono una sorta di \"struttura portante\" di qualsiasi schema:\n&lt;frase&gt;\nGiovanni \n&lt;token pos=\"verbo\" lemma=\"tornare\"&gt;torna&lt;/token&gt; \na \ncasa\n&lt;/frase&gt;\n&lt;frase&gt;\n&lt;Cos&gt;Giovanni&lt;/Cos&gt;\n&lt;Cos&gt;&lt;cos&gt;torna&lt;/cos&gt;&lt;cos&gt;a casa&lt;/cos&gt;&lt;/Cos&gt;\n&lt;/frase&gt;\nI costituenti con l'etichetta \"cos\" sono inclusi nel costituente \"Cos\", di grado superiore;\nIn XML l'informazione relazionale presuppone che a ogni elemento sia stato assegnato un identificatore univoco nella forma di un attributo ID, in modo tale da poter essere eventualmente richiamato per mezzo di un attributo IDREF.\n&lt;testo&gt;\n&lt;frase&gt;\n&lt;token ID=\"n1\"&gt;Ricordi&lt;/token&gt; \n&lt;token ID=\"n2\"&gt;Luigi&lt;/token&gt;\n&lt;token ID=\"n3\"&gt;?&lt;/token&gt;\n&lt;/frase&gt;\n&lt;frase&gt;\n&lt;token ID=\"n4\"&gt;Non&lt;/token&gt;\n&lt;token ID=\"n5\" riferimento=\"n2\"&gt;lo&lt;/token&gt;\n&lt;token ID=\"n6\"&gt;vedo&lt;/token&gt;\n&lt;token ID=\"n7\"&gt;da&lt;/token&gt;\n&lt;token ID=\"n8\"&gt;anni&lt;/token&gt;\n&lt;token ID=\"n9\"&gt;.&lt;/token&gt;\n&lt;/frase&gt;\n&lt;/testo&gt;\nPer uno stesso livello di descrizione sono ovviamente utilizzabili anche pi\u00f9 tipi d'informazione; anzi, \u00e8 raro che un livello possa essere descritto con un solo tipo d'informazione. Gli schemi di annotazione tendono a contaminarli fra di loro, in modo che difficilmente uno di questi tipi si presenta allo stato \"puro\" nel corpus. D'altra parte, individuare come vengono codificati e valutare con quanta efficacia descrittiva vengono espressi rappresentano passaggi fondamentali per la verifica della validit\u00e0 degli schemi di annotazione.\nLa nuova frontiera.\nGi\u00e0 si \u00e8 detto che l'annotazione rende accessibili nuovi livelli d'informazione linguistica al calcolatore. L'annotazione di un testo da parte di esseri umani richiede per\u00f2 un grande dispendio di tempo ed energia e pu\u00f2 presentare problemi d'incoerenza. Un approccio completamente opposto \u00e8 quello secondo cui si cerca di \"arricchire il calcolatore con le conoscenze linguistiche necessarie a comprendere la struttura e il contenuto del testo\", simulando il comportamento di un lettore umano.\nGli strumenti realizzati in quest'ottica differiscono fra loro per la complessit\u00e0 delle conoscenze di cui sono dotati e per il livello di astrazione delle rappresentazioni che producono. Basti pensare alla differenza esistente fra uno stemmer e un analizzatore morfologico. Il primo \u00e8 dotato di una lista delle terminazioni possibili in una lingua e dell'ordine in cui si dispongono all'interno di una parola, ma inevitabilmente non riesce a riconoscere le radici irregolari. Gli analizzatori invece hanno a disposizione un lessico di radici lessicali, uno di affissi, regole di combinazione fra radici ed affissi e regole di normalizzazione che possano ricondurre le varie forme di una stessa radice a un unico esponente lessicale; grazie a queste conoscenze sono in grado di compiere in autonomia l'analisi morfologica di una parola.\nChiaramente ci\u00f2 rappresenta solo un primo passo per avvicinare il computer alla comprensione del testo, a causa della presenza di ambiguit\u00e0 (espressioni linguistiche che possono essere interpretate in pi\u00f9 modi) a pi\u00f9 livelli: un problema che richiede applicazioni anche estremamente complesse per essere risolto in percentuali accettabili all'interno di una collezione di testi. Il cammino della linguistica computazionale verso macchine in grado d'interagire come esseri umani \u00e8 ancora lungo e complesso ed \u00e8 strettamente legato alla nostra comprensione dello strumento linguistico: non \u00e8 difficile immaginarlo procedere di pari passo \ncon quello di altre discipline come la linguistica generale, la psicologia e le scienze cognitive.\nUn computer abile nella produzione e comprensione orali e scritte del linguaggio umano \u00e8 prima di tutto un computer in grado di funzionare nel modo a noi ora noto, oltre ad essere poi una delle principali innovazioni ed estensioni dell'informatica attuale, che \u00e8 figlia degli strumenti matematici della logica classica e dell'analisi standard. Pertanto, tra i filoni di ricerca aperti e pi\u00f9 promettenti per una innovativa estensione dell'informatica quale \u00e8 linguistica computazionale, troviamo le pi\u00f9 innovative estensioni della logica classica (ipercubo logico) e della matematica (topologia e analisi non standard, dai rinnovi di Markov alla teoria degli spazi probabilistici non commutativi)."}
{"id": "1645596", "revid": "186518", "url": "https://it.wikipedia.org/wiki?curid=1645596", "title": "Calcio Benevento", "text": ""}
{"id": "1645597", "revid": "558966", "url": "https://it.wikipedia.org/wiki?curid=1645597", "title": "Ordine dell'Immacolata Concezione di Vila Vi\u00e7osa", "text": "L'ordine dell'Immacolata Concezione di Vila Vi\u00e7osa \u00e8 un ordine dinastico la cui gran maestranza \u00e8 in disputa tra Don Duarte Pio di Braganza e Don Pedro di Loule' Braganza.\nIl re Giovanni VI di Portogallo, dell'Algarve e del Brasile, con suo decreto datato da Rio de Janeiro il 6 febbraio del 1818, istitu\u00ec questo ordine come riconoscimento verso la protezione concessa dal santo patrono del regno. \u201cIo ho determinato di istituire un ordine militare della Concezione, del quale rester\u00e0 come sede principale la cappella locale della Madonna della Concezione di Villa Vi\u00e7osa, nella provincia di Alentejo, e avr\u00e0 i differenti gradi di gran croce, commendatori, cavalieri e serventi, in numero prefisso, come sar\u00e0 esposto negli statuti che verranno pubblicati\". Il 10 settembre 1819 furono pubblicati gli statuti dell'ordine, da assegnarsi a coloro che avevano dimostrato la propria lealt\u00e0 alla Casa Reale Portoghese nella guerra contro le forze d'occupazione di Napoleone.\nIl sovrano regnante di Portogallo era il gran maestro dell'ordine, i principi del sangue erano, per diritto, gran croci; inoltre, l'ordine si componeva di 12 gran croci, di quaranta commendatori, di cento cavalieri e di un numero illimitato di serventi.\nNel 1910 la monarchia cadde e il governo repubblicano abol\u00ec l'ordine, ma in ogni caso il re Manuele II dall'esilio e poi i duchi di Braganza continuarono a concederlo. \nRecentemente l'Ordine dell'Immacolata Concezione di Vila Vi\u00e7osa avente come Gran Maestro Pedro Jos\u00e9 Folque de Mendo\u00e7a Rolim de Moura Barreto Bourbon e Braganza Duca di Loul\u00e9 ha ottenuto la Concessione dell\u2019Indulgenza Plenaria e pellegrinaggio ad Limina Apostolorum .\nNell'Annuario della Nobilt\u00e0 Italiana sono pubblicate nella parte III le famiglie discendenti da un cavaliere accolto nella classe dei Commendatori, o in classi superiori dell'ordine. Nella suddetta pubblicazione \u00e8 specificato che se adempiute le formalit\u00e0 previste dalla Real Casa di Portogallo tali gradi conferiscono la nobilt\u00e0 agli insigniti, nobilt\u00e0 che diventa ereditaria per i discendenti.\nInsegne.\nLe insegne dell'ordine sono state disegnate dal pittore francese Jean-Baptiste Debret (1768-1848), che era incaricato di organizzare, per volere di Giovanni VI e del marchese di Marialva, un'Accademia di arti e mestieri (\u2018'Escola real de artes e of\u00edcios'\u2019).\nLa decorazione consiste in una stella grande a nove punte, smaltata di bianco a righe d'oro, con nove stelle piccole dello stesso smalto, collocato sopra i raggi tra ognuna delle punte, e sormontata da corona reale sulla punta superiore. Nel centro, in campo d'oro opaco, sta il monogramma AM (Ave Maria) in cifra d'oro lucido, e nella circonferenza, sopra fascia smaltata di azzurro chiaro, si legge di lettere d'oro la leggenda \u201cPadroeira do Reino\u201d (patrona del regno). Il nastro \u00e8 azzurro chiaro, orlato di bianco."}
{"id": "1645598", "revid": "122127491", "url": "https://it.wikipedia.org/wiki?curid=1645598", "title": "Remy la bambina senza famiglia", "text": " \u00e8 un anime prodotto dalla Nippon Animation nel 1996 in 26 episodi e liberamente ispirato, nelle sue linee generali, al romanzo del 1878 \"Senza famiglia\", dello scrittore francese Hector Malot. Trasmesso per la prima volta parzialmente dalla Fuji Television a partire dal 1\u00ba settembre 1996 (sono stati messi in onda solamente 23 dei 26 episodi prodotti), fa parte del progetto World Masterpiece Theater (Sekai Meisaku Gekijo) della Nippon Animation. La serie \u00e8 stata in seguito trasmessa dalla rete televisiva Animax, che l'ha tradotta in inglese per trasmetterla nel sudest asiatico, con il titolo \"Remi, Nobody's Girl\".\nIn Italia la serie \u00e8 stata pubblicata inizialmente nel 2003 per il mercato home video dalla Shin Vision con il titolo \"Remy la bambina senza famiglia\". La prima trasmissione televisiva con il titolo \"Dolce piccola Remi\" \u00e8 invece del 2008 su Italia 1, che ha mandato in onda l'anime di mattina alle 7:20, per poi replicarlo interamente, sempre nel mattino ma alle 9:00, durante l'estate del 2011.\nIn Giappone \"Dolce piccola Remi\" non ebbe successo (a differenza dell'Italia) ed il conseguente calo di ascolti decret\u00f2 la chiusura del progetto World Masterpiece Theater, che riprese solamente nel 2007 con \"Il cuore di Cosette\".\nTrama.\nRemi \u00e8 una semplice e allegra bambina ed eccellente cantante, che vive in Francia con la madre e la sorella minore. Grazie alla sua voce viene notata da un artista di strada di nome Vitali, che la aiuter\u00e0 sottraendola dalla persona a cui suo padre l'aveva venduta.\nDa quel momento Remi far\u00e0 parte della compagnia di artisti di strada di Vitali, composta anche dai cani Capi, Zerbino e Dolce e dalla scimmietta Belcuore. Inizieranno quindi le sue avventure in giro per la Francia e Vitali addestrer\u00e0 Remi ad eseguire tutte le scenette che devono far parte del repertorio di un'artista di strada e, cosa molto importante, le insegner\u00e0 a leggere.\nIl gruppo, dopo un lungo viaggio, raggiunge la citt\u00e0 di Tolosa, dove agisce un piromane misterioso che effettua furti nottetempo, incendiando poi l'abitazione per non lasciare tracce. Vitali \u00e8 un forestiero e viene subito ingiustamente accusato dei fatti e imprigionato. La bambina con gli animali rimane quindi sola, ma riesce a trovare ospitalit\u00e0 presso la villa della signora Milligan e di suo figlio Arthur, che per una malattia non riesce a camminare.\nVitali viene finalmente scarcerato e vorrebbe lasciare la piccola Remi presso la signora Milligan, che gli ha chiesto di poterla adottare, ma la bambina non vuole abbandonare il vecchio artista, che ormai considera come un padre, e riprende il cammino con lui per le strade della Francia. La signora Milligan scoprir\u00e0 troppo tardi che Remi era la bambina che tanti anni prima le era stata rapita.\nIntanto qualche tempo dopo il signor Vitali scopre di essere affetto da una grave malattia ma non dice nulla a Remi per paura di spaventarla, e parte per un lungo viaggio attraverso la Francia. Durante il viaggio, in una giornata d'inverno, Bel Cuore viene investita e la piccola scimmietta rimane ferita gravemente. L'unico modo per salvarla \u00e8 portarla da un dottore esperto e il signor Vitali decide cos\u00ec di affrontare un viaggio attraversando i monti; l'unica via per salvare la vita del piccolo animale. Durante il viaggio non solo la malattia del signor Vitali, si aggrava ma la compagnia viene attaccata da un branco di lupi e Dolce e Zerbino rimangono uccisi.\nIl gruppo per\u00f2 riesce comunque a raggiungere la citt\u00e0 e a trovare il dottore. La scimmietta \u00e8 fortunatamente fuori pericolo.\nIntanto la malattia al cuore di Vitali diventa incurabile anche per le dure fatiche a cui si era sottoposto. Una notte d'inverno il signor Vitali muore, dopo aver detto alla piccola bambina rimasta sola con gli animali, di andare a Parigi e chiedere di un certo signor Garofoli. La bambina obbedisce, ma solo qualche tempo dopo scoprir\u00e0 che il signor Garofoli a cui si riferiva Vitali (uomo giusto e onesto) era morto lasciando tutto ci\u00f2 che aveva al nipote, un uomo senza scrupoli e che costringe i bambini a lavorare e chiedere l'elemosina. Remi quindi entra a far parte della \"banda\" di piccoli delinquenti del signor Garofoli e inizia a vendere fiori con un'altra piccola componente della banda. La punizione per chi cerca di scappare o per chi non torna con la somma richiesta da Garofoli (che si prende tutto il denaro) \u00e8 di venir picchiato.\nIn questo periodo Remi stringe una forte amicizia con un ragazzo orfano: Mattia, un ragazzino che pare serio e scorbutico, in verit\u00e0 con un grande cuore. Il ragazzino inizialmente ruba per vivere, ma la sua vita cambia completamente con l'arrivo di Remi. Tra i due si instaura un bellissimo rapporto di amicizia e di complicit\u00e0 e, qualche tempo dopo, anche di amore.\nLa signora Milligan e il lieto fine.\nIntanto la signora Milligan, ormai certa di essere la madre di Remi, inizia a cercare la bambina per tutta la Francia insieme al figlioletto Arthur che vuole partecipare alle ricerche. Ma prima di rincontrare la madre, Remi deve per\u00f2 scappare dal signor Garofoli insieme agli altri bambini, che vedono in Remi e Mattia due figure di riferimento. Il signor Garofoli li rintraccia, ma viene fermato dalla polizia che lo arresta. Intanto la signora Milligan, che viene a conoscenza di quanto accaduto grazie alla giovane cameriera, riesce a rintracciare Remi. La bambina, pur essendo felicissima di aver ritrovato finalmente la mamma, non vuole lasciare i suoi \"compagni d'avventura\". Decide quindi di portarli con s\u00e9 nella grande tenuta di famiglia dove trascorreranno una vita serena e felice.\nNel finale Remi e Mattia decidono di stare per sempre assieme.\nOsservazioni.\nLa storia \u00e8 adattata dal romanzo \"Senza famiglia\" di Hector Malot, ma contrariamente alle altre serie del \"World Masterpiece Theater\", caratterizzate da un grande rispetto per la trama originale, in \"Dolce Piccola Remi\" il romanzo \u00e8 utilizzato solamente come un canovaccio, al quale i soggettisti hanno liberamente aggiunto episodi (generalmente autoconclusivi) che nulla hanno a che fare con la storia ed eliminato avvenimenti e personaggi che nel romanzo risultano invece molto importanti; basti pensare che nel romanzo originale Remi (Remigio nella traduzione italiana) \u00e8 un ragazzino, cosa che ha reso pi\u00f9 difficile la trasposizione animata della storia, costringendo gli autori a creare nuovi personaggi e a cambiare diverse relazioni sentimentali.\nDal romanzo \"Senza famiglia\" \u00e8 stato tratto nel 1977 l'anime \"Remi - Le sue avventure\" prodotto dalla Tokyo Movie Shinsha, senz'altro molto pi\u00f9 rispondente alla trama del romanzo originale.\nEpisodi.\nGli episodi 16 (\"La gattina smarrita\"), 19 (\"La famiglia girovaga\") e 20 (\"L'amica del cuore\") in Giappone non sono mai stati trasmessi in TV e sono apparsi solamente nell'edizione DVD."}
{"id": "1645599", "revid": "486946", "url": "https://it.wikipedia.org/wiki?curid=1645599", "title": "Calcio Rimini", "text": ""}
{"id": "1645603", "revid": "533647", "url": "https://it.wikipedia.org/wiki?curid=1645603", "title": "Ordine reale di San Michele dell'Ala", "text": "L'ordine di San Michele dell'Ala (OSMA), il cui nome completo \u00e8 \"Real ordine di San Michele dell'Ala\" (lat. \"Ordo Equitum Sancte Michaelis sive Ala\"), \u00e8 un ordine dinastico portoghese, che si ritiene originariamente fondato dal re Alfonso I del Portogallo dopo la conquista di Santarem, strappata ai musulmani nel 1147 e successivamente riattivato dai sostenitori dell'ex principe Michele di Braganza.\nOggi \u00e8 un ordine dinastico e onorifico il cui gran maestro \u00e8 il capo della casa reale portoghese, il duca di Braganza, titolo disputato fra Duarte Pio di Braganza e Pedro Jos\u00e9 Folque de Mendo\u00e7a Rolim de Moura Barreto, Duca di Loul\u00e8.\nFondazione ed epoca antica.\nIn realt\u00e0 storicamente la presa della citt\u00e0 di Santar\u00e9m non avvenne nel giorno di San Michele, l'8 maggio, quando, secondo la leggenda, l'arcangelo apparve ai guerrieri cristiani, sotto forma di un braccio armato e alato, aiutandoli a sconfiggere i Mori. Proprio per celebrare questo miracolo, il re Alfonso avrebbe deciso la fondazione dell'ordine cavalleresco, che sarebbe cos\u00ec l'ordine portoghese pi\u00f9 antico. Non esiste per\u00f2 nessun documento coevo che comprovi tale fondazione. In realt\u00e0 la citt\u00e0 di Santarem fu invece conquistata nel marzo 1147 (e non in maggio), come \u00e8 chiaramente dimostrato storicamente. Sembra che comunque ottenne un breve papale nel 1177 da Alessandro III.\nSecondo Bernardo Giustiniani, l'ordine dal titolo \"Cavalieri dell'Ala di S. Michiele in Portogallo\" venne fondato, secondo un cronista cistercense, nel 1165, e nel 1171 vennero armati vari cavalieri sotto il titolo dell'Ala di San Michele Arcangelo. Giustiniani riporta inoltre l'elenco di ventitr\u00e9 gran maestri dell'Ordine (tutti i re del Portogallo) succedutisi dal fondatore re Alfonso, nel 1165, fino alla reggenza di re Pietro II (1667).\nGi\u00e0 dall'origine sembra i cavalieri di tale ordine portavano una veste bianca con sopra la croce spadata rossa, simile a quella dell'ordine di San Giacomo, con due gigli ai lati (che sembra fossero d'oro). Il motto dell'ordine era \"Qui ut Deus\". La loro insegna era un'ala color porpora, circondata da raggi d'oro. L'ordine seguiva la regola benedettina, sotto l'istituzione dei cistercensi. I loro voti comprendevano la difesa della religione cristiana nel regno del Portogallo, l'aiuto verso le vedove ed i fanciulli. L'investitura cavalleresca e le regole dell'ordine erano come quelle dell'ordine di Avis. Loro stendardo di guerra rappresentava da un lato la croce dell'ordine e dall'altra san Michele arcangelo, con il loro motto. L'ammissione era riservata esclusivamente a chi dimostrava la nobilt\u00e0 illustre dei suoi avi. Ad ogni modo non risultano note approvazioni apostoliche, ma si ritiene fossero approvati dal vescovo. \nIn realt\u00e0 sono poche e scarse le tracce storiche dell'ordine, ma si presume che esso sia caduto in disuso, pur restando legato ai re del Portogallo, che ne erano i grandi maestri.\nRiattivazione moderna.\nL'ordine di San Michele dell'Ala lasci\u00f2 quindi poche tracce nella storia, sia riguardo al suo funzionamento che alla totalit\u00e0 dei suoi membri, anche perch\u00e9.\nDopo la guerra civile Michele del Portogallo venne sconfitto ed esiliato nel 1834. Da allora l'ordine, ufficialmente estinto, sarebbe invece continuato ad esistere in modo sotterraneo per sostenerlo in esilio\nDurante l'esilio Michele I si trasfer\u00ec a Roma sotto la protezione di papa Gregorio XVI. In seguito, con il consenso di papa Pio IX, ristruttur\u00f2 l'ordine come una associazione segreta. In seguito tutti gli ordini segreti, sia da papa Pio IX nella lettera Syllabus (1864) da papa Leone XIII, con \"Humanum genus\", le societ\u00e0 segrete vennero sciolte.\nA partire dal 1981, per qualche tempo, Dom Duarte, pretentende al titolo di Duca di Braganza acconsent\u00ec alla riattivazione dell'attivit\u00e0 sociale dell'Ordine come Associazione civile ma, successivamente essa fu dallo stesso Dom Duarte sospesa. Negli anni 1990 fu creato un ente sociale attivo per l\u2019Ordine. A seguito di una disputa legale con Dom Pedro, Duca di Braganza e Nuno da Camara Pereira, connestabile del Portogallo, risolta nel 2014 a sfavore di Dom Duarte, venne vietato a costui l'uso delle insegne dell'Ordine.\nInfatti, sin dal 2014, il tribunale di Lisbona viet\u00f2 a Duarte Pio di Braganza di usare le insegne dell'Ordine di San Michele dell'Ala chiedendo che risarcisse 300.000 euro ai legittimi titolari dei diritti, Nuno da C\u00e2mara Pereira, che registr\u00f2 il nome \"Ordine di San Michele dell'Ala\" (in portoghese: \"Ordem de S\u00e3o Miguel da Ala\") nel 1981, mentre Duarte Pio lo avrebbe registrato in 2004. La condanna \u00e8 stata confermata il 5 ottobre 2015.. Secondo una notizia infondata, diffusa successivamente da una testata on line di moda, il 3 novembre 2015 i diritti di Nuno da C\u00e2mara Pereira sui simboli sarebbero andati perduti. In realt\u00e0 il 7 dicembre 2015 Duarte Pio di Braganza ha solo ottenuto la sospensiva temporanea del pagamento della provvisionale dei 300.000 euro.\nL'attuale decorazione portata dai membri della cosiddetta \"Reale Confraternita di San Michele dell\u2019Ala (Real Irmandade de S\u00e3o Miguel da Ala)\", conosciuta anche come la Real Irmandade da Real Ordem de S\u00e3o Miguel da Ala, \u00e8 semplicemente una confraternita di diritto diocesano: essa non va confusa con il quasi omonimo ordine dinastico portoghese: gli statuti per la creazione della Reale Confraternita furono approvati d Dom Duarte con Decreto datato 10 giugno 2001. Trattandosi di confraternita religiosa gli statuti vennero successivamente modificati ed approvati da S.E. Rev.ma D. Abilio Rodas de Sousa Ribas, Vescovo portoghese di S\u00e3o Tom\u00e8 e Principe, diocesi africana, protettore della confraternita. \nCanonicamente, la Reale Confraternita \u00e8 governata ancora oggi dal Vescovo di S\u00e3o Tom\u00e8 e Principe, rappresentato dal Vescovo Sua Eccellenza D. Abilio Rodas de Sousa Ribas che ne \u00e8 il Protettore Ecclesiastico. \nL\u2019Ordine \u00e8 conferito nei cinque gradi onorari di: Gran Collare (Gr\u00e3o Collar), Gran Croce (Gr\u00e3-Cruz), Commendatore con Placca / Grande Ufficiale (Comendador con Placa / Gr\u00e3-Oficial), Commendatore (Comendador), Cavaliere o Dama (Cavaleiro o Dama), Postulante (Postulante).\nIl simbolo dell'Ordine di San Michele dell'Ala \u00e8 una spada-croce di San Giacomo con l\u2019emblema del sole e l'ala nel centro, accostato alla base da due gigli e sormontata da un nastro recante la divisa .\nL'obiettivo principale dell\u2019attuale Ordine \u00e8 innanzitutto la difesa della fede cattolica, apostolica, espressa dalla Santa Chiesa di Roma e la diffusione della devozione a San Michele Arcangelo, acclamato come Angelo della Pace. L'azione dell'Ordine \u00e8 rivolta principalmente alla formazione delle nuove generazioni, in modo che sappiano mantenere un modo di essere nella vita basato sui principi della Fede, della morale cristiana, dell'onore, della lealt\u00e0 (onore, lealt\u00e0, umilt\u00e0, disinteresse, generosit\u00e0, condivisione ed aiuto del prossimo)."}
{"id": "1645604", "revid": "339392", "url": "https://it.wikipedia.org/wiki?curid=1645604", "title": "Key performance indicators", "text": ""}
{"id": "1645606", "revid": "599013", "url": "https://it.wikipedia.org/wiki?curid=1645606", "title": "Halina Konopacka", "text": "Ha stabilito tre volte il record mondiale, che ha detenuto fra il maggio e l'agosto 1926 e fra il maggio 1927 e l'agosto 1932.\n\u00c8 stata eletta due volte sportivo polacco dell'anno, nel 1927 e nel 1928."}
{"id": "1645608", "revid": "1123126", "url": "https://it.wikipedia.org/wiki?curid=1645608", "title": "Francesco Antonio Fasani", "text": "Venerato dalla Chiesa cattolica, il 13 aprile 1986 \u00e8 stato proclamato santo da papa Giovanni Paolo II; la sua memoria liturgica viene celebrata il 29 novembre, anniversario della morte. Primo santo di Capitanata, \u00e8 il compatrono di Lucera e viene invocato dai fedeli come \"Il santo della pioggia\".\nI suoi resti, ricoperti di cera, sono venerati, in un'urna di cristallo e bronzo, sotto l'altare maggiore della chiesa basilica santuario di San Francesco Antonio Fasani di Lucera.\nBiografia.\nI primi anni (1681-1696).\nNacque a Lucera il 6 agosto 1681, da umili e modesti lavoratori, Giuseppe Fasani e Isabella Della Monica, in una piccola casa di via Torretta, che venne illuminata da un insolito chiarore, che suscit\u00f2 meraviglia e stupore nel vicinato.\nFu battezzato il 10 agosto in cattedrale da don Vito Antonio Di Dionisio, con i nomi di Donato Antonio Giovanni Nicol\u00f2, ma fu subito chiamato da tutti Giovanniello. La sua era una famiglia povera, ma dedita alla preghiera, dove si recitava il rosario in ginocchio dinanzi all'immagine dell'Immacolata.\nQuando Giovanniello era ancora piccolo, il padre mor\u00ec e sua madre Isabella pass\u00f2 a terze nozze con Francesco Farinacci. I coniugi gli diedero un fratello e una sorella e, di comune accordo, vollero mantenere il bambino agli studi, permettendogli di frequentare il convento di San Francesco per le lezioni di Padre Milani, sperando di risolvere cos\u00ec i problemi economici della famiglia. Giovanniello studiava con grande impegno ma, pur sapendo che avrebbe deluso le aspettative dei familiari, non nascose la sua predilezione verso la vita conventuale.\nDifatti, ancora adolescente, il 23 agosto 1695 entr\u00f2 al Noviziato dei Frati Minori Conventuali di Monte Sant'Angelo, prese il nome di Francesco Antonio, come atto devozionale ai due grandi santi dell'ordine (nonch\u00e9 nome di battesimo della sorella maggiore, Francesca Antonia, a cui Giovanniello era particolarmente legato), e il 23 agosto 1696 vi emise la professione solenne con i voti di povert\u00e0, castit\u00e0, obbedienza. Lasci\u00f2 Monte Sant'Angelo e, per una notte, torn\u00f2 nella sua casa, a Lucera, prima di partire per Venafro.\nGli studi e il sacerdozio (1696-1707).\nFrate Francesco Antonio, dopo gli studi a Venafro, pass\u00f2 ad Alvito, a Montella, ad Aversa per filosofia, ad Agnone per teologia ed infine a Napoli dove fu ordinato suddiacono.\nFu durante questi viaggi che, ad Isernia nel 1696, incontr\u00f2 per la prima volta il novizio Antonio Lucci, che ritrovo l'anno seguente nel corso di studi letterari a Venafro. Si strinse fra i due un profondo rapporto di sincera amicizia, che li port\u00f2 a proseguire insieme il cammino verso il sacerdozio.\nConsigliato dall'amico di studi, Antonio Lucci, Francesco Antonio chiese al padre generale di essere mandato ad Assisi per laurearsi assieme al Lucci. La richiesta fu accettata e i due partirono per il lungo viaggio, che li mise di fronte alla reale situazione politica del Regno di Napoli. Lucci da sempre pi\u00f9 aperto e speranzoso si contrapponeva al Fasani pi\u00f9 timido e preoccupato. Fu proprio durante questi piccoli battibecchi che il Fasani avrebbe risposto al Lucci: \"Di' pure quello che ti pare, tanto sar\u00f2 santo prima di te\".\nI due amici arrivarono ad Assisi nel 1704 e, dopo un anno di formazione, sotto la guida del direttore spirituale il Servo di Dio Giuseppe A. Marcheselli, furono ordinati sacerdoti il 19 settembre 1705. Il giorno seguente fr\u00e0 Francesco Antonio celebr\u00f2 la sua prima Messa sulla tomba di San Francesco.\nPassato a Roma nel collegio di San Bonaventura, ritorn\u00f2 ad Assisi nel 1707 e predic\u00f2 il suo primo quaresimale presso Palazzo, un borgo nei pressi della citt\u00e0 francescana. Un testimone riferisce: \u00abPredicava con un fervore sensibile, in modo che imprimeva nell'anima degli ascoltatori le verit\u00e0 che annunciava... Parlava della Santa Madre di Dio con un tal trasporto di devozione, una tale tenerezza ed un'espressione del volto talmente affettuosa, che sembrava aver avuto un colloquio faccia a faccia con Lei\u00bb.\nNel luglio di quello stesso anno fu destinato alla comunit\u00e0 di Lucera, per insegnare filosofia ai giovani del convento, mentre Antonio Lucci, dopo vari insegnamenti, nel 1718 fu eletto ministro provinciale dell'Ordine nella provincia di Monte S. Angelo.\nL'apostolo della Capitanata (1707-1742).\nArrivato a Lucera sul finire del 1707, fr\u00e0 Francesco Antonio fu subito accolto tra i Minori Conventuali del convento di Lucera, dove manifest\u00f2 subito il suo ardore serafico e lo zelo apostolico, con vita di penitenza e povert\u00e0, tanto da sembrare un \"San Francesco Redivivo\". Chiese una lista dei pi\u00f9 poveri della citt\u00e0 ed incit\u00f2 i confratelli a fare digiuni, penitenze e rinunce.\nIl superiore del convento, visti i carismi del giovane frate, lo present\u00f2 al vescovo di Lucera, Domenico Morelli, per chiedergli le facolt\u00e0 necessarie per l'apostolato del confessionale. Il vescovo, colpito dall'aspetto giovanile del frate (27 anni), fu riluttante e neg\u00f2 il permesso. I due frati si allontanarono, ma ben presto il vescovo fu colto da improvvisi malori, che gli fecero temere perfino la morte; fece richiamare in fretta i due religiosi e, riconoscendo la svista, concesse al Padre Maestro la facolt\u00e0 di confessare. Il malore scomparve all'improvviso.\nIl 27 giugno 1709 fr\u00e0 Francesco Antonio sostenne l'esame in sacra teologia e venne proclamato \"dottore e maestro\", e da allora venne chiamato dai confratelli e dal popolo, e cos\u00ec viene chiamato ancora oggi, familiarmente \"Padre Maestro\".\nDal 1709, per tre anni, si ritir\u00f2 per un periodo di solitudine presso Alberona, dove fu Superiore nell'eremo di San Rocco. Qui, oltre ad essere occupato nel sacro ministero, provvedeva anche alla scuola dei ragazzi del popolo.\nFu costretto a lasciare l'eremo nel 1712, quando fu nominato guardiano e maestro dei novizi, e successivamente Superiore del convento di Lucera, dove istitu\u00ec una mensa per i poveri, chiedendo frequentemente offerte alle famiglie nobile del tempo: Zunica, de Nicastri, Ramamondi e Lombardi.\nContinu\u00f2 comunque il suo apostolato in tutta la Daunia e nel Molise: da Foggia, San Severo, Manfredonia e San Marco in Lamis, a Bovino, Troia, Agnone, Campobasso e tanti altri paesi, meritandosi l'appellativo di \"apostolo di Capitanata\". I suoi sermoni erano spesso incentrati sulla carit\u00e0 nei riguardi dei poveri. Un giorno, di ritorno a Lucera, un mendicante seminudo gli chiese qualche vestito per coprirsi. Padre Francesco Antonio si spogli\u00f2 dei suoi vestiti principali e torn\u00f2 in convento coperto del solo saio.\nA seguito della conversione, nel febbraio del 1713, della signorina (in seguito suora) Diodata Pagano, le dicerie della gente fecero allontanare da Lucera il Padre Maestro, che nel 1716 fu trasferito al convento di Troia. L'amico Antonio Lucci, a quel tempo reggente dello Studio generale a San Lorenzo Maggiore a Napoli, saputa la vicenda, volle incontrarlo e conosciuta la verit\u00e0 sul suo allontanamento, parl\u00f2 al Ministro Generale padre Domenico Antonio Andrea Borghesi da Pesaro, e fra' Francesco Antonio nel 1717 fu rimandato a Lucera.\nIl suo apostolato a Lucera si divideva fra i poveri della citt\u00e0 (fra le varie iniziative, promosse la simpatica usanza di raccogliere e distribuire pacchi-dono ai poveri in occasione del S. Natale e inoltre compilava un registro dei poveri del dare e dell'avere, come se fosse una sorta di \"Banchiere dei poveri\"), l'assistenza ai carcerati e ai condannati a morte che accompagnava personalmente fino al luogo del supplizio per confortarne gli estremi momenti (ci\u00f2 non sfuggi al popolo che l'appellava quale \"frate della forca\"), e l'aiuto al Monastero di Santa Caterina di Lucera, in qualit\u00e0 di confessore delle suore celestine di clausura.\nIl terremoto del 1731 e la gloriosa morte (1720-1742).\nIl 1\u00ba giugno 1720, con speciale breve di papa Clemente XI, fra' Francesco Antonio venne nominato Ministro Provinciale della provincia religiosa conventuale di Monte Sant'Angelo, che in quel tempo si estendeva dalla Capitanata al Molise, succedendo all'amico Antonio Lucci che venne mandato a Napoli come reggente generale e nel 1729 a Bovino come vescovo. Nel triennio in cui occup\u00f2 la carica, il Padre Maestro fece trasferire il noviziato da Monte Sant'Angelo a Lucera.\nDal 1726 al 1729 il Padre Maestro fu nuovamente guardiano del convento di Lucera. Negli anni successivi divenne direttore spirituale del monastero della Santissima Annunziata di Lucera e fu proprio qui che s\u00ec adoper\u00f2 per liberare una donna indemoniata, che le suore avevano abbandonato. Dopo aver pregato per giorni, col consenso del vescovo Liguori, condusse a piedi la donna da Lucera a Bovino, dall'amico vescovo Antonio Lucci. Testimoni riferiscono che, nel santuario di Valleverde, l'ossessa fu liberata \"vomitando dentro una borsetta che si ruppe nel cadere, chiodi, capelli e certi pallini di piombo\".\nA seguito del violento terremoto di Foggia del 20 marzo 1731, il tempio trecentesco di San Francesco sub\u00ec numerosi danni. Il pi\u00f9 imponente fu il crollo del primo altare della parete destra, anche se inspiegabilmente, in mezzo alle macerie, fu ritrovato intatto il simulacro cinquecentesco dell\"'Ecce Homo\". Padre Francesco Antonio non si scoraggi\u00f2 e riusc\u00ec a raccogliere i soldi necessario per il restauro decoroso dell'intera chiesa, centro per quasi trentacinque anni continui della sua indefessa attivit\u00e0 sacerdotale, che fu riconsacrata il 19 aprile 1739 dall'amico vescovo Antonio Lucci.\nNel 1734 il Padre Maestro imped\u00ec ad un patrizio di abusare di una giovane orfana. Il patrizio, per vendicarsi, aliment\u00f2 dicerie sul suo conto, tant'\u00e8 che il frate fu convocato a Roma da papa Clemente XII. Il Fasani ascolt\u00f2 i rimproveri senza aggiungere parola e nell'andarsene baci\u00f2 il piede e pose le mani sulle ginocchia del Papa, che da anni soffriva di dolorosi attacchi di gotta. Clemente XII sent\u00ec subito cessare ogni dolore e, comprendendo che il Padre Maestro non aveva alcuna colpa, lo benedisse e lo rimand\u00f2 nella sua Lucera.\nNuovamente guardiano del convento, nel maggio 1742, a 35 anni dal suo ritorno a Lucera, il Padre Maestro, sentendo vicina la fine, durante il Capitolo che si tenne a Campobasso, si conged\u00f2 dai padri della provincia, e in seguito inizi\u00f2 ad avvisare i frati e i devoti di ci\u00f2 che sarebbe accaduto, invitandoli a pregare per la sua anima.\nIl 22 novembre, chiamato ad assistere un moribondo, incurante del freddo e del vento, torn\u00f2 al convento con decimi di febbre. Il giorno seguente, dopo aver confessato per alcune ore, barcollando, croll\u00f2. Era vicina la morte. Il medico che lo visit\u00f2 in cella, gli comunic\u00f2 la triste notizia, ma lui, sorprendendo tutti i presenti, sorrise di gioia e ringrazi\u00f2 il medico per la bella notizia che gli aveva appena dato.\nLa mattina del 29 novembre 1742, primo giorno della novena dell'Immacolata e festa di tutti i santi dell'ordine francescano, mentre i confratelli stavano \"in Coro recitando l'ora di Terza\", nella sua umile cella, con l'immagine della Vergine e il crocifisso fra le mani, il Padre Maestro mor\u00ec a Lucera all'et\u00e0 di 61 anni, \"alle ore diecisette circa\" (corrispondenti circa alle ore 10 del mattino). Tutta la citt\u00e0 si rivers\u00f2 nella chiesa di San Francesco, al grido: \"\u00c8 morto il santo! \u00c8 morto il santo!\" Per tre giorni il suo corpo rimase esposto nella chiesa e molti fedeli ne approfittarono per strappare dal feretro pezzi di stoffa e perfino il crocifisso. Grazie a queste reliquie, dal giorno della sua morte e negli anni successivi, numerose furono le grazie e le guarigioni che i fedeli sostennero di ricevere. Ai suoi funerali parteciparono centinaia di persone. Venne sepolto nella sua chiesa e, data la fama di santit\u00e0, quattro anni dopo il transito, fu aperto il processo di beatificazione.\nIl predicatore dell'Immacolata.\nNonostante il dogma cattolico sar\u00e0 proclamato solo nel lontano 8 dicembre 1854 da papa Pio IX, il Padre Maestro fu devotissimo dell'Immacolata Concezione e lui stesso spesso si definiva \"il peccatore dell'Immacolata\".\nIn occasione della festivit\u00e0 della Vergine, o semplicemente durante le sue prediche, era sua abitudine distribuire ampiamente, soprattutto ai bambini, immaginette della Vergine Immacolata, sul retro delle quali era iscritta una pia raccomandazione, una breve preghiera o un pensiero elevato. I frutti spirituali di tale pratica semplicissima furono numerosi. La Santa Vergine si degn\u00f2 di compiere guarigioni miracolose, che si producevano quando i malati toccavano dette immagini.\nAncora oggi \u00e8 oggetto di particolare venerazione nella chiesa di San Francesco la bella statua dell'Immacolata, che nel 1718 il santo fece venire da Napoli, ad opera di Giacomo Colombo (Este 1663 - Napoli 1731). Dinanzi a questa scultura Padre Maestro era solito sostare in preghiera e pi\u00f9 volte fu visto in estasi nel contemplare la Beata Vergine. Anni prima, nel 1713, aveva commissionato al Colombo anche la statua di san Francesco.\nFece anche dipingere l'immagine della Vergine Immacolata sulla porta della sua angusta cella, nella quale in silenzio e contemplazione faceva penitenza, mortificandosi il corpo. Dormendo su un pagliericcio, vestiva con abiti ruvidi e rattoppati e il cibo che prendeva era scarso e insufficiente. Non mancavano gli strumenti di penitenza; lo stesso Guardiano P. Giannini attest\u00f2 di aver trovato nella sua stanza \"cilizi tinti di sangue, alcuni ferri... spille aguzze di ottone\", che utilizzata per flagellarsi la schiena.\nCompose una novena popolare in suo onore ed il popolo lucerino canta tuttora la canzone mariana da lui composta.\nNel corso della sua vita, Padre Maestro ha scritto almeno 3 Mariali. Due sono stati pubblicati:\n- Mariale \"\"Incipiunt Cantica canticorum: allegorice super Matrem Dei, ed moraliter super animam\", pubblicato nel 1986 dall'Edictrice Messaggero S. Antonio, Padova;\n- Mariale \"Ecce nubecula, parva...\"\", pubblicato nel 1998 dall'Edizioni del Comitato di Promozione Culturale \"Padre Maestro\", Lucera.\nGli altri manoscritti risultano tuttora smarriti.\nScrisse anche altre operette predicabili, tra cui un Quaresimale, un'esposizione al \"Pater noster\" e al \"Magnificat\", \"Meditazione sopra la Passione di N.S. Ges\u00f9 Cristo\" e vari Sermoni, alcuni in lingua latina.\nI prodigi e il lungo processo di beatificazione.\nLe pratiche giuridiche preliminari del processo canonico di beatificazione iniziarono nel 1746, su grande richiesta dei tanti fedeli, che sostenevano di aver ricevuto grazie e miracoli per intercessione di Padre Maestro, molti dei quali quando il frate era ancora in vita.\nFra gli eventi inspiegabili vi \u00e8 il \"Miracolo della pioggia\". Lucera attraversava un periodo di grande siccit\u00e0 e i nobili coltivatori della citt\u00e0 erano in crisi. Il Padre Maestro passava nelle case per chiedere l'elemosina per i poveri, al che il duca Orazio Zunica e sua moglie gli fecero una proposta: se lui avesse promesso la pioggia, loro gli avrebbero dato l'offerta. Padre Maestro promise, prese le elemosine e corse nella chiesa di san Francesco; preg\u00f2 per tutta la notte e il giorno seguente e, come spesso accadeva, fu visto assorto in contemplazione davanti al Tabernacolo e poi all'altare dell'Immacolata, ed elevarsi da terra e portarsi sollevato fino alla predella. Durante la notte, inizi\u00f2 a piovere, pioggia abbondante che si protrasse per giorni, evitando cos\u00ec che la siccit\u00e0 rovinasse i raccolti. Il duca Zunica, pieno di commozione, avrebbe detto ai familiari \"Veramente il Padre Maestro \u00e8 un santo\". \nUn'altra volta, nel convento di Santa Caterina, le suore mandavano via i poveri, poich\u00e9 nel pozzo non c'era pi\u00f9 acqua. Padre Maestro intervenne e chiese ad una suora di attingere l'acqua al pozzo. Con suo grande stupore, la suora trov\u00f2 il pozzo nuovamente pieno d'acqua. Un episodio analogo accade anche al convento di San Francesco, dove la cisterna vuota, torn\u00f2 ad essere ricolma fino all'orlo. Grazie a questi eventi inspiegabili e altri simili che avvennero dopo la sua morte, San Francesco Antonio Fasani viene anche definito \"Il Santo della pioggia\". Ancora oggi viene invocato per piogge abbondanti in periodo di siccit\u00e0.\nFurono ascoltati decine di testimoni, primo fra tutti il vescovo di Bovino, mons. Antonio Lucci, suo amico di studi, ma il \"processo diocesano\" fu pi\u00f9 volte sospeso, per poi trovare termine nel 1765. A causa dello scioglimento degli ordini religiosi del 1808 e del conseguente allontanamento dei frati da Lucera, tutto il materiale raccolto sul \"Servo di Dio\" giunse a Roma solo nel 1831 al vaglio della Commissione delle cause dei santi, e papa Gregorio XVI firm\u00f2 il 4 maggio 1832 il decreto d'introduzione della causa di beatificazione. Ma gli impedimenti non erano finiti. A causa delle calunnie che il frate ebbe in vita, il \"processo apostolico\" fu ulteriormente allungato e solo il 21 giugno 1891 papa Leone XIII proclam\u00f2 l\"'eroicit\u00e0 delle virt\u00f9\" proclamando Padre Maestro Venerabile. Ebbe quindi inizio il procedimento per la canonizzazione.\nIl 4 giugno 1926 venne fatta la prima ricognizione delle spoglie del Venerabile Padre Maestro e nel 1932 i frati minori conventuali tornarono definitivamente a Lucera.\nIn quegli anni diversi furono i miracoli che i fedeli attribuirono al Fasani, varie guarigioni prodigiose di malati ritenuti incurabili, due delle quali hanno portato alla beatificazione del Padre Maestro da parte di papa Pio XII nel piovoso 15 aprile 1951:\nIn occasione della beatificazione, il corpo del Padre Maestro fu nuovamente riesumato dal vecchio sepolcro in marmo, per una nuova ricognizione; i resti, ricoperti di cera, furono posti in un'urna di cristallo e bronzo, e portati in processione per le vie della citt\u00e0, per poi essere deposti sotto l'altare maggiore della chiesa di San Francesco, dove sono tuttora conservati.\nIn quello stesso anno la casetta di via Torretta che diede i natali al Padre Maestro, fu data in dono dagli eredi Tandoja alla Curia Vescovile di Lucera. Trasformata in piccolo oratorio, \u00e8 subito diventata meta di devoti pellegrini. Nei suoi pressi venne inaugurata una via in onore del Beato.\nSempre nel 1951, fu realizzata anche la statua processionale di San Francesco Antonio Fasani. Statua commissionata ai Santifaller di Ortisei, ma perfezionata dal pittore lucerino Giuseppe Ar, che trasform\u00f2 le sembienze di un giovane frate, nell'immagine del beato Fasani.\nNel 1957, grazie alla collaborazione dei frati minori convenutali di Lucera, nasce la rivista periodica \"Il Padre Maestro\", dedicata alla figura del Fasani. Il giornale sottolinea gli aspetti che possano dare stimolazione alla spiritualit\u00e0 dei fedeli e di quanti hanno una devozione speciale per il Padre Maestro.\nLa canonizzazione e il culto.\nDopo la beatificazione, i fedeli attendevano il prodigio che avrebbe portato il Padre Maestro alla santit\u00e0.\nIl 13 giugno 1983 i frati del convento, l'amministrazione comunale e i cittadini di Lucera inaugurarono, nel centro di Piazza San Francesco, un monumento al Padre Maestro, formato da due sculture in bronzo: l'immagine del beato e la figura dell'Immacolata.\nIl 21 marzo 1985 finalmente papa Giovanni Paolo II riconobbe il miracolo che apr\u00ec la strada alla canonizzazione del beato Francesco Antonio Fasani:\nFu canonizzato il 13 aprile 1986, a causa della pioggia, all'interno della Basilica di San Pietro e, in tale occasione, papa Giovanni Paolo II sottolineava \u00ab\"Predicatore instancabile, san Fasani non attenu\u00f2 mai le esigenze del Messaggio evangelico nel desiderio di compiacere agli uomini\"\u00bb.\nL'anno successivo, il 25 maggio 1987, Giovanni Paolo II si rec\u00f2 in pellegrinaggio in Puglia e si ferm\u00f2 a Lucera per venerare il corpo del Padre Maestro e per rendere omaggio all'icona di Santa Maria Patrona di Lucera, venerata nella cattedrale.\nNell'anno della canonizzazione, inoltre, a Lucera viene istituita sulla carta dal vescovo Carmelo Cassati la parrocchia in suo onore. Solo il 3 marzo 1996 diviene realt\u00e0 nel nascente quartiere di \"Lucera 2\" ed ha sede in un locale a pian terreno di uno stabile. I lavori per la costruzione della nuova chiesa ebbero inizio il 27 settembre 1998, in un pomeriggio di pioggia; venne posta la prima pietra dal vescovo Raffaele Castielli. Il 21 dicembre 2002 la chiesa di San Francesco Antonio Fasani venne solennemente inaugurata e aperta al culto.\nAl santo \u00e8 stato dedicato anche un Istituto Comprensivo, e un Centro di Solidariet\u00e0, nella struttura che ospita la Caritas Diocesana, dove in passato sorgeva l'ospedale oftalmico.\nIn occasione del decennale della canonizzazione, nel 1996, l'urna contenente il corpo del santo \u00e8 stata portata, su un carro trainato da cavalli, in pellegrinaggio nelle nove parrocchie della citt\u00e0 di Lucera. Negli anni seguenti l'urna ha percorso le strade della citt\u00e0 solo in occasione della festa del santo, il 29 novembre; attualmente invece viene utilizzata la statua del 1951. L'ultima uscita dell'urna di bronzo risale al dicembre 2002 quando, in seguito all'apertura al culto della chiesa parrocchiale a lui dedicata, \u00e8 stata portata in pellegrinaggio nel quartiere \"Lucera 2\".\nNel 2000, la casa natale del Santo fu restaurata; venne smantellato il campanile posto negli anni '50 e fu realizzata una torretta campanaria bronzea, nel cui centro \u00e8 stata collocata una statua del Santo, inaugurata il 5 agosto.\nNel 2001, a distanza di pi\u00f9 di 15 anni dalla canonizzazione, l'antica chiesa di San Francesco \u00e8 stata dichiarata \"Santuario diocesano di San Francesco Antonio Fasani\", dove ogni anni migliaia di devoti si recano ai piedi dell'altare ad onorare il Padre Maestro.\nIl 12 marzo 2006, nella parrocchia di Lucera 2, viene dedicata una cappella al Santo, con al centro una statua bronzea dell'artista Salvatore Lovaglio.\nNel 2008 il santuario \u00e8 stato dichiarato \"Monumento Testimone di una Cultura di Pace\" dell'Unesco.\nIl 16 novembre 2010, la cella, dove ha vissuto per 35 anni e ha esalato l'ultimo respiro San Francesco Antonio Fasani, \u00e8 tornata a far parte del convento di Lucera. La comunit\u00e0 dei frati ha infatti ottenuto l'area da parte dell'Amministrazione Penitenziaria, che la deteneva da ben 144 anni.\nIl 29 novembre 2010 viene inaugurato a Lucera l'\"\"Anno Giubilare Fasaniano\", in ricordo del 25\u00ba anniversario della canonizzazione di San Francesco Antonio Fasani, che si chiude il 29 novembre 2011. Durante l'intero anno \u00e8 stato possibile ricevere l'Indulgenza Plenaria presso il Santuario.\nIl 23 dicembre 2010, presso il Museo Diocesano di Lucera, \u00e8 stata inaugurata la mostra \"Il Padre Maestro San Francesco Antonio Fasani - Le sue immagini in mostra nel 25\u00ba anniversario della canonizzazione\", che si ripropone di ripercorrere tramite quadri, stampe antiche, tele, santini, statue, documenti e reliquie, la storia del Santo di Lucera. Il 12 agosto 2011, la mostra \u00e8 stata ampliata con una sezione dedicata al legame del santo con la Vergine Immacolata, intitolata: \"Padre Maestro: Il cantore dell'Immacolata\"\".\nIl 21 novembre 2011, nella chiesa del Carmine, \u00e8 stata inaugurata una tela dedicata al Santo ad opera dell'artista Mur\u00e9.\nIl 29 novembre 2012 il santuario di San Francesco Antonio Fasani \u00e8 stato elevato a basilica minore alla presenza del cardinale Giuseppe Bertello. In serata, a causa della pioggia, la processione \u00e8 stata interrotta in Piazza Duomo; la statua e la reliquia del santo sono state portate all'interno della Basilica Cattedrale, dove sono rimaste fino alla serata di domenica 2 dicembre 2012, quando ha avuto luogo la seconda parte della processione, con il suggestivo passaggio dinnanzi la casa Natale del Padre Maestro e il ritorno al santuario.\nIl 29 novembre 2014 San Francesco Antonio Fasani con decreto vescovile viene elevato a protettore delle confraternite della Diocesi di Lucera-Troia. In serata, a causa della pioggia, come nel 2012, la statua e la reliquia del santo sono state riparate all'interno della Basilica Cattedrale.\nNella mattinata del 30 novembre 2014 ha avuto luogo la \"1\u00b0 Maratonina San Francesco Antonio Fasani\", con un circuito nel centro storico di Lucera per un totale di 12\u00a0km.\nNella mattinata del 12 aprile 2015 ha avuto luogo la prima \"Passeggiata nel Centro Storico di Lucera ...sulle orme del Padre Maestro\", un percorso alla scoperta dei luoghi frequentati dal santo e degli episodi emblematici della sua vita.\nIl 18 dicembre 2015 il vescovo Domenico Cornacchia ha annunciato che San Francesco Antonio Fasani \u00e8 stato dichiarato ufficialmente Protettore Speciale cio\u00e8 Compatrono di Lucera. Il 23 aprile 2016, nella Basilica Santuario viene data lettura del \"Decreto di Proclamazione del 3 dicembre 2015\" della Congregazione per il Culto Divino e la Disciplina dei Sacramenti, alla presenza del cardinale Robert Sarah.\nLe feste in suo onore.\nLa memoria liturgica del Santo \u00e8 il 29 novembre, anniversario della dipartita. Tale giorno \u00e8 la festa compatronale di Lucera. Presso il suo Santuario, dal 20 al 28 del mese le varie parrocchie della Diocesi si alternano all'animazione della solenne novena; la sera del 28 novembre ha luogo la lettura del \"Transito del Padre Maestro\", momento suggestivo, intercalato da letture di scritti del santo e da dolci melodie. La mattina del 29 novembre varie sono le celebrazioni liturgiche all'interno del Santuario, animate anche dai giovani delle scuole di Lucera. Nel tardo pomeriggio, invece, dopo la Santa Messa, ha luogo la processione per le vie della citt\u00e0. Fino a qualche anno fa veniva portata la salma del santo su un carro trainato da cavalli ma, oggi, a causa delle avversit\u00e0 atmosferiche, si preferisce portare la statua realizzata nel 1951. Suggestivo il passaggio della stessa in via Torretta, dinnanzi la casa natale del santo. Chiude la festa un fuoco pirotecnico in piazza Tribunali.\nOltre al 29 novembre, la citt\u00e0 di Lucera ricorda il suo Santo in altre due ricorrenze:\nTra i francescani la memoria di sant'Antonio Maria Fasani \u00e8 anticipata al 27 novembre, poich\u00e9 il 29 ricorre la festa di tutti i santi dell'ordine francescano."}
{"id": "1645616", "revid": "92723", "url": "https://it.wikipedia.org/wiki?curid=1645616", "title": "Trasmutazione LENR", "text": "In fisica con il termine di trasmutazione LENR si definiscono delle ipotetiche trasmutazioni di alcune specie atomiche in altre, quale risultato di reazioni nucleari a bassa energia (\"Low Energy Nuclear Reactions\", LENR, generalmente noto come Fusione nucleare fredda). Alcuni autori, come ad esempio Iwamura e, in Italia, il gruppo di Domenico Cirillo e Vincenzo Iorio, sostengono di aver rilevato possibili risultati di reazioni di fusione fredda nella presenza di alcune specie atomiche che si sarebbero prodotte sulla superficie di materiali utilizzati per tali esperimenti.\nSecondo i critici, la quantit\u00e0 di materiale trovato \u00e8 piuttosto piccola e potrebbe quindi essere dovuta a impurit\u00e0 gi\u00e0 presenti nel materiale stesso, impurit\u00e0 che sono emerse sulla superficie del materiale, risultando cos\u00ec rilevabili alla strumentazione, per qualche fenomeno di trasporto. \nSecondo i sostenitori della Trasmutazione LENR, la quantit\u00e0 dei materiali che vengono a formarsi come sottoprodotto della reazione (uno fra tanti \u00e8 l'elio), bench\u00e9 piccola, sarebbe comunque sufficientemente abbondante da poter essere individuata con le attuali tecniche di analisi sia all'interno del reattore, che anche nell'ambiente e sulle apparecchiature adiacenti alla cella di reazione, controllando sia prima che dopo gli esperimenti. Il fatto che tali sostanze vengano individuate solo a seguito della reazione e non prima, o almeno in quantit\u00e0 estremamente differenti, confermerebbe, secondo loro, la realt\u00e0 del fenomeno. Inoltre, viene sostenuto che nel lavoro di Iwamura vi \u00e8 anche un'analisi che dimostra spesso la presenza di specie atomiche con caratteristiche isotopiche piuttosto rare."}
{"id": "1645625", "revid": "287204", "url": "https://it.wikipedia.org/wiki?curid=1645625", "title": "Chelonia", "text": ""}
{"id": "1645629", "revid": "339392", "url": "https://it.wikipedia.org/wiki?curid=1645629", "title": "Gare Saint-Lazare", "text": ""}
{"id": "1645632", "revid": "124884315", "url": "https://it.wikipedia.org/wiki?curid=1645632", "title": "Archivio Diaristico Nazionale", "text": "L'Archivio Diaristico Nazionale (ADN) di Pieve Santo Stefano \u00e8 un archivio pubblico che raccoglie documenti cartacei italiani in forma diaristica, epistolare e memorialistica autobiografica.\nStoria.\nL'archivio viene fondato nel 1984 nella biblioteca comunale di Pieve Santo Stefano, quasi al confine fra Toscana, Umbria e Romagna, su iniziativa di Saverio Tutino e dietro autorizzazione dell'allora sindaco Pietro Minelli. Contemporaneamente, per incentivare l'afflusso di testi si organizza il Premio Pieve di Santo Stefano per diari, memorie, epistolari inediti, divenuto successivamente Premio Pieve - Saverio Tutino.\nDa quel momento la citt\u00e0 ospita un archivio pubblico che raccoglie scritti autobiografici di gente comune in cui si riflettono, in varie forme, la vita di tutti e la storia d'Italia: sono diari, epistolari, memorie dell'esistenza personale.\nTutto quello che viene depositato in archivio \u00e8 sottoposto alla lettura e alla schedatura che d\u00e0 luogo al catalogo on-line del fondo edito e inedito, reperibile nell'Opac del Polo Aretino.\nL'archivio conserva oltre 8.000 testi tra diari, memorie ed epistolari; liberamente donate dai cittadini ed alcune con particolare rilevanza storica. Tutti i materiali sono consultabili liberamente nell'archivio, lo stesso Tutino attinse a quei diari nello scrivere i suoi romanzi. Nel 2020, in occasione dei nove anni di scomparsa del fondatore Saverio Tutino, la famiglia ha donato all'archivio 17 diari contenenti gli appunti del giornalista tra il 1969 e il 1983, di particolare rilevanza storica poich\u00e9 Tutino era in quel periodo inviato per i maggiori giornali italiani. In questi volumi sono raccontate le esperienze di Tutino nella Cuba di Fidel Castro, nella Cina di Mao, ed altri panorami storicamente rilevanti come gli anni della guerra fredda. Insieme ai diari, la Olivetti Lettera 32, fedele compagna del giornalista.\nLa Fondazione.\nPer iniziativa del Comune di Pieve Santo Stefano viene istituita la \"Fondazione Archivio Diaristico Nazionale\" che ottiene nel 1991 il riconoscimento della personalit\u00e0 giuridica privata dalla Regione Toscana e, nel giugno 2000, quello del Ministero per i beni e le attivit\u00e0 culturali. Dal 1998 la Fondazione \u00e8 divenuta una Onlus. Nello stesso anno la Regione inserisce la Fondazione nella tabella delle grandi istituzioni della Toscana e il 16 luglio 1999 la Sovrintendenza archivistica per la Toscana gli conferisce la notifica di \"archivio di notevole interesse\". L'attivit\u00e0 dell'archivio \u00e8 finanziata da Banca Toscana, dalla Provincia di Arezzo, dalla Comunit\u00e0 montana Valtiberina Toscana, dal Ministero per i beni e le attivit\u00e0 culturali, dalla Regione Toscana, dalla Camera di Commercio, da altri istituti, ditte o benefattori privati.\nIl Piccolo museo del diario.\nNel 2013 \u00e8 stato fondato il Piccolo museo del diario, contenente testi autobiografici digitalizzati conservati nell'Archivio.\nIl museo ha sede al primo piano del Cinquecentesco Palazzo Pretorio di Pieve Santo Stefano (AR), in piazza Plinio Pellegrini 1.\nNel 2016 \u00e8 stato dichiarato \"Museo di rilevanza regionale\" dalla Regione Toscana.\nAttivit\u00e0.\nPremio Pieve Saverio Tutino.\nChiunque possegga uno scritto inedito (in originale o in copia) pu\u00f2 spedirlo all'Archivio scegliendo di depositarlo oppure di farlo concorrere all'annuale Premio Pieve Saverio Tutino. La selezione del materiale che perviene per il concorso \u00e8 affidata ad una commissione di lettura composta da persone del luogo che durante tutto l'anno leggono e discutono sui diari, le memorie e le raccolte epistolari che giungono a Pieve Santo Stefano. Questa commissione sceglie fra i cento testi ammessi ogni anno al concorso la rosa degli otto finalisti che vengono poi passati alla giuria nazionale.\nSi prediligono i testi non scritti appositamente per il premio magari appartenenti alla sfera intima o familiare e che non erano destinati alla pubblicazione, almeno nelle intenzioni dell'autore. Si richiede quindi che il materiale, se trascritto, venga mantenuto nella forma originaria, anche con gli errori di sintassi e ortografia, per non togliere niente dell'autenticit\u00e0 del testo e della spontaneit\u00e0 di chi ha scritto.\nIl primo e unico premio consiste in 1000 euro e la pubblicazione del testo presso un editore scelto dall'archivio.\nDal 2001 l'editore dell'archivio \u00e8 Terre di Mezzo di Milano.\nDopo il concorso tutti i testi vengono inseriti nell'archivio che provvede a schedarli, catalogarli, digitalizzarli e metterli a disposizione dei frequentatori dell'archivio.\nPremio Citt\u00e0 del diario.\nIstituito nel 2005, il riconoscimento \u00e8 indirizzato a personalit\u00e0 della cultura a cui viene riconosciuta una meritoria attivit\u00e0 nel campo della memoria. Il conferimento del premio avviene nel mese di settembre, nell'ambito delle stesse manifestazioni con cui viene attribuito il premio diaristico.\nVincitori del \"Premio\" \"Citt\u00e0 del diario\":\nIniziative.\nDal settembre 1998, con cadenza semestrale viene pubblicata una rivista dell'Archivio dal titolo \"Primapersona\", in vendita presso le librerie Feltrinelli di tutta Italia e in abbonamento presso l'archivio. Scrivono per \"Primapersona\" i referenti scientifici dell'archivio e gli esperti europei di autobiografia, mentre i lettori della commissione di lettura del Premio parlano del loro lavoro di selezione.\nNel 2001 inizia la collaborazione con la casa di produzione di Angelo Barbagallo e Nanni Moretti e alcune delle storie tratte dall'archivio diventano \"I diari della Sacher\", presentati con successo al Festival del Cinema di Venezia e al Festival internazionale del film di Locarno, trasmessi poi da Tele+ e Raitre.\nA partire da ottobre 2001 il sito dell'Archivio ospita la rubrica \"Pagine\", un appuntamento bimestrale che d\u00e0 spazio a brani autobiografici. La rubrica \u00e8 curata dalla redazione del sito con la collaborazione della Commissione di lettura."}
{"id": "1645634", "revid": "123656152", "url": "https://it.wikipedia.org/wiki?curid=1645634", "title": "Saverio Tutino", "text": "Biografia.\nNasce a Milano nel 1923 e da ragazzo si iscrive alla facolt\u00e0 di giurisprudenza, ma deve interrompere gli studi a causa della seconda guerra mondiale. Per sfuggire alla chiamata alle armi si rifugia in Svizzera dove ha i primi contatti con i gruppi antifascisti. Si arruola tra le file partigiane con il nome di battaglia Nerio, e partecipa ad azioni della Resistenza in Valle d'Aosta e nel Canavese. Questa esperienza segner\u00e0 per sempre non solo la vita personale di Saverio ma anche quella professionale. \u00c8 stato Commissario politico della 76\u00aa brigata Garibaldi e poi della VII divisione Garibaldi \"Aosta\".\nNel dopoguerra ha lavorato dapprima a \"Il Politecnico\" di Elio Vittorini e quindi nella stampa: \"Vie Nuove\" e poi \"l'Unit\u00e0\", come corrispondente dalla Cina, da Parigi e poi da Cuba, da cui fu testimone della Rivoluzione cubana.\nNel 1950 viene invitato a visitare la nuova Cina post rivoluzionaria insieme alla prima delegazione di giornalisti occidentali. Sar\u00e0 poi inviato in Francia negli anni della Guerra d'Algeria, e in questo periodo scrive e pubblica il suo primo libro: \"Gollismo e lotta operaia,\" per Einaudi.\nDiventer\u00e0, come inviato speciale de \"L'unit\u00e0\" a Cuba proprio negli anni della Revoluci\u00f2n, uno dei principali esperti occidentali della Rivoluzione cubana e, pi\u00f9 estesamente, dei fermenti rivoluzionari dell\u2019America latina degli anni Settanta. Questo sar\u00e0 uno dei momenti pi\u00f9 importanti per il suo lavoro e dar\u00e0 vita a diversi libri, tra cui \"Guevara al tempo di Guevara, Cicloneros e Gli anni di Cuba.\" Attraverso il suo racconto e il suo sguardo innamorato della rivoluzione e dell'idea del comunismo che aveva ispirato le lotte partigiane, poi disilluse dalla restaurazione, crea \"il mito cubano\" in Italia.\nNel \"Pioniere dell'Unit\u00e0\" del 1963 e del 1965 furono pubblicati suoi racconti: \"\"I Becados Ragazzi di Cuba, Ricordi di un balilla, Battaglia nel castello, la lunga marcio di Noel Mohammed e Sfido i pescecani per salutare la prima nave Sovietica\".\" \nNel 1976 ha partecipato alla nascita del quotidiano \"La Repubblica\", nel quale ha lavorato fino al 1986. Subito dopo, torn\u00f2 a lavorare per L' Unit\u00e0, occupandosi di America Latina e sostenendo tesi molto diverse da quelle promosse quando era agli ordini di Scalfari, per esempio sui sandinisti. Dal gennaio 1987, torn\u00f2 a iscriversi al PCI.\nNel 1984 ebbe l'idea di creare uno spazio culturale in cui accogliere le scritture diaristiche e autobiografiche degli italiani: fonda cos\u00ec l'Archivio Diaristico Nazionale, la cui sede sar\u00e0 Pieve Santo Stefano, e pensa subito di creare un concorso per la scrittura di diari. Nell'archivio sono oggi raccolte memorie private e memorie di rilevanza storica e pubblica, donate liberamente e custodite per essere consultate da chiunque ne abbia voglia. Nel 1998 Saverio Tutino fonda ad Anghiari, insieme a Duccio Demetrio, la Libera Universit\u00e0 dell'Autobiografiae comincia a pubblicare a Pieve Santo Stefano la rivista semestrale \"Primapersona\" della quale \u00e8 stato direttore.\nAl momento della morte, era direttore culturale del Premio Pieve e della \"Fondazione Archivio Diaristico Nazionale\". A lui \u00e8 oggi dedicato il Piccolo museo del diario, fondato nel 2013 proprio a Pieve Santo Stefano. Nonostante l'archivio sia oggi autosufficiente, la famiglia Tutino dispone spesso donazioni di testi e oggetti d'epoca. Muore di ictus in una clinica romana il 28 novembre 2011, ma era ammalato da tempo. Tutte le maggiori testate italiane e i pi\u00f9 illustri esponenti del settore lo hanno ricordato."}
{"id": "1645636", "revid": "181699", "url": "https://it.wikipedia.org/wiki?curid=1645636", "title": "Newtown St. Boswells", "text": "Newtown St. Boswells \u00e8 il capoluogo dell'area amministrativa scozzese delle Scottish Borders, nel Regno Unito. Fa parte di una fascia di centri abitati disposti sulle strade A7 ed A68, che comprende Galashiels, Melrose e St. Boswells. Secondo le stime del 2004, Newtown St. Boswells ha una popolazione di circa 1.190 abitanti.\nStoria.\nNonostante il nome faccia pensare ad una delle citt\u00e0 che furono create negli anni '50 del XX secolo nel Regno Unito per far fronte ai problemi di sovrappopolazione, Newtown era un borgo di una certa importanza gi\u00e0 nel XVI secolo (le prime testimonianze scritte risalgono al 1529). Nel corso della sua storia, la citt\u00e0 fu conosciuta con nomi diversi, quali \"Newtoune\", \"Newtown of Eildon\", \"Neuton\" e \"Newtown of Dryburgh\".\nIn passato, Newtown St. Boswells era un centro per la macinazione dei cereali, grazie ai mulini costruiti sui piccoli corsi d'acqua della zona. In seguito, grazie all'apertura di una stazione ferroviaria nel 1849, il villaggio divenne un centro per l'esportazione del bestiame e dei prodotti agricoli della regione. Questo ruolo \u00e8 andato scemando dopo la chiusura della stazione nel 1969.\nNel 1975 la citt\u00e0 \u00e8 diventata il capoluogo della regione amministrativa delle Scottish Borders, dopo essere stata in precedenza capoluogo della contea del Roxburghshire.\nCommercio.\nIl centro di Newtown St. Boswells \u00e8 caratterizzato dalla presenza di un grande mercato del bestiame, che dovrebbe per\u00f2 presto essere trasferito ad est della citt\u00e0. Il nuovo mercato dovrebbe essere il pi\u00f9 grande in Scozia ed essere dotato anche un centro visitatori. Lo spostamento del mercato permetterebbe la trasformazione dell'attuale sito del mercato in zona residenziale, come parte di un controverso piano per la costruzione di 900 nuove abitazioni per i pendolari della futura linea ferroviaria Edimburgo-Carlisle."}
{"id": "1645643", "revid": "88740", "url": "https://it.wikipedia.org/wiki?curid=1645643", "title": "Cacao (romanzo)", "text": "Cacao \u00e8 il secondo libro scritto da Jorge Amado, pubblicato nel 1933 a Rio de Janeiro dalla casa editrice \"Ariel\".\nJorge, appena ventunenne, aveva vissuto un periodo a contatto diretto con la vita difficile dei braccianti delle piantagioni di cacao e decide cos\u00ec di narrare la dura vita dei lavoratori nella fazendas di cacao. Amado, in questo romanzo dal sapore realisticamente autobiografico, non utilizza per la narrazione la terza persona come nel primo romanzo, Il paese del carnevale, ma \u00e8 lui stesso il personaggio-narratore che conduce in prima persona il racconto basandosi sulle sue esperienze.\nTrama.\n\u00c8 la storia di un sergipano (abitante del Sergipe), che arriva a Ilh\u00e9us in cerca di lavoro. Vaga a lungo affamato ed impaurito per la citt\u00e0 finch\u00e9 incontra una guardia di fronte al municipio che lo conduce in panetteria e gli regala un pane. Sar\u00e0 la stessa persona, Roberto, che rincontrer\u00e0 il giorno stesso e che, invitandolo in uno spaccio per mangiare una feijoada, incontra diversi uomini che erano seduti sul retro a mangiare e viene presentato ad uno di loro, il 98, che lo conduce da un certo colonel Misael che assumeva uomini per il lavoro nelle piantagioni. Con i soldi che i due nuovi amici gli procurano il giovane riesce a prendere il treno per Pirangi e, dopo un lungo viaggio, dove l'autore descrive con grande maestria cose e persone, il giovane arriva a destinazione e inizia il suo duro lavoro in compagnia di nuovi amici: il carpentiere Colodino, il mulatto Jo\u00e3o Grilo, il mulattiere Ant\u00f4nio Barriguinha, il negro Hon\u00f3rio.\nMa ci sono anche i giorni di riposo e allora si fanno grandi bevute, specialmente di cacha\u00e7a, si frequentano i bordelli, il dopolavoro, la lotteria e le ragazze, numerose protagoniste di questa storia cos\u00ec come lo sono i bambini che assumono sempre, nelle opere di Amado, un ruolo importante. Infine nascer\u00e0 anche la coscienza di classe al quale seguir\u00e0 un finale "}
{"id": "1645644", "revid": "1318658", "url": "https://it.wikipedia.org/wiki?curid=1645644", "title": "Masua", "text": "Masua \u00e8 una ex localit\u00e0 mineraria oggi balneare che sorge a 95 metri sul livello del mare, facente parte del comune di Iglesias, provincia del Sud Sardegna, nella sub-regione del Sulcis-Iglesiente. Nella frazione di Masua, che dista da Iglesias circa 13\u00a0km., nel 2001 risiedevano 36 abitanti.\nAl largo, di fronte alla spiaggia, si trova il faraglione Pan di Zucchero.\nLa visita di Gabriele D'Annunzio.\nNel 1882, un giovanissimo Gabriele D'Annunzio visit\u00f2 la miniera, con il compito di scrivere un articolo per conto della rivista \"Cronaca bizantina\". Descrisse la triste condizione dei minatori, denutriti e sottoposti a ritmi di lavoro massacranti, non senza dedicare spazio a un'interessante descrizione del territorio. \nPorto Flavia.\nNella localit\u00e0 \u00e8 stato realizzato il sito minerario di Porto Flavia, utilizzato per il caricamento del minerale sulle navi, oggi meta di turisti e appassionati di archeologia industriale."}
{"id": "1645646", "revid": "123305307", "url": "https://it.wikipedia.org/wiki?curid=1645646", "title": "12000 lune", "text": "12000 lune \u00e8 una raccolta di Lucio Dalla, pubblicata nel 2006. La compilation, pubblicata come cofanetto con copertina di Milo Manara, comprende tre dischi, che includono anche i brani inediti \"Stella\", \"Sottocasa\" e \"Dark Bologna\".\nSecondo i dati raccolti dalla Federazione Industria Musicale Italiana, l'album \u00e8 risultato essere il pi\u00f9 venduto in Italia nella settimana dal 27 febbraio al 4 marzo 2012, in seguito alla morte del cantante."}
{"id": "1645648", "revid": "123011171", "url": "https://it.wikipedia.org/wiki?curid=1645648", "title": "Sea Shepherd Conservation Society", "text": "La Sea Shepherd Conservation Society \u00e8 un'organizzazione senza scopo di lucro che si occupa della salvaguardia della fauna ittica e degli ambienti marini ed \u00e8 registrata negli Stati Uniti. I membri si autodefiniscono eco-pirati e navigano battendo bandiera olandese, sotto la quale vengono intraprese campagne basate sulla Carta Internazionale dell'Organizzazione delle Nazioni Unite per la Natura del 1982 (\"United Nations World Charter for Nature\") e svariate altre leggi (vedi anche: Convenzione per la conservazione della vita selvatica e dei suoi biotopi in Europa).\nSea Shepherd usa tattiche di azione diretta e campagne di informazione per proteggere la vita marina e informare il pubblico sulla sua situazione.\nL\u2019organizzazione \u00e8 stata fondata nel 1977 sotto il nome di Earth Force Society da Paul Watson, precedentemente membro di Greenpeace.\nNel 2008 Animal Planet ha iniziato le riprese della serie settimanale Whale Wars basata sugli incontri tra il gruppo e la flotta baleniera giapponese nell'oceano Antartico, aumentando la consapevolezza del problema della pesca illegale di balene.\nSea Shepherd ha ricevuto supporto a livello globale per le sue azioni contro la pesca illegale, la caccia alle balene e la caccia alle foche.\nStoria.\nL'organizzazione \u00e8 stata fondata nel 1977 da Paul Watson, uno dei tre fondatori di Greenpeace, dopo aver concluso che il testimoniare \"con contegno\" (in inglese: bearing witness) ai disastri ambientali era una risposta inadeguata se confrontata all'applicazione dell'attuale sistema internazionale di leggi, regolamenti e trattati.\nContrariamente a Greenpeace, che ha scelto di evitare il danneggiamento delle navi baleniere nell'oceano, la Sea Shepherd appoggia una intenzionale politica di affondamento o sabotaggio delle navi che sono ritenute colpevoli di aver violato le normative internazionali in merito alla caccia delle balene. Come conseguenza, Greenpeace ha ufficialmente ripudiato qualunque legame con la Sea Shepherd e ha rifiutato di aiutarli nel loro lavoro, dichiarando: \"[...] non andremo ad aiutare persone che hanno dichiarato che useranno la violenza. Siamo qui per salvare le balene, e non per mettere a rischio la vita delle persone.\"\nSebbene accusati di usare violenza, i membri hanno dichiarato: \"Verso i contrabbandieri applichiamo la forza per impedirgli di continuare nel crimine. Non la violenza, ma solo la forza.\" Tale affermazione \u00e8 supportata dal fatto che, in diversi decenni di attivit\u00e0, i membri dell'organizzazione non sono stati condannati legalmente per le loro attivit\u00e0: \"In tutte le nostre azioni non abbiamo mai causato ferite o lesioni a nessun essere umano e, quando abbiamo colpito, le navi sono state i nostri unici obiettivi.\"\nUna delle sedi della Sea Shepherd \u00e8 a Friday Harbor (nello stato di Washington) e un'altra a Melbourne (Australia) per le operazioni nell'Emisfero australe. Inoltre ha molte sedi dei cosiddetti \"volontari di terra\", che si occupano di fare comunicazione, formazione e raccolta fondi. In Europa le sedi riconosciute sono nei Paesi Bassi ad Amsterdam, in Francia a Parigi ed in Italia a Milano.\nAttivit\u00e0.\nSea Shepherd interviene con azioni dirette per la protezione della fauna selvatica marina come foche, delfini e balene. Queste includono operazioni di intelligence e documentazione, volte a denunciare alle autorit\u00e0 vigenti attivit\u00e0 di bracconaggio, ed informare l'opinione pubblica sulle minacce alla biodiversit\u00e0 nei mari di tutto il mondo tramite campagne stampa. Oltre che, a volte, l'affondamento di pescherecci impegnati in attivit\u00e0 di pesca industriale mentre si trovavano ormeggiati in porto, il sabotaggio di navi anch'esse ormeggiate, lo speronamento della nave \"Sierra\" per la caccia alla balena nel porto di Lisbona, Portogallo, e la cattura, con conseguente distruzione, di reti da pesca alla deriva in pieno oceano.\n\"Neptune's Navy\".\nSSCS ha a disposizione una flotta di diverse navi, chiamata \"Neptune's Navy\" (in italiano: \"la flotta di Nettuno\"):\nPi\u00f9 altre imbarcazioni RHIB.\nNel 2007, due navi operative della Sea Shepherd (la \"Farley Mowat\" e la \"Robert Hunter\") furono cancellate dai registri dei navali di Belize e Regno Unito. Verso la fine dello stesso anno, le navi ricevettero la bandiera dello Stato di Kahnawake Mohawk. Come scritto in un pezzo del The New Yorker del novembre 2007, tuttavia, entrambe le navi navigano battendo bandiera dei Paesi Bassi.\nNel dicembre 2007, la \"Robert Hunter\" venne rinominata \"Steve Irwin\". Alla fine del 2010, in seguito all'affondamento della \"MY Ady Gil\", la \"MV Gojira\" (precedentemente \"Ocean 7 Adventurer\"), viene acquistata ed entra a far parte della flotta di Sea Shepherd. Nel maggio 2011 viene rinominata \"Brigitte Bardot\".\nOperazioni.\nLe operazioni della Sea Shepherd includono attivit\u00e0 di interdizione contro la caccia alle balene nelle acque dell'Antartide, Santuario dei Cetacei dei Mari Antartici, attivit\u00e0 di pattugliamento delle Isole Galapagos e azioni contro i cacciatori di foche canadesi. La Sea Shepherd ha una organizzazione affiliata, l'O.R.C.A. Force il cui presidente \u00e8 Watson.\nSea Shepherd rivendica di aver affondato dieci baleniere dal 1979, riferendosi a queste come navi \"pirata\". Gli attacchi rivendicati includono:\nControversie.\nDiverse persone e associazioni sono contrarie all'operato di Sea Shepherd tra cui Greenpeace e l'Istituto per la Ricerca Oceanica giapponese. \u00c8 stata criticata per aver distrutto illegalmente le reti da pesca alla deriva ed \u00e8 stata accusata di pirateria e di proteste pericolose. Tuttavia la Sea Shepherd pu\u00f2 contare su un altrettanto cospicuo numero di fedeli sostenitori tra cui alcuni attori come Richard Dean Anderson, Pierce Brosnan, Martin Sheen, Sean Penn, William Shatner, Rutger Hauer, Pamela Anderson ed anche il Dalai Lama, aggiungendo che \"dovranno essere non violenti\". Inoltre alcuni attivisti ambientali come Dave Foreman e Farley Mowat e lo scrittore, oramai scomparso, Edward Abbey. Tra le imprese che hanno sostenuto le attivit\u00e0 dell'associazione possiamo citare la John Paul Mitchell Systems."}
{"id": "1645649", "revid": "1451848", "url": "https://it.wikipedia.org/wiki?curid=1645649", "title": "Marshall Jubilee", "text": "Marshall Silver Jubilee (si legge con la \"i\" lunga finale) \u00e8 una linea di amplificatori per chitarra prodotta dalla Marshall dal 1987.\nStoria.\nInizi\u00f2 a essere prodotto dal 1987, in occasione del 25\u00ba anniversario dall'entrata in commercio dei suoi amplificatori e del 50\u00b0 della sua entrata nell'industria della musica pi\u00f9 in generale.\nDopo il 1987, la sua produzione cess\u00f2. Nel 1996, tuttavia, Slash, ex chitarrista dei Guns N' Roses, fece produrre una serie di amplificatori \"reissue\", copie perfette della testata da 100 watt \"2555\", che furono chiamati JCM Slash Signature o 2555SL.\nCaratteristiche.\nIl colore degli amplificatori \"Silver Jubilee Series\" \u00e8 grigio e nero anzich\u00e9 oro e nero (colore classico della Marshall), proprio per commemorare l'anniversario \"silver\" (\"d'argento\").\nI \"Silver Jubilee\" presentano 3 canali: \"clean\", \"lead\" e \"crunch\". I controlli delle frequenze, tuttavia, sono unici. Originariamente con la serie \"Jubilee\" era venduto uno switch che permetteva di selezionare i canali lead/clean o lead/crunch (ma non clean/crunch).\nUna delle particolarit\u00e0 di questa serie di amplificatori \u00e8 la possibilit\u00e0 di dimezzare la potenza in watt. Nel caso di un \"Jubilee\" da 50 watt, la potenza disponibile sar\u00e0 25 W o 50 W, nel caso del 2555 sar\u00e0 50 W o 100 W."}
{"id": "1645650", "revid": "22416", "url": "https://it.wikipedia.org/wiki?curid=1645650", "title": "Nebida", "text": "Nebida \u00e8 una ex localit\u00e0 mineraria frazione del comune di Iglesias, provincia del Sud Sardegna, nella subregione del Sulcis-Iglesiente. Nella frazione, che dista da Iglesias circa , nel 2001 risiedevano 960 abitanti."}
{"id": "1645652", "revid": "767487", "url": "https://it.wikipedia.org/wiki?curid=1645652", "title": "Corsari (film)", "text": "Corsari (\"Cutthroat Island\") \u00e8 un film del 1995 diretto da Renny Harlin.\nLa colonna sonora \u00e8 stata eseguita dalla London Symphony Orchestra.\nTrama.\nLa storia inizia nel 1668, nel Mar dei Caraibi in Giamaica.\nUna giovane donna, Morgan Adams, si sta rivestendo dopo una notte d'amore con un tenente dell'esercito inglese; l'uomo, dopo qualche sdolcinato ma ipocrita complimento, le punta contro una pistola, dicendole di sapere che si tratta della figlia del famigerato pirata Black Henry, e di volerla consegnare al Governatore di Port Royal per farla impiccare. La donna per\u00f2 risponde di aver sempre saputo che l'altro sapeva, e rivela che Re Carlos, la simpatica scimmietta che si porta sempre apresso, ha tolto i pallettoni dalla pistola del militare; dopodich\u00e9 se ne va lasciando il tenente sbigottito.\nA quel punto arrivano a cavallo il signor Glasspool e il signor Bowen, uomini della ciurma di Black Henry. La chiamano a gran voce, e una volta trovata le dicono che suo padre \u00e8 stato rapito da Douglas \"Doug\" Brown, fratello di Henry e zio di Morgan. Si tratta di un uomo perfido, che dopo aver ucciso Richard, un suo altro fratello, per impossessarsi di una mappa di un ricco tesoro spagnolo, minaccia di uccidere Henry se non gli consegner\u00e0 il pezzo mancante della mappa. Morgan, raggiunta la spiaggia vicina, ruba una barca e comincia a remare verso il Reaper, la nave di Doug.\nDoug, dopo avergli legato un'ancora ad un piede, minaccia Henry di buttarlo a mare, ma quest'ultimo si rifiuta di consegnare la mappa, preferendo gettarsi da solo in pasto ai pesci. Morgan si tuffa per salvarlo e, dopo essere stata colpita da Doug, riesce a portare il padre alla spiaggia. Ma questi rivela di essere in fin di vita e, dopo averle affidato il comando della \"Morning Star\", la sua nave, le rivela di essersi tatuato la propria parte di mappa sullo scalpo, che Morgan si vede costretta ad asportare dopo la sua morte.\nNel frattempo a Port Royal, presso il Palazzo del Governatore, durante una sontuosa festa il Dottor William Shaw, astuto e cortese ladro gentiluomo, alleggerisce dame sole e bruttine delle loro gioie, valendosi del suo fascino; il Tenente Trotter lo scopre e, dopo un piccolo ma assai vivace inseguimento tra le sale, lo arresta.\nIntanto sulla nave Morgan mostra alla ciurma la mappa; il signor Scully, che non sopporta l'idea che Morgan sia capitano, chiede alla donna con tono ironico e sprezzante cosa dice la mappa, Morgan allora la porge a John Reed, letterato e giornalista che viaggia con lei per raccogliere cronache piratesche, l'uomo dice che non sa decifrarla perch\u00e9 \u00e8 latino. Morgan decide di andare a Port Royal e far tradurre la mappa.\nPresso la capitale, comprer\u00e0 all'asta (in una scena che cita Capitan Blood) proprio il dottor Shaw, che \u00e8 stato condannato alla riduzione in schiavit\u00f9. Colpito dal fascino di Morgan, ma incapace di suscitare un simile sentimento in lei, Shaw traduce le frasi in latino. La sera che segue Morgan si dirige al covo di suo zio Mordechai fingendosi una prostituta e introducendosi nel suo munitissimo rifugio, riuscendo a parlargli e a ottenere la sua collaborazione.\nLe intenzioni dello zio sono per\u00f2 interrotte da Doug, che arriva con la sua ciurma e lo uccide; Morgan riesce comunque a fuggire con anche la mappa di Mordechai.\nCon la mappa ormai completa la Morning Star salpa verso l'\"Isola del non ritorno\", con Morgan al comando e Shaw al seguito. Shaw e Morgan si avvicinano l'un l'altra e, quando la nave di Doug, alleatosi nel frattempo con la Marina Britannica, tenter\u00e0 di impedire alla nipote di lasciare l'isola col tesoro solo la vittoria in un epico scontro sul mare permetter\u00e0 alla piratessa di vendicare la sua famiglia e mantenere il prezioso bottino.\nAccoglienza.\nIl film \u00e8 conosciuto principalmente per lo scarsissimo successo ricavato dalla distribuzione cinematografica. Prodotto con una spesa di 115 milioni di dollari (di cui buona parte sperperati in spese stravaganti come l'acquisto di interi tir di una data marca di succo di verdure di cui sia la Davis che il regista Renny Harlin erano ghiotti), ne ha incassati appena 11 alla chiusura della distribuzione, causando il fallimento della Carolco Pictures, la societ\u00e0 che lo aveva finanziato.\nIl flop del film mise in \"cattiva luce\" l'intero filone \"piratesco\" presso i produttori hollywoodiani, che non capirono come il fallimento fosse dovuto a una pessima gestione economica e a una sciagurata campagna di distribuzione (a sua volta influenzata negativamente dai continui ritardi nel completamento della post-produzione, causati proprio dalla cattiva gestione) e non a difetti insiti nello stile o nel genere del film. Tale \"iattura\" avrebbe dato non pochi problemi al \"via libera\" del progetto Disney \"Pirati dei Caraibi\", che invece si sarebbe rivelata come la seconda trilogia pi\u00f9 redditizia degli anni 2000 (dopo \"Il Signore degli Anelli\"), totalizzando incassi per oltre due miliardi di dollari.\nPer un ironico contrasto la colonna sonora composta da John Debney per il film \u00e8 considerata dalla critica specializzata come uno dei temi musicali pi\u00f9 brillanti degli ultimi decenni, capace tanto di rievocare i fasti dei classici del genere (come le musiche composte da Erich Korngold per i film di Errol Flynn negli anni trenta e quaranta), quanto di proporre arrangiamenti audaci e innovativi, distanti dai canoni delle colonne sonore epico/avventurose alla Hans Zimmer.\nIl film \u00e8 stato candidato ad un Razzie Award nella categoria peggior regista."}
{"id": "1645653", "revid": "339392", "url": "https://it.wikipedia.org/wiki?curid=1645653", "title": "Storia d'Italia nel periodo fascista", "text": ""}
{"id": "1645657", "revid": "125709392", "url": "https://it.wikipedia.org/wiki?curid=1645657", "title": "Ippolito Scarsella", "text": "Biografia.\nIppolito Scarsella detto \"lo Scarsellino,\" nasce a Ferrara intorno al 1550. Era figlio di Sigismondo Scarsella, anche lui pittore, del quale tuttavia non si ricordano opere importanti. Fu il padre ad avvicinarlo alla pittura, curandone le aspirazioni e spronandolo alla futura professione.\nGi\u00e0 a 17 anni Scarsella lascia Ferrara. Non \u00e8 certa una prima visita a Bologna. Si ricorda invece un tirocinio piuttosto lungo alla bottega del Veronese, operante a Venezia, dove il pittore incontra altri pittori della grande scuola veneta. Qui assimila lo stile manieristico e la rivoluzione del movimento e del colore imposta dal Tiziano. Tornato a Ferrara lo Scarsella inizia ad operare in proprio ed apre una sua bottega. Sono gli ultimi anni del Governo della Dinastia Estense.\nPittore ispirato e veloce, ben presto il proprio nome si associa ad un gran numero di lavori. Forse proprio per la grande quantit\u00e0 di opere lasciate la critica non ha mai apprezzato fino in fondo l'opera di questo talento.\nLa sua \u00e8 invece una pittura di alta qualit\u00e0, impregnata dello stile tardo manierista all'epoca in voga. Buona parte dei dipinti viene commissionata da Istituti Religiosi e tuttora a Ferrara \u00e8 facile trovare opere firmate Scarsellino nelle chiese maggiori. Ma opere della sua bottega sono sparse in tutti gli angoli del mondo. Senza contare i dipinti andati persi, rubati o distrutti durante la seconda guerra mondiale. Alcuni come quelli presenti alla romana Villa Borghese sono considerati veri capolavori dell'arte manieristica. Tuttavia, quasi mai la quantit\u00e0 ha mortificato la qualit\u00e0. Scarsella dipinse sempre anche quando sembr\u00f2 subire l'alta scuola dei Carracci.\nScarsellino mor\u00ec il 28 ottobre 1620 nella bottega di un barbiere, ancora insaponato, soffocato dal catarro e dalla tosse."}
{"id": "1645659", "revid": "115533", "url": "https://it.wikipedia.org/wiki?curid=1645659", "title": "E-10 MC2A", "text": ""}
{"id": "1645660", "revid": "767487", "url": "https://it.wikipedia.org/wiki?curid=1645660", "title": "Parallels Workstation", "text": "Parallels Workstation \u00e8 il primo prodotto software commerciale distribuito da Parallels, Inc., un'azienda sviluppatrice di virtualizzazione desktop e server.\nIl software Workstation consiste di una suite di macchine virtuali per computer compatibili x86 (con sistemi operativi Windows o Linux) che permette la creazione e l'esecuzione simultanea di pi\u00f9 macchine virtuali nel computer.\nIl prodotto \u00e8 distribuito come un pacco da scaricare."}
{"id": "1645664", "revid": "339392", "url": "https://it.wikipedia.org/wiki?curid=1645664", "title": "Societ\u00e0 Italia", "text": ""}
{"id": "1645665", "revid": "6923", "url": "https://it.wikipedia.org/wiki?curid=1645665", "title": "Parallels (azienda)", "text": "Parallels, Inc. \u00e8 un'impresa produttrice software di virtualizzazione con uffici in tutto il mondo: Stati Uniti, Germania, Regno Unito, Francia, Giappone, Cina e Russia.\nNel 2004 \u00e8 stata acquisita da SWsoft.\nA Gennaio del 2008 SWsoft si fonde con Parallels per diventare un'unica compagnia sotto il marchio Parallels."}
{"id": "1645667", "revid": "1543377", "url": "https://it.wikipedia.org/wiki?curid=1645667", "title": "Banche del Liechtenstein", "text": "Le Banche del Liechtenstein hanno goduto per molti anni del pi\u00f9 rigoroso segreto bancario, attirando molti ingenti capitali esteri. Per questo motivo sono riuscite a diventare una delle attivit\u00e0 economiche pi\u00f9 rilevanti. \nSuccessivi accordi hanno di molto attenuato il segreto bancario, ma i dati dei depositi restano elevati. Il settore bancario circa il 20% del PIL e il 7% dell'occupazione.\nStoria.\nIl Principato del Liechtenstein fino alla prima guerra mondiale era strettamente legato all'Austria di cui adottava la moneta, la Corona austro-ungarica, e il sistema bancario. Dopo il crollo della corona austriaca il Liechtenstein \u00e8 entrato nell'Unione doganale con la Svizzera nel 1923 e dal 1924 ha adottato il franco svizzero come moneta, ma nel 1928 la Sparkasse del Liechetenstein fall\u00ec, azzerando cos\u00ec le disponibilit\u00e0 del Tesoro. La situazione economica del paese era resa difficile anche dalla conseguenza dei gravi danni di una inondazione del 1927 e da operazioni speculative che avevano scosso la credibilit\u00e0 dello stato. Un elemento positivo fu introdotto dalla legge bancaria allora emanata che cerc\u00f2 di attrarre con successo, con il pi\u00f9 rigoroso anonimato, capitali dall'estero.\nNel secondo dopoguerra una accorta legislazione fiscale contribu\u00ec ad aumentare l'importanza del sistema bancario \nLe banche aderiscono alla Liechtenstein Bankers Association, con sede a Vaduz, che ne cura gli interessi e ha promosso un autonomo fondo di garanzia. Le banche hanno avuto nel 2013 un buon risultato economico.\nQuesto \u00e8 l'elenco delle banche presenti nello stato del Liechtenstein:\nStatistiche.\nNumero dipendenti.\nFonte: Amt f\u00fcr Statistik, Principato del Liechtenstein."}
{"id": "1645668", "revid": "125136455", "url": "https://it.wikipedia.org/wiki?curid=1645668", "title": "Organo del Corti", "text": "L'organo del Corti \u00e8 una parte dell'orecchio interno, riscontrato solo in mammiferi e uccelli, che si trova all'interno della coclea.\n\u00c8 formato da una serie di cellule ciliate e fibre nervose attraverso cui viene percepito il suono e trasmesso il potenziale d'azione al cervello.\nL'organo di Corti deve il suo nome all'anatomista italiano Alfonso Giacomo Gaspare Corti (1822-1876), che condusse delle ricerche microscopiche sul sistema uditivo dei mammiferi.\nDisposizione e rapporti.\nL'organo di Corti \u00e8 posizionato all'interno del condotto cocleare sopra la \"zona tecta\", una regione della membrana basilare occupato da tale organo. Medialmente \u00e8 presente il \"solco spirale interno\", una doccia scavata nel lembo spirale la cui estremit\u00e0 mediale presenta i \"denti acustici\" e una formazione cuticolare, la \"membrana tectoria\", che \u00e8 tesa sopra l'organo. Tale membrana contribuisce al funzionamento dell'organo.\nVascolarizzazione e innervazione.\nEssendo posto sul lembo spirale e sulla membrana basilare, l'organo di Corti riceve la vascolarizzazione dai vasi che irrorano queste strutture, cio\u00e8 i rami medi e posteriori dell'\"arteria cocleare\" che seguono il decorso dei fascetti nervosi.\nLe vene che drenano l'organo di Corti confluiscono nella \"vena uditiva interna\".\nI vasi linfatici non sono presenti nel labirinto membranoso.\nL'organo di Corti \u00e8 innervato dal nervo cocleare. Esso \u00e8 raggiunto dai rami periferici del ganglio spirale: ricoperti dalla guaina mielinica, si impegnano nello spesso della lamina spirale ossea per uscire tramite i \"foramina nervina\". Da questo punto in poi perdono la guaina mielinica e formano un plesso tra i pilastri interni e le cellule acustiche interne. Una parte di queste fibre si distribuisce direttamente alle cellule acustiche limitrofe, una parte attraversa i pilastri e la galleria di Corti per dirigersi verso le cellule acustiche esterne.\nGanglio spirale di Corti.\nIl ganglio spirale di Corti o ganglio cocleare \u00e8 il ganglio di riferimento del nervo cocleare presente all'interno del modiolo della chiocciola.\nLe fibre nel nervo cocleare, infatti, dopo aver attraversato le fossette del meato acustico interno, percorrono i canalicoli nel modiolo della coclea e raggiungono tale ganglio.\nIn esso sono contenuti i protoneuroni bipolari le cui fibre periferiche percorrono i canalicoli presenti nella lamina spirale ossea e terminano nell'Organo del Corti, a livello delle cellule acustiche. I prolungamenti centrali, invece, raggiungono i nuclei cocleari.\nI neuroni sensitivi presenti sono di due tipi:\nStruttura.\nL'organo di Corti risulta formato da due grandi tipi di cellule, le \"cellule di sostegno\" e le \"cellule sensoriali\" o \"acustiche\", che nell'insieme formano un rilievo che percorre tutta la coclea.\nLe parti apicali delle cellule acustiche sono comprese nella \"membrana reticolare\" che, comprendendo anche le parti apicali di alcune cellule di sostegno, forma una superficie rigida che permette l'interazione tra le stereociglia delle cellule sensoriali e la membrana tectoria.\nFanno parte dell'organo di Corti anche il \"solco spirale interno\" e la \"membrana tectoria\".\nCellule di sostegno.\nLe cellule di sostegno sono di quattro tipi, dei quali il primo \u00e8 responsabile della formazione di una particolare struttura, la \"galleria di Corti\": pilastri di Corti, cellule di Deiters, cellule di Hensen e cellule di Claudius.\nPilastri di Corti.\nI pilastri di Corti sono cellule alte e rigide posizionate in due file sulla zona tecti della membrana basilare. Tutte presentano un piede, un corpo e una testa. Le teste della fila esterna sono di forma emisferica, mentre quelle della fila interna presentano un incavo: la giustapposizione delle due file sulla sommit\u00e0 forma l'\"arcata di Corti\" che chiude in alto la \"galleria di Corti\", uno spazio chiuso interamente compreso fra i pilastri in cui \u00e8 presente un particolare tipo di endolinfa, la \"cortilinfa\".\nI pilastri sono formati da un materiale rigido e filamentoso simile alle tonofibrille degli epiteli e il nucleo \u00e8 presente in posizione basale, nel piede.\nI pilastri interni, che si impiantano vicino ai \"foramina nervina\", sono pi\u00f9 numerosi di quelli esterni (circa 4:3).\nCellule di Deiters.\nLe cellule di Deiters sono disposte esternamente ai pilastri e presentano tre-quattro file. Il corpo \u00e8 prismatico e presenta un incavo apicale che accoglie le cellule acustiche esterne per continuare poi nel collo filiforme che si insinua tra le cellule acustiche terminando con una piccola espansione appiattita con lati concavi, la \"falange\". La giustapposizione delle falangi porta alla formazione di numerosi spazi circolari in cui si insinuano le parti apicali (o cuticolari) delle cellule acustiche.\nLa particolare conformazione di queste cellule fa s\u00ec che si creino degli spazi intercellulari tra di esse e al confine con i pilastri esterni. Tutti questi spazi si concretizzano nello \"spazio di Nuel\" ripieno di cortilinfa e percorso dalle fibre nervose dirette verso le cellule sensoriali.\nCellule di Hensen.\nLe cellule di Hensen sono disposte su pi\u00f9 file esternamente alle cellule di Deiters e con un'altezza decrescente.\nCellule di Claudius.\nLe cellule di Claudius, cellule epitaliali cubiche, somigliano alle cellule del solco spirale esterno con il quale continuano. Sono in un unico strato posto all'esterno delle cellule di Hensen.\nCellule sensoriali.\nLe cellule sensoriali dell'organo di Corti si presentano in due grandi gruppi e tipi: le \"cellule acustiche interne\" e le \"cellule acustiche esterne\". Le prime (3.500 circa) sono disposte in un'unica fila internamente ai pilastri, mentre le seconde (13.000 circa) si presentano in pi\u00f9 file accolte negli incavi delle cellule di Deiters. Le cellule esterne presentano stereociglia pi\u00f9 numerose e chinociglio, mentre le cellule acustiche interne presentano solo stereociglia.\nCellule acustiche interne.\nLe cellule acustiche interne sono disposte in un'unica fila internamente ai pilastri. Sono di forma cilindrica e una sezione trasversale ellittica con, nella regione apicale, una ventina di stereociglia poste a V o U.\nDal punto di vista nervoso, le cellule interne ricevono prevalentemente fibre afferenti tramite i rami periferici delle cellule di I tipo del ganglio di Corti essendo, di fatto, le principali cellule implicate nella ricezione dei suoni.\nCellule acustiche esterne.\nLe cellule acustiche esterne sono disposte in pi\u00f9 file accolte negli incavi delle cellule di Dieters e quindi esterne ai pilastri. Sono anch'esse di forma cilindrica, ma la sezione trasversale \u00e8 circolare. Nella regione apicale presentano un ispessimento cuticolare da cui dipartono le stereociglia (da una sessantina alle centinaia) sempre disposte a V o U. La parte cuticolare di tali cellule \u00e8 circondata dalle falangi di Deiters che nell'insieme contribuiscono a formare la membrana reticolare.\nDal punto di vista nervoso, le cellule esterne ricevono prevalentemente fibre afferenti tramite i rami periferici delle cellule di II tipo del ganglio di Corti.\nCortilinfa.\nIn questo organo \u00e8 presente un particolare tipo di endolinfa, la \"cortilinfa\", presente nella galleria di Corti, nel solco spirale interno e nello spazio di Nuel. Questo liquido risulta pi\u00f9 simile alla perilinfa per via della maggiore quantit\u00e0 di ioni sodio presenti e questa diversit\u00e0 con l'endolinfa \u00e8 dovuta alle fibre cocleari immerse in tale liquido che hanno bisogno di alte concentrazioni di ioni sodio per depolarizzare. \u00c8 compito della membrana reticolare di tenere separati questi due liquidi.\nDerivazione embriologica.\nL'Organo di Corti (con anche le sue componenti sensitive) deriva dalla differenziazione dall'ectoderma superficiale del canale cocleare.\nFunzione.\nL'Organo di Corti \u00e8 deputato alla ricezione delle onde sonore, che arrivano come movimenti della membrana basilare dovuti a spostamenti della perilinfa cocleare, e alla loro trasformazione in impulsi nervosi, che attraverso la via uditiva vengono trasmessi all'area 41 del lobo temporale del cervello (AU-1) e, in via riflessa, a motoneuroni per la risposta motoria a particolari stimoli acustici. Risulta quindi essere la struttura capace di convertire l'energia meccanica nell'energia elettrica usata nei neuroni per il trasporto dell'informazione.\nL'organo del Corti pu\u00f2 essere danneggiato da livelli sonori eccessivi, data la sua estrema delicatezza e dall'amplificazione che riceve grazie al padiglione auricolare dell'onda sonora (di circa 22 volte). L'organo del Corti \u00e8 pertanto la struttura che trasduce le onde di pressione in potenziali d'azione,\nGenerazione delle vibrazioni.\nIl suono, percepito attraverso il movimento del timpano viene trasmesso dalla catena degli ossicini (martello, incudine e staffa) che a loro volta ripercuotono l'onda sonora all'interno della coclea grazie alla percussione della staffa sulla finestra ovale della coclea stessa. Questa percussione genera movimento nella perilinfa presente in essa. Questo moto ondoso genera delle oscillazioni della membrana basilare (su cui \"poggia\" l'organo del Corti), e quindi una oscillazione delle ciglia rispetto alla membrana tettoria che invece \u00e8 immobile.\nGenerazione dell'impulso nervoso.\nGli spostamenti di fluido generano dei movimenti della membrana basilare che si ripercuotono nell'organo del Corti in modo tale che l'organo e la sovrastante membrana tectoria deflettano le stereociglia delle cellule acustiche che portano a cambiamenti del potenziale di membrana, in maniera molto simile a quello che accade nelle cellule ciglia dell'apparato vestibolare.\nQuesti cambiamenti vengono percepiti dal cervello come un cambiamento di frequenza di scarica delle fibre afferenti del nervo vestibolare e tali informazioni vengono poi confrontate con segnali visivi o somatosensitivi che permettono di rilevare la posizione della testa.\nFunzionamento microscopico.\nIn pratica qualsiasi trasmissione nervosa dipende dal potenziale di membrana che viene modificato dalla composizione ionica presente a livello della membrana stessa. All'apice di ogni stereociglia sono presenti diversi canali ionici il cui grado di apertura pu\u00f2 aumentare o diminuire in base al movimento delle stereociglia stesse: una deflessione verso la fila pi\u00f9 alta provoca un aumento dell'apertura (depolarizzazione), mentre un movimento verso le file pi\u00f9 basse ne provoca una riduzione (iperpolarizzazione).\nNello specifico, il movimento delle ciglia apre canali ionici permeabili al potassio e calcio (nella scala media si trova l'endolinfa, ricca di questi ioni), portando alla depolarizzazione della membrana cellulare, e all'attivazione di canali voltaggio-dipendenti del calcio che provocheranno l'esocitosi delle vescicole e la liberazione di neurotrasmettitore (glutammato) verso le cellule nervose ad esse sottostanti connesse col ganglio spirale.\nCellule acustiche interne ed esterne.\nIn base al tipo di innervazione si \u00e8 capito che le cellule implicate nella ricezione di stimoli acustici sono le cellule acustiche interne in quanto riceventi fibre afferenti del nervo cocleare. Le cellule acustiche esterne, in base ad osservazioni su animali che presentavano difetti in tali strutture, non sembrano essere fondamentali per la trasduzione del suono, bens\u00ec per la sensibilit\u00e0 di essi e la discriminazione della frequenza.\nIn generale circa il 90% delle cellule del ganglio spirale si mettono in rapporto con le cellule acustiche interne e ciascuna cellula interna riceve afferenza da circa una decina di neuroni gangliari del I tipo (fenomeno detto di convergenza).\nNelle cellule acustiche esterne, invece, un neurone gangliare del II tipo ne innerva circa una decina (generando il fenomeno della divergenza).\nCaptazione delle varie frequenze.\nLa membrana basilare con la sua struttura crea una discriminazione piuttosto grezza delle frequenze (detta anche \"sintonizzazione passiva\") che viene migliorata dalle cellule acustiche (tramite la \"sintonizzazione attiva\").\nSintonizzazione passiva.\nAll'interno della coclea la membrana basilare (su cui poggia l'Organo di Corti) presenta spessore, massa e rigidit\u00e0 diverse a man mano che si sale dalla base all'apice della chiocciola: queste differenza generano vibrazioni diverse e quindi capacit\u00e0 di captare diverse frequenze. Questa viene detta \"organizzazione tonotopica\" della coclea e si ripercuote anche in tutte le vie acustiche nervose dove, specifiche regioni sono deputate alla coordinazione e ricezione di specifiche frequenze. Nell'uomo lo spettro delle frequenze in grado di eccitare l'apparato uditivo varia da 0,1 a 20 kHz.\nOgni onda si propaga all'interno della coclea fino al punto di massima ampiezza (cio\u00e8 dove viene meglio recepita): per quanto riguarda la conformazione della coclea umana le frequenze pi\u00f9 alte sono meglio captate nella parte basale, a differenza di quelle basse che trovano il punto di massima ampiezza apicalmente.\nSintonizzazione attiva.\nLa sintonizzazione attiva si basa sulle differenze di composizione molecolare delle membrane sensitive, sulla forma e sulla lunghezza delle stereociglia: ciglia pi\u00f9 lunghe sono sensibili alle basse frequenze, mentre ciglia pi\u00f9 corte alle alte. In questo sono implicate le cellule acustiche esterne che riescono ad operare cambiamenti di lunghezza in base a stimoli elettrici di frequenza di molte migliaia di cicli al secondo. Tale mobilit\u00e0 sembra dipendere dalle modificazioni conformazionali delle proteine di membrana. Tali cellule sembrano regolare inoltre la sensibilit\u00e0 delle cellule acustiche interne."}
{"id": "1645669", "revid": "339392", "url": "https://it.wikipedia.org/wiki?curid=1645669", "title": "Italian Line", "text": ""}
{"id": "1645676", "revid": "729019", "url": "https://it.wikipedia.org/wiki?curid=1645676", "title": "Stazione di Pietrasanta", "text": "La stazione di Pietrasanta \u00e8 una stazione ferroviaria posta sulla linea Genova-Pisa che rappresenta, insieme alla stazione di Forte dei Marmi-Seravezza-Querceta, una delle destinazioni dedicate ai viaggiatori diretti in Versilia.\nStoria.\nLa stazione fu inaugurata il 12 dicembre 1861 in occasione dell'apertura al traffico del tronco Pietrasanta-Viareggio, poi prolungato a Serravezza-Querceta il 12 febbraio 1862, a cura delle Strade Ferrate dell'Alta Italia.\nStrutture e impianti.\nLa stazione si trova nelle immediate vicinanze del centro di Pietrasanta, capoluogo della Versilia storica.\nLa stazione effettua solo servizio passeggeri. Lo scalo merci, attivo per tutta la prima met\u00e0 del Novecento, era situato a ponente rispetto al fabbricato viaggiatori. I binari della stazione funzionanti sono due: il primo dedicato prevalentemente ai treni per Pisa, il secondo per quelli in direzione La Spezia.\nVi sono anche altri binari non pi\u00f9 utilizzati, tutti scollegati e non pi\u00f9 elettrificati:\nI binari 1, 2 e 3 sono collegati da un sottopassaggio che collega la Piazza Antonio Gramsci (nota anche come \"Piazza della Stazione\") al vicino terminal degli autobus, che serve tutta la Versilia e che collega Pietrasanta al capoluogo di provincia, alla zona balneare e alle zone interne. Nella piazza antistante la stazione si trovano posteggi per autovetture, un parcheggio coperto per le biciclette e un'area di sosta per i taxi.\nMovimento.\nLa stazione \u00e8 servita dalle relazioni regionali Trenitalia svolte nell'ambito dei contratti di servizio stipulati con la Regione Toscana denominate anche \"Memorario\".\nA Pietrasanta ferma inoltre una relazione Intercity stagionale anch'essa effettuata da Trenitalia.\nL'impianto risultava frequentato, nel 2007, da un flusso passeggeri di circa 450 persone al giorno.\nServizi.\nLa gestione della stazione, che RFI classifica nella categoria \"silver\", dispone di:\nInterscambi.\nIl trasporto pubblico locale \u00e8 garantito dalle autocorse gestite dalla societ\u00e0 CTT Nord con le quali si possono raggiungere Forte dei Marmi, Viareggio, frazioni e localit\u00e0 di montagna dei comuni limitrofi (Seravezza e Stazzema) e il capoluogo di provincia Lucca.\nIn passato Pietrasanta era servita da ben due differenti impianti tranviari che effettuavano capolinea nelle immediate adiacenze della stazione, in piazza Carducci, di fronte alla Rocchetta Arrighina ed alla Porta a Pisa.\nIl 15 luglio 1915 fu attivato il servizio con tram elettrici sulla diramazione Fiumetto-Pietrasanta della linea Viareggio-Forte dei Marmi, gestita dalla Societ\u00e0 Anonima Tranvia Elettrica Litoranea di Viareggio. Il servizio prosegu\u00ec fino al 1945.\nDal 16 gennaio 1916 iniziarono le corse a vapore svolte, a dispetto del nome, dalle Tranvie Elettriche della Versilia, che gestiva una rete di linee a scartamento metrico che raggiungevano anch'esse Forte dei Marmi (via Querceta), Seravezza e Arni (localit\u00e0 Culaccio). Tale servizio fu soppresso nel 1936, a favore di autocorse gestite dalla societ\u00e0 Fratelli Lazzi."}
{"id": "1645679", "revid": "767487", "url": "https://it.wikipedia.org/wiki?curid=1645679", "title": "Piccola faccia", "text": "Piccola faccia \u00e8 un album acustico di Cristina Don\u00e0, uscito per EMI il 28 marzo 2008.\nIl disco.\nProdotto da Peter Walsh, come \"La quinta stagione\", \"Piccola faccia\" reinterpreta in chiave acustica alcuni brani tratti dagli album precedenti di Cristina Don\u00e0, a cui si aggiungono due cover: \"I'm In You\" di Peter Frampton e \"Sign Your Name\" di Terence Trent D'Arby (ora Sananda Maitreya).\nIl disco vede la collaborazione di Francesco Garolfi alla chitarra, Stefano Carrara al pianoforte e Giuliano Sangiorgi, dei Negramaro, alla voce in \"Settembre\".\nIl titolo dell'album viene da un brano di \"Tregua\", primo disco di Cristina Don\u00e0.\nLa copertina e i disegni presenti nel booklet sono stati realizzati dalla stessa Don\u00e0.\nTracce.\nTra parentesi \u00e8 indicato l'album da cui \u00e8 tratto ciascun brano."}
{"id": "1645683", "revid": "198406", "url": "https://it.wikipedia.org/wiki?curid=1645683", "title": "Ercole Domenico Monnanni", "text": ""}
{"id": "1645686", "revid": "122458166", "url": "https://it.wikipedia.org/wiki?curid=1645686", "title": "Vbnc", "text": "Con l'acronimo VBNC (dall'inglese V\"iable But Not Culturable\", che tradotto in italiano significa \"vitale ma non coltivabile\"\"\") si indica uno stato che possono assumere molte specie di batteri in risposta a situazioni di stress determinate da condizioni ambientali, come la mancanza di nutrienti o l'aumento della temperatura, oppure dalla presenza di alcune sostanze chimiche (come gli antibiotici). Lo stato VBNC prevede una serie di cambiamenti nella morfologia e nella fisiologia della cellula, finalizzati alla sua sopravvivenza in condizioni avverse. Quando le condizioni ritornano alla normalit\u00e0, la cellula pu\u00f2 ritornare al suo stato vegetativo (coltivabile), attraverso un processo di riattivazione che viene chiamato resurrezione.\nDiverse specie batteriche possono entrare in uno stato VBNC, tra cui \"Escherichia coli\", \"Listeria monocytogenes\", \"Vibrio vulnificus\", \"Vibrio cholerae\" e \"Legionella pneumophila\".\nCaratteristiche dello stato VBNC.\nPer definizione, un batterio in stato VBNC \u00e8 metabolicamente attivo ma incapace di riprodursi (cosa che potrebbe verificarsi anche nell'ambito dei lieviti coltivati in piastra, un caso esemplare \u00e8 quello del genere Brettanomyces/Dekkera, in cui la dimensione della cellula in stato di non coltivabilit\u00e0 risulta pi\u00f9 o meno ridotta) . Per questo motivo, il microrganismo non pu\u00f2 essere coltivato. Dal punto di vista morfologico, la cellula batterica in stato VBNC riduce progressivamente le sue dimensioni ed assume una forma sferica (coccoide), probabilmente per ridurre al minimo le richieste energetiche e nutritive del metabolismo. La \"resurrezione\" dallo stato VBNC \u00e8 un processo stimolato da un fattore opposto a quello che ha indotto il VBNC e pu\u00f2 richiedere ore o giorni per essere completata."}
{"id": "1645695", "revid": "767487", "url": "https://it.wikipedia.org/wiki?curid=1645695", "title": "Block Party (film)", "text": "Block Party \u00e8 un film del 2005 diretto da Michel Gondry ed interpretato da Dave Chappelle.\nTrama.\nDave Chappelle interpreta se stesso in un documentario che mette in risalto le sue caratteristiche di artista e comico."}
{"id": "1645700", "revid": "599013", "url": "https://it.wikipedia.org/wiki?curid=1645700", "title": "Sonata per pianoforte n. 11", "text": ""}
{"id": "1645705", "revid": "713168", "url": "https://it.wikipedia.org/wiki?curid=1645705", "title": "Galeazzo Caracciolo", "text": "Convertito al calvinismo, lasci\u00f2 l'Italia stabilendosi a Ginevra.\nBiografia.\nGaleazzo Caracciolo, marchese di Vico, nipote dell'omonimo Galeazzo Caracciolo (1460-1517), il condottiero aragonese che partecip\u00f2 all'impresa di liberazione della citt\u00e0 di Otranto dai Turchi Ottomani, nacque da Nicola Antonio detto \"Colantonio\" (?-1562) e Giulia della Leonessa, che era nipote per parte materna di papa Paolo IV. Per i servizi resi, prima come maggiordomo di settimana, poi nel 1536 al seguito dell'armata in Provenza, l'imperatore Carlo V lo insign\u00ec del Toson d'Oro. Nel 1537 spos\u00f2 Vittoria Carafa dei duchi di Nocera, da cui ebbe sette figli.\nFrequentando gli ambienti della corte imperiale, Caracciolo entr\u00f2 in rapporto con il circolo di Juan de Vald\u00e9s, subendo particolarmente l'influsso di Pietro Martire Vermigli e di Bernardino Ochino. Matur\u00f2 la scelta della conversione alla Riforma, recandosi pi\u00f9 volte in Germania, dove si dedic\u00f2 alla lettura delle opere di Lutero.\nIl rischio di esser fatto arrestare da Carlo V, che aveva saputo di suoi compromettenti discorsi in materia di religione, tenuti con il cortigiano Cesare Carafa, suo cognato e nipote del cardinale Gian Pietro Carafa, lo spinsero, nella primavera del 1551, all'esilio volontario a Ginevra dove divenne calvinista. Alla fine dell'anno fu tra gli organizzatori di una Chiesa riformata italiana nella citt\u00e0, a capo della quale fu eletto Lattanzio Ragnone, cui successe l'anno dopo il bresciano Celso Martinengo e nel 1561 Niccol\u00f2 Balbani. Caracciolo ottenne la cittadinanza ginevrina nel 1555 e nel 1559 fu eletto al Consiglio dei duecento.\nMantenne i contatti con la famiglia, incontrando a Ginevra, nel 1551, il cugino Ferrante Caracciolo. A Verona, nel 1553, incontr\u00f2 il padre Colantonio che era in viaggio per Bruxelles a incontrarvi Carlo V: l'imperatore stabil\u00ec l'esclusione di Galeazzo dalla linea di successione familiare, a favore del figlio Colantonio, che peraltro aiut\u00f2 finanziariamente il padre esule. Galeazzo Caracciolo incontr\u00f2 nuovamente il padre a Mantova, nel 1555, il quale gli rifer\u00ec che il papa Paolo IV gli avrebbe permesso di stabilirsi nella Repubblica di Venezia senza dover subire persecuzioni, ma Galeazzo rifiut\u00f2 l'offerta, non fidandosi della parola del pontefice. Infine, nel 1558, incontr\u00f2 nell'isola di Lesina due suoi figli e successivamente nel suo stesso castello di Vico l'intera famiglia, per cercare di convincere moglie e figli a seguirlo a Ginevra. Non essendosi accordati, il Caracciolo fece ritorno in Svizzera, e chiese il divorzio alle autorit\u00e0 ginevrine sostenendo che la moglie lo aveva abbandonato.\nSi trattava di accertare la veridicit\u00e0 delle affermazioni del Caracciolo, che present\u00f2 testimoni a suo favore. Le autorit\u00e0 scrissero anche una lettera a Vittoria Carafa, per ottenere conferma della tesi avanzata dal marito. Non avendo avuto risposta, nell'agosto del 1559 il divorzio fu concesso e l'anno dopo Caracciolo si rispos\u00f2 con la francese Anna Framery, da cui non ebbe figli. Collabor\u00f2 attivamente con Giovanni Calvino, tanto che questi gli dedic\u00f2 il commento alla \"Prima lettera ai Corinzi\" di Paolo e la traduzione italiana della sua \"Istituzione\".\nTranne alcuni anni passati a Nyon e a Losanna, Caracciolo visse sempre a Ginevra e mor\u00ec nella sua casa, vicino alla cattedrale, il 7 maggio 1586. Fu sepolto, come gi\u00e0 Calvino, in una tomba anonima del cimitero della citt\u00e0.\nPrima dell'interesse di Croce, che ha contribuito a correggere molte imprecisioni sulla vita del marchese di Vico, un altro celebre volume, scritto nel 1587 dal predicatore e ministro calvinista Niccol\u00f2 Balbani, nativo di Lucca, di cui proprio Galeazzo era stato padrino, riscosse tra il XVI e il XIX secolo non indifferente fortuna, essendo pi\u00f9 volte ristampato e pubblicato, oltre che in italiano, anche in inglese, francese e spagnolo."}
{"id": "1645711", "revid": "599013", "url": "https://it.wikipedia.org/wiki?curid=1645711", "title": "Tcj", "text": ""}
{"id": "1645716", "revid": "125906753", "url": "https://it.wikipedia.org/wiki?curid=1645716", "title": "Canevaworld", "text": "Canevaworld Resort \u00e8 un polo d'intrattenimento che si compone di quattro aree indipendenti, situato a Lazise sul Lago di Garda, in provincia di Verona.\nStoria.\nLa struttura nasce, negli anni sessanta, con l'apertura di una sala da ballo e la costruzione di impianti sportivi. Nella prima met\u00e0 degli anni ottanta, la struttura inizia a evolvere nella forma di un vero parco divertimento. A seguito dell'introduzione dell'acquascivolo infatti, viene aperta al pubblico una struttura che presenta una serie di piscine nelle quali approdano percorsi di acquascivoli di forma diversa. Viene realizzata anche una piscina ad onde. Nel 2002 viene realizzato, in un'area adiacente, il \"MisterMovie Studios\" rinominato pi\u00f9 volte, da \"Movie Studios\" a \"Movieland Studios\", ora \"Movieland Park\", parco divertimenti dedicato alle grandi produzioni hollywoodiane, ispirato a corrispondenti strutture statunitensi.\nStruttura.\nIl complesso si compone di cinque zone: \nMovieland Park.\nMovieland \u00e8 un parco divertimenti tematico inaugurato nel 2002, \u00e8 il primo parco italiano dedicato al mondo del cinema, riprendendo l'idea degli Universal Studios e adattandola al pubblico italiano. Propone alcune attrazioni e spettacoli, che ripropongono scene di famosi film durante delle immaginarie riprese. Si estende su una superficie di 47.000 metri quadrati (+37.000 metri quadri dell'area tematica Pangea, per un totale di 84.000 mq).\nMedieval Times.\nNell'area di Canevaworld \u00e8 presente anche una sorta di castello conducente ad un'arena sotterranea, nella quale si tiene quotidianamente la rivisitazione di un torneo medievale, chiamata Medieval Times, in cui gli spettatori, dopo essere stati assegnati in parti uguali alle 4 casate dei cavalieri contendenti tramite corone di cartone rappresentanti le casate in questione, possono assistere alla riproduzione del torneo, dove i 4 cavalieri (Edoardo di Vallacchia, Ariberto di Pomeronia, Goffredo di Renania e Guglielmo di Manrovia) lottano per la mano di una principessa (la figlia del Re Astolfo di Ruritania) e contemporaneamente gustarsi una vera e propria cena medievale, da consumarsi rigorosamente con le mani (come da tradizione medievale)."}
{"id": "1645721", "revid": "92723", "url": "https://it.wikipedia.org/wiki?curid=1645721", "title": "Raffaello Magiotti", "text": "\"Questa Terra\" [Montevarchi] \"\u00e8 stata culla di molti chiari uomini, tra i quali citer\u00f2 il sacerdote Raffaello Magiotti, e il di lui fratello Lattanzio dottore in medicina che studiarono Geometria presso Galileo. Il primo di essi inoltre fu scolaro del padre Castelli e autore di una Lettera al Principe D. Lorenzo de' Medici stampata in Roma nel 1648 col titolo di: Renitenza certissima dell'acqua alla compressione. Raffaello Magiotti fu impiegato in qualit\u00e0 di scrittore nella Biblioteca Vaticana, dove lungo tempo dimor\u00f2 consigliando Galileo a stampare specialmente i suoi Dialoghi\".\nBiografia.\nFiglio di Desiderio Magiotti, nobile montevarchino, e fratello del medico Lattanzio e del luogotenente delle Bande, la milizia granducale, Sebastiano, fu battezzato a Montevarchi il 5 settembre. Ancora adolescente la famiglia volle avviarlo al sacerdozio e cos\u00ec dovette spostarsi a Firenze dove, oltre alla teologia in seminario, studi\u00f2 geometria con Galileo. Vest\u00ec poi l'abito talare e divenne prete dell'ordine di Santa Lucia della Chiavica.\nNel 1630, il cardinale Giulio Cesare Sacchetti, di ritorno da Bologna dove era stato Legato, lo incontr\u00f2 a Firenze e gli chiese di accompagnarlo a Roma come suo segretario. A Roma, mentre lavorava per il cardinale, ebbe modo di studiare anche con Benedetto Castelli che ne storpiava sempre il nome. Infatti in una lettera a Galileo del 23 luglio 1633 lo chiama \u00ab\"Rafael Masotto da Monte Varchi\"\u00bb e in un'altra del 17 settembre dello stesso anno \u00ab\"Sig. Masotti\"\u00bb. E and\u00f2 avanti cos\u00ec anche con Francesco Stelluti, uno dei fondatori dell'Accademia dei Lincei, che, sempre scrivendo a Galileo, il 18 settembre 1633 gli d\u00e0 di \u00ab\"Mangiotti\"\u00bb e il 22 novembre successivo \u00ab\"Maggiotti\"\u00bb.\nGrazie all'appoggio del cardinale Sacchetti e su raccomandazione di un altro ben pi\u00f9 importante cardinale, Leopoldo de' Medici, Raffaello Magiotti fu invitato a partecipare alla \u00ab\"conversatione famigliare del Papa\"\u00bb cio\u00e8 a frequentare il pontefice come riporta lo stesso Castelli in una lettera a Galileo del 7 luglio 1635: \u00ab\"Il nostro Sigr. Raffaele Magiotti, pi\u00f9 nostro che mai, e stato chiamato da Nostro Signore alla conversatione famigliare il dopo pranzo e dopo cena per trattenimento di cose di lettere; e d\u00e0 soddisfazione maravigliosa. Ne do parte a V.S. perch\u00e9 so che l'ama ed \u00e8 benissimo ricambiata\"\u00bb.\nNel 1636 venne chiamato a far parte del gruppo di esperti al servizio della Biblioteca Vaticana come \"scriptor\" e Castelli, prontamente, ne inform\u00f2 subito Galileo, il 19 aprile 1636: \u00ab\"Deve poi sapere che il nostro Sigr. Raffaello con l'occasione della Lezzione, \u00e8 stato honorato da Nostro Signore del breve di Scrittore della Biblioteca Vaticana, che li render\u00e0 200 scudi l'anno, e cammina per la buona\"\u00bb. Felice per la nomina, il 3 maggio 1636, Magiotti scrisse a Galileo: \u00ab\"Potrei dargli nuova che per me \u00e8 spedito un breve di scrittoria nella Vaticana, ma per ancora non ho avuto il possesso\"\u00bb. Assunse a pieno titolo l'incarico nel 1637.\nL'anno dopo sia Galileo che Castelli tentarono di convincerlo ad accettare, dietro suggerimento del granduca Ferdinando II, la cattedra di matematica all'universit\u00e0 di Pisa ma lui prefer\u00ec restarsene a Roma. Non a torto visto che, nella capitale papalina, con Castelli e Torricelli formava quello che venne definito il \"triumvirato\" galileiano, posizione ben pi\u00f9 prestigiosa di un semplice ruolo accademico. E poi Pisa non l'avrebbe pagato altrettanto bene che la Vaticana.\nMa di l\u00ec a poco entr\u00f2 in una crisi esistenziale dalla quale non si riprese pi\u00f9 finendo per abbandonare tutti i suoi studi. Il 19 luglio 1642 scrisse a Torricelli \u00ab\"io per me posso ormai dire addio speculationi, addio concetti geometrici, addio dimostrationi. Gi\u00e0 son passate le occasioni, gi\u00e0 passa l'et\u00e0 e con quella ogni volont\u00e0 di far cosa buona\"\u00bb perch\u00e9 doveva, come precis\u00f2 cinque anni pi\u00f9 tardi \u00ab\"pensare un po' meglio all'eternit\u00e0, gi\u00e0 ch'il tempo da imparare \u00e8 infinito et il tempo da salvarsi \u00e8 breve\"\u00bb.\nCiononostante trov\u00f2 lo stimolo per raccogliere tutti i suoi studi di idraulica nel saggio \u00ab\"Renitenza certissima dell'acqua alla compressione\"\u00bb, che usc\u00ec il 26 luglio 1648, dove \u00ab\"oltre al provare il suo assunto, ragiona sopra l'esperienza di alcune figure di vetro galleggianti in un cilindro pieno di acqua, che mediante la maggiore, o minore compressione che si faccia con un dito all'orifizio di esso cilindro si fanno discendere, o salire nel fluido, la quale esperienza asserisce essere da lui prima di ogni altro ideata e posta in esecuzione\"\u00bb. Insomma \u00e8 sua la prima realizzazione dei \"Diavoletti di Cartesio\".\nMor\u00ec di peste durante l'epidemia che colp\u00ec Roma nel biennio 1656-1657. Alla notizia della sua morte il cardinale Leopoldo de' Medici \u00ab\"diede commissione a Gio: Alfonso Borelli, mentre l'anno 1658 era in Roma per far tradurre Apollonio, di fare premurose ricerche di quel ch'egli avesse lasciato di Scritti\"\u00bb.\nMa le ricerche ebbero ben pochi risultati e il 20 luglio 1658 Borelli scrisse al granduca che \u00ab\"tutti i manoscritti della b.m. del Sig. Magiotti sono rimasti in mano del R. Cardinale Sacchetti e sua em. l'ha consegnati al Sig. Michelangelo Ricci perch\u00e9 ne cavi e metta all'ordine quel che v'\u00e8 di buono fra quei scartafacci ... Mi dice per\u00f2 il detto Signore che pochissime cose buone ha ritrovato fra i detti scartafacci, particolarmente di quelle belle cose geometriche e filosofiche che aveva ritrovato quel grande ingegno e queste per essere notate in cartucce furono disprezzate e poi abbruciate da quella canaglia che aveva cura di spurgar le case dopo la peste\"\u00bb e in una lettera del 30 agosto aggiunse \u00ab\"mi sono poi meglio informato di quelle poche scritture rimaste del Sig. Magiotti, et insomma vi \u00e8 un trattatino su gli errori commessi da' Matematici, e questo mi dice il Sig. Michelangelo Ricci che \u00e8 scritto succintamente, come ricordo che non stima bene travagliarci n\u00e9 per distenderlo, o dichiararlo, perch\u00e9 non sa se quelle sieno inventioni del Sig. Magiotti o pure se sieno raccolte di varii autori, come egli costumava di fare. Di pi\u00f9 vi sono alcune poche speranze sopra il vaso d'argento vivo in proposito della gravit\u00e0 dell'aria, ma la maggior parte mi dice che si sono perdute, e per quanto mi dice il Sig. Michelangelo non vi \u00e8 niente di pi\u00f9 di quello che si \u00e8 sperimentato nell'Accademia di V.A.\"\u00bb.\nQuirina Mocenni Magiotti, sua pronipote acquisita, nel 1812 volle dedicargli nella sede dell'Accademia Valdarnese del Poggio un'epigrafe: \u00ab\"A Raffaello Magiotti, figlio di Desiderio, medico di Montevarchi, di Galileo discepolo amico, in matematica medicina anatomia, sapientissimo, delle sperimentali dottrine seguace, ebbe lode e fama dagli studiosi, mor\u00ec in Roma nel MDCLVII, con esso perirono gli scritti, per tema di contagio abbruciati, Quirina moglie di Ferdinando, ne onorava la memoria, il XV settembre MDCCCXII\"\u00bb.\nLa fortuna di Raffaello Magiotti.\n\u00ab\"Voglio soggiongere che se bene non mancheranno soggetti al Ser.mo Gran Duca, in caso di mancanza io per\u00f2 tengo che non sarebbe inferiore a nessuno il nostro Sig.r Raffaello Magiotti, persona non solo intelligentissima delle matematiche, come quello che ha visto tutto il buono et il bello delli scrittori insigni antichi e moderni, et in particolare versatissimo nelle dottrine et opere di V.S. Ecc. ma, ma, quello che importa per un lettore pubblico, egli ha studiato la legge, teologia e medicina, versatissimo nelle belle lettere, havendo visto tutti i poeti della greca e latina favella e le historie; e in somma huomo raro e, quello che io stimo pi\u00f9 di tutto, huomo honoratissimo e di costumi integerrimo, intelligentissimo della lingua greca e latina, con qualche notizia della lingua hebrea. E tutto quello che dico e verissimo, senza hiperbole e parlando per verit\u00e0\"\u00bb (Benedetto Castelli, 30 luglio 1638)\n\u00ab\"Il dottissimo ed eruditissimo Raffaello Magiotti che, tra molti, nelle scienze, nelle arti e nelle discipline matematiche nessuno pot\u00e9 superare\"\u00bb (Evangelista Torricelli)\n\u00ab\"Sapientissimo in tutti i discorsi il quale e insigne e nell'uno e nell'altro idioma greco e latino, maestro perfetto di Geometrie, et esimio in tutte le antiche e moderne filosofiche speculazioni, il cui chiarissimo ingegno in s\u00ec altre materie, pi\u00f9 che l'autorit\u00e0 dei nomi, le speranze convincono e l'evidenza delle ragioni\"\u00bb (Orazio Ricasoli Rucellai)\n\u00ab\"Fu stimato l'Esculapio de' nostri tempi e nondimeno, quanto amico e partigiano del Galileo e del suo modo di speculare, altrettanto fu nemico della Dottrina Peripatetica e di chiunque la professava\"\u00bb (Alessandro Marchetti)\n\u00ab\"Erudito matematico e diligentissimo osservatore delle opere di Natura\"\u00bb (Fabrizio Guastaferri)\n\u00ab\"Versato nella Anatomia, Fisico e Matematico valente\"\u00bb (Giovan Battista Clemente Nelli)\n\u00ab\"II Magiotti sempre studia, sempre ragiona di studii e sempre medita di studii. La sua piacevole conversatione a me diletta grandemente\"\u00bb (Clemente Settimi, 30 aprile 1641)"}
{"id": "1645725", "revid": "14625865", "url": "https://it.wikipedia.org/wiki?curid=1645725", "title": "Patto di sindacato", "text": ""}
{"id": "1645727", "revid": "159341", "url": "https://it.wikipedia.org/wiki?curid=1645727", "title": "Comitato di Lublino", "text": ""}
{"id": "1645731", "revid": "709565", "url": "https://it.wikipedia.org/wiki?curid=1645731", "title": "Force Five", "text": "Force Five \u00e8 una serie animata di 130 episodi, andata in onda su alcune reti locali statunitensi della \"East Coast\" durante i primi anni ottanta. La serie era stata ottenuta montando insieme 26 episodi presi da cinque diversi anime robotici giapponesi, tutti prodotti dalla Toei Animation, risalenti al decennio precedente. La trasmissione era prodotta da Jim Terry e dalla sua compagnia di produzione \"Jim Terry Productions, Inc.\".\nLa trasmissione, che vedeva la Mattel tra i suoi sponsor, era dovuta sia alla popolarit\u00e0 raggiunta dai mecha presenti nei giocattoli della linea robotica Shogun Warriors (tra cui vi erano i modelli di UFO Robot, Mazinga Z, General Daimos, Raideen, Getta Robot G, Danguard ed altri), sia ovviamente per spingere ulteriormente le vendite di questi.\nLa serie, trasmessa dal luned\u00ec al venerd\u00ec, un episodio per ciascuna serie al giorno, era composto dai seguenti anime (titolo italiano e tra parentesi quello statunitense):\nOriginariamente al posto di \"Starzinger\" era prevista la messa in onda del \"Grande Mazinga\", ma gli accordi per l'acquisto di questa serie fallirono e cos\u00ec fu sostituita con \"Starzinger\".\nTutte le serie furono poi rimontate e trasformate dalla \"Family Home Entertainment\" in cinque lungometraggi per il mercato home video. Sempre per il mercato home video le serie furono vendute in Gran Bretagna, in formato VHS, dalla \"Video Brokers\".\nAltre edizioni.\nLa serie \u00e8 stata anche trasmessa dall'emittente canadese CFMT-TV e, durante gli anni novanta e sempre in lingua inglese, dall'emittente indiana Star Plus."}
{"id": "1645734", "revid": "729019", "url": "https://it.wikipedia.org/wiki?curid=1645734", "title": "Moto TV", "text": "Moto TV \u00e8 stato l'unico canale televisivo interamente dedicato al mondo delle moto in onda sulla piattaforma televisiva Sky al canale 237 come \"Option\". Il canale \u00e8 nato il 14 aprile 2007 e il suo pubblico era composto da appassionati e sportivi del motociclismo. I programmi in palinsesto erano particolari e molto specifici nei temi: dall'enduro al turismo, dai campionati internazionali pi\u00f9 importanti agli eventi organizzati dai moto club italiani per i campionati regionali. Andavano in onda anche rubriche e notiziari con approfondimenti sulle ultime novit\u00e0 in materia di due ruote.\nIl 29 settembre 2012 il canale ha cessato le sue trasmissioni e si \u00e8 fuso con il nuovo Automoto TV."}
{"id": "1645735", "revid": "92723", "url": "https://it.wikipedia.org/wiki?curid=1645735", "title": "Diocesi di St. Augustine", "text": ""}
{"id": "1645740", "revid": "14626292", "url": "https://it.wikipedia.org/wiki?curid=1645740", "title": "Elmo chiodato", "text": ""}
{"id": "1645741", "revid": "339392", "url": "https://it.wikipedia.org/wiki?curid=1645741", "title": "Conservatorio di musica &quot;Santa Cecilia&quot;", "text": ""}
{"id": "1645742", "revid": "767487", "url": "https://it.wikipedia.org/wiki?curid=1645742", "title": "Tekkonkinkreet - Soli contro tutti", "text": " \u00e8 un film d'animazione del 2006 diretto da Michael Arias.\nIl regista, statunitense ma giapponese d'adozione, al suo debutto, \u00e8 uno dei produttori di \"Animatrix\". Il soggetto \u00e8 tratto dall'omonimo manga di Taiy\u014d Matsumoto, conosciuto anche con il titolo \"Black and White\" (\"Kuro to Shiro\"). La traduzione letterale del titolo \u00e8 'cemento armato', anche se due sillabe sono invertite: cemento armato in giapponese si dice infatti . In Italia la prima proiezione \u00e8 avvenuta il 18 gennaio 2008 al Future Film Festival, ed \u00e8 stato pubblicato in DVD dalla Sony Pictures. Ha vinto il premio come miglior film d'animazione ai Japan Academy Awards.\nTrama.\nIl contesto \u00e8 \"Citt\u00e0 Tesoro\" (Takarach\u014d), metaforica citt\u00e0 del Giappone, in un'epoca imprecisata, che dal tipo di auto in circolazione potrebbero essere gli anni sessanta. Sullo sfondo di una citt\u00e0 che muta velocemente anche per opera della \"yakuza\" e di oscuri e cinici faccendieri stranieri, ha luogo la quotidiana lotta per la sopravvivenza di due giovanissimi fratelli orfani, \"Nero\" (Kuro) e \"Bianco\" (Shiro), che hanno nella strada il loro regno e in una casa sul mare il loro sogno. Messi alle strette da \"Il Serpente\", un imprenditore forestiero senza scrupoli che ha al suo servizio tre misteriosi e imbattibili sicari e che vuole trasformare Citt\u00e0 Tesoro in un immenso luna park mangiasoldi, i due fratelli sono costretti a separarsi. Bianco viene preso sotto la custodia di due poliziotti, mentre Nero, nell'affrontare la minaccia del Serpente, conosce la parte pi\u00f9 oscura e violenta di s\u00e9, \"Il Minotauro\", rischiando di perdersi per sempre. Sar\u00e0 proprio l'amore fraterno a salvarlo dalla dannazione.\nProduzione.\n\"Tekkonkinkreet\" \u00e8 il primo importante lungometraggio animato giapponese diretto da un non giapponese, Michael Arias. Il progetto risale al 1999, mentre la lavorazione vera e propria \u00e8 durata quasi un anno.\nColonna sonora.\nLa colonna sonora originale \u00e8 del duo britannico Plaid, a eccezione della canzone dei titoli di coda, del gruppo giapponese \"Asian Kung-Fu Generation\". \u00c8 stata pubblicata dalla Aniplex il 20 dicembre 2006. Di seguito i titoli dei 14 brani che la compongono:"}
{"id": "1645744", "revid": "135491", "url": "https://it.wikipedia.org/wiki?curid=1645744", "title": "Tekkonkinkreet", "text": ""}
{"id": "1645748", "revid": "125301312", "url": "https://it.wikipedia.org/wiki?curid=1645748", "title": "P\u00ebtr Arkad'evi\u010d Stolypin", "text": "Fu ministro degli interni e Primo ministro dell'Impero Russo dal giugno 1906 al 18 settembre 1911, durante il regno dello zar Nicola II. \nConvinto conservatore, animato da sentimenti nazionalistici, fu un rigido esecutore e restauratore del potere zarista, pur non essendo mai stato completamente gradito da Nicola II, dopo gli eventi della rivoluzione russa del 1905. Egli ag\u00ec tanto sul fronte della repressione del dissenso, quanto su quello istituzionale, ponendo le basi, attraverso l'attuazione di una severa riforma elettorale, per un solido consenso parlamentare al regime. Mor\u00ec assassinato da Dmitrij Bogrov.\nAlcuni studiosi sostengono che la riforma agraria, patrocinata da Stolypin, abbia avuto il merito di tentare di salvare l'impero e il potere zarista, e che, se fosse stata portata a termine, avrebbe potuto risolvere il problema delle campagne, attenuando i fermenti di agitazione popolare, emanazione del disagio della classe contadina. In realt\u00e0 essa, volta a creare nell'Impero una media borghesia agraria, acu\u00ec le distanze tra proprietari benestanti (la classe dei kulaki, in seguito spazzata via dalla persecuzione di Stalin) e piccoli contadini, la cui condizione non miglior\u00f2 e che rimase in larga misura legata a un sistema di lavoro complessivamente molto simile a quello dell'abolita servit\u00f9 della gleba.\nBiografia.\nNato a Dresda, in Sassonia, P\u00ebtr Arkad'evi\u010d Stolypin apparteneva ad un'antica famiglia dell'aristocrazia fondiaria. Passata parte dell'infanzia in Lituania e compiuti gli studi ginnasiali a Vil'na, consegu\u00ec la laurea in fisica e matematica a San Pietroburgo, con una tesi sulla coltivazione del tabacco nella Russia meridionale: comp\u00ec anche studi di agronomia, chimica, zoologia, geologia e botanica. Nel 1884 spos\u00f2 la nobile Olga Borisovna Nejgardt, da cui avr\u00e0 sei figli.\nAmmiratore di Lev Tolstoj e di F\u00ebdor Ivanovi\u010d Tjut\u010dev, divent\u00f2 funzionario presso il ministero dell'Interno e il ministero dell'Agricoltura. Nel 1888 ricopre un incarico di basso rilievo nella burocrazia imperiale e l'anno dopo, inviato presso il \"uezd\" di Kovno come maresciallo della nobilt\u00e0, col compito di raccogliere le istanze dell'aristocrazia, gli viene affidato l'incarico di selezionare i candidati alla carica di \"zemsky nachalnik\", ufficiale col compito di tenere sotto controllo le comunit\u00e0 contadine. Fu nominato poi governatore della provincia di Grodno nel 1902 e di quella di Saratov nel 1903. Fu nominato ministro dell'Interno nel maggio 1906, sotto il primo ministro Ivan Logginovi\u010d Goremykin.\nPrimo ministro dello zar.\nIn seguito allo scioglimento della Duma, sei mesi dopo la nomina a ministro, fu nominato primo ministro dello zar. Sua intenzione fu avviare una politica di riforma agraria, che avrebbe portato a distribuire le immense propriet\u00e0 terriere fra i contadini, e tentare un'opera di \"pacificazione\" del paese scosso dai fermenti rivoluzionari, appena uscito dal moto dell'anno prima, che aveva portato all'istituzione della stessa Duma, che non diventer\u00e0 mai tuttavia una reale assemblea rappresentativa.\nLa repressione dei gruppi rivoluzionari.\nStolypin persegu\u00ec l'intento di raffreddare l'azione dei movimenti socialisti rivoluzionari che avevano provocato migliaia di vittime tra il 1906 e il 1907. Lo stesso primo ministro sub\u00ec, il 25 agosto 1906, un attentato presso la sua dacia di San Pietroburgo, riportando leggere ferite. Nell'attentato persero la vita la figlia quindicenne di Stolypin e altre ventotto persone. In risposta a tali gruppi ag\u00ec con durezza, promuovendo l'uso della legge speciale nell'Impero per colpire i responsabili delle agitazioni e sospendendo la pubblicazione di duecentosei giornali. Istitu\u00ec tribunali speciali, che avviarono numerosi processi sommari contro i sospettati di sedizione, terrorismo e ribellione, provocando centinaia di esecuzioni, spesso servendosi di informatori e agenti infiltrati nei movimenti di opposizione, in qualche caso anche sospettati di doppiogiochismo (il caso di Evno Azef). Molti altri estremisti furono costretti ad abbandonare il paese, mentre in patria le misure del primo ministro riscuotevano successo nell'immediato, attenuando l'attivit\u00e0 del terrorismo armato.\nIl riformismo.\nLa figlia Marija, in un suo diario, cos\u00ec riporta le intenzioni del padre:\nL'azione di Stolypin, per\u00f2, si rivolse anche alle ragioni endemiche del fermento rivoluzionario russo, puntando a risolvere attraverso un programma riformistico il problema del diffuso stato di miseria nella classe dei contadini. Dopo appena quattro mesi dalla sua salita al potere fu promulgata, per decreto imperiale, una nuova legge agraria (9 novembre 1906), instaurante la propriet\u00e0 privata dei contadini, che affiancava e tentava di superare, se non di soppiantare, il sistema delle terre comuni (\"mir\"). Un ente pubblico, la Banca Agraria dei Contadini, comprava a basso prezzo le terre inutilizzate e le mise a disposizione dei contadini che avrebbero potuto acquistarle a credito, con garanzia prestata dal tesoro imperiale. Circa mezzo milione di capifamiglia usufruirono dell'iniziativa, acquistando complessivamente quattro milioni di ettari. In totale i nuovi proprietari di terreni, tra il 1906 e il 1914, ammontarono a 7 milioni.\nTutti gli sforzi di Stolypin tendevano a trasformare ogni uomo del popolo in un piccolo proprietario indipendente, gestore individuale nel proprio terreno e legato alla corona da vincoli di onore e fedelt\u00e0, nel pi\u00f9 classico spirito feudale: lo scopo era fare della classe contadina un bacino di consenso, sottraendola ai tentativi di influenza dei gruppi radicali e rivoluzionari. La Russia, nella sua visione, avrebbe dovuto essere una federazione di piccoli, medi e grandi proprietari terrieri. I critici della riforma sostengono che essa fosse dettata dalla preoccupazione di preservare le terre nobiliari, facendo s\u00ec che ai contadini fosse ripartito ci\u00f2 che gi\u00e0 possedevano, peraltro agendo con un metodo fortemente precettistico, e che avrebbe aggravato la distanza tra contadini ricchi (i \"kulaki\", nel cui alveo confluirono i nuovi piccoli proprietari), agevolati dall'abbandono delle terre comuni, e quelli pi\u00f9 poveri, lasciati in disparte dal tentativo riformistico.\nLa politica dello Stolypin non tralasci\u00f2 neppure lo sviluppo dell'industria e delle grandi infrastrutture e vie di comunicazione (importante fu il suo apporto alla costruzione della Ferrovia Transiberiana), tentando di mantenersi tuttavia sempre smarcato dal credito internazionale e dai capitali finanziari anonimi. Al 1908 risale anche una legge sull'istruzione, che cercava di ricondurre i bambini alla formazione laica sottraendoli a quella ecclesiastica. Persegu\u00ec anche una politica nazionalistica nelle regioni tradizionali russe e in quelle sottoposte all'occupazione dell'impero, come la Finlandia. Il 16 giugno 1907, sospeso il parlamento, attu\u00f2 una riforma della legge elettorale, rispecchiante le sue personali convinzioni nazionalistiche e conservatrici, in senso fortemente classista, che penalizzava il diritto di voto delle minoranze nazionali e l'elettorato operaio e contadino. Tale riforma si qualific\u00f2 come un'operazione restauratrice, volta a ridisegnare gli equilibri del parlamento a favore delle componenti moderate e aristocratiche, e a esaurire definitivamente gli ultimi strascichi della rivoluzione.\nNel marzo del 1911, quando tent\u00f2 di introdurre il sistema dello Zemstvo nelle regioni occidentali dell'Impero, il Consiglio imperiale respinse la proposta. Stolypin rassegn\u00f2 le sue dimissioni, ma vennero respinte da Nicola II. Il primo ministro decise di richiedere la sospensione della Duma per tre giorni, emanando il provvedimento senza l'interferenza di questa, e richiese e ottenne la rimozione dei membri a lui ostili nel Consiglio dell'Impero. Tale evento gli alien\u00f2 definitivamente il consenso del sovrano, col quale era entrato in rotta anche intorno alla personalit\u00e0 dello starec Grigorij Efimovi\u010d Rasputin, sulla cui eccessiva influenza e sul cui torbido operato il primo ministro tentava di allertare lo zar. La sospensione del ramo legislativo, operata pi\u00f9 volte nel corso del suo mandato allo scopo di scavalcare l'opposizione all'attuazione dei tentativi di riforma, gli attir\u00f2 l'ostilit\u00e0 dello stesso parlamento.\nL'assassinio.\nL'odio nei suoi confronti, che port\u00f2 al suo omicidio, nacque negli ambienti rivoluzionari e finanziari, che vedevano nel suo operato rispettivamente un riformismo che, lenendo il disagio popolare, avrebbe smorzato lo spirito rivoluzionario e danneggiato gli affari dei centri di potere economico.\nVerso la fine del proprio mandato rimase sostanzialmente isolato da tutte le parti politiche (la sinistra gli rimproverava le misure repressive contro l'opposizione rivoluzionaria, mentre la destra conservatrice gli imputava l'atteggiamento autoritario, nonch\u00e9 i tentativi di riforma, che avrebbero potuto intaccare il potere dell'aristocrazia agraria) e persino dallo zar Nicola II. \nStolypin sub\u00ec un attentato a colpi di pistola il 14 settembre 1911 da parte del socialrivoluzionario ebreo Dmitrij Bogrov, mentre assisteva all'opera \"La favola dello zar Saltan\" all'Opera Nazionale Ucraina Taras Shevchenko di Kiev, alla quale assisteva lo stesso zar Nicola. \nMor\u00ec quattro giorni dopo. L'attentatore fu condannato a morte per impiccagione e giustiziato il 25 settembre 1911, nella fortezza di Lysa Hora."}
{"id": "1645751", "revid": "773636", "url": "https://it.wikipedia.org/wiki?curid=1645751", "title": "Stolypin", "text": ""}
{"id": "1645752", "revid": "78273", "url": "https://it.wikipedia.org/wiki?curid=1645752", "title": "Pyotr Stolypin", "text": ""}
{"id": "1645753", "revid": "78273", "url": "https://it.wikipedia.org/wiki?curid=1645753", "title": "P\u00ebtr Stolypin", "text": ""}
{"id": "1645754", "revid": "78273", "url": "https://it.wikipedia.org/wiki?curid=1645754", "title": "Pjotr Arkadjewitsch Stolypin", "text": ""}
{"id": "1645755", "revid": "216538", "url": "https://it.wikipedia.org/wiki?curid=1645755", "title": "Sir Laurence Olivier", "text": ""}
{"id": "1645758", "revid": "113958", "url": "https://it.wikipedia.org/wiki?curid=1645758", "title": "Thalassomedon", "text": ""}
{"id": "1645759", "revid": "36426", "url": "https://it.wikipedia.org/wiki?curid=1645759", "title": "Orti botanici", "text": ""}
{"id": "1645760", "revid": "36426", "url": "https://it.wikipedia.org/wiki?curid=1645760", "title": "Giardino botanico montano di Pratorondanino", "text": ""}
{"id": "1645765", "revid": "59645", "url": "https://it.wikipedia.org/wiki?curid=1645765", "title": "Friedrich Richter", "text": ""}
{"id": "1645766", "revid": "767487", "url": "https://it.wikipedia.org/wiki?curid=1645766", "title": "Thalassomedon haningtoni", "text": "Il talassomedonte (Thalassomedon haningtoni) \u00e8 un rettile marino estinto, appartenente ai plesiosauri. Visse all'inizio del Cretaceo superiore (Cenomaniano, circa 95 milioni di anni fa) e i suoi resti fossili sono stati ritrovati in Nordamerica.\nDescrizione.\nQuesto animale era lungo circa 12 metri e rappresenta quindi uno dei pi\u00f9 grandi plesiosauri noti. Il solo collo misurava circa 6 metri, circa la met\u00e0 della lunghezza dell'animale stesso, ed era composto da 63 vertebre. Le zampe erano trasformate in strutture simili a pinne lunghe circa un metro e mezzo. Il cranio era lungo 47 centimetri e i denti aguzzi potevano raggiungere la lunghezza di 5 centimetri. \nClassificazione.\nI fossili di questo animale furono ritrovati per la prima volta nel 1939 e provenivano dalla formazione Graneros nella contea di Baca, in Colorado, risalente all'inizio del Cretaceo superiore (Cenomaniano, circa 95 milioni di anni fa). \"Thalassomedon\" (il cui nome significa \"re dei mari\") \u00e8 considerato un tipico rappresentante degli elasmosauridi, un gruppo di plesiosauri dal collo particolarmente allungato. \nDescritto per la prima volta da Welles nel 1943, \"Thalassomedon haningtoni\" \u00e8 uno dei pi\u00f9 antichi elasmosauri vissuti nel Canale Interno Occidentale, il grande braccio di mare che ricopriva parte degli attuali Stati Uniti centrali nel corso del Cretaceo. Il suo pi\u00f9 stretto parente era probabilmente \"Elasmosaurus\", il genere pi\u00f9 specializzato della famiglia. Di \"Thalassomedon\" sono stati ritrovati vari esemplari di diverso grado di conservazione, alcuni dei quali sono esposti in vari musei degli Stati Uniti. La specie di plesiosauri nota come Alzadasaurus riggsi, descritta anch'essa da Welles nel 1943, \u00e8 stata in seguito considerata un sinonimo di \"Thalassomedon\" (Carpenter, 1999).\nPaleobiologia.\nSono state ritrovate delle pietre nella zona dello stomaco (gastroliti), che hanno condotto alcuni paleontologi a ipotizzare che queste fossero usate come zavorra o durante la digestione; se quest'ultima ipotesi fosse corretta, l'azione dello stomaco doveva far s\u00ec che le pietre sminuzzassero il cibo ingerito."}
{"id": "1645774", "revid": "1543377", "url": "https://it.wikipedia.org/wiki?curid=1645774", "title": "Independent Spirit Awards 2005", "text": "La cerimonia di premiazione della 20\u00aa edizione degli Independent Spirit Awards si \u00e8 svolta il 26 febbraio 2005 sulla spiaggia di Santa Monica, California ed \u00e8 stata presentata da Samuel L. Jackson. Salma Hayek e Quentin Tarantino sono stati i presidenti onorari.\nVincitori e candidati.\nI vincitori sono indicati in grassetto, a seguire gli altri candidati."}
{"id": "1645775", "revid": "80339", "url": "https://it.wikipedia.org/wiki?curid=1645775", "title": "P\u00ebtr Arkadevi\u010d Stolypin", "text": ""}
{"id": "1645776", "revid": "1442080", "url": "https://it.wikipedia.org/wiki?curid=1645776", "title": "Padiglione d'arte contemporanea", "text": "Il Padiglione d'arte contemporanea, conosciuto anche con l'acronimo PAC, \u00e8 un museo di Ferrara situato in corso Porta Mare n. 5 e utilizzato come sede di mostre di Arte contemporanea.\nStoria.\nAnticamente adibite a scuderie e deposito delle carrozze, le palazzine ora sede del museo sono due piccole e sobrie architetture simmetriche poste nel giardino interno di Palazzo Massari, incluse nel complesso delle \"Gallerie d'Arte Moderna e Contemporanea\" di Ferrara. Nel padiglione di sinistra sono temporaneamente conservate opere della Galleria in deposito mentre quello di destra \u00e8 usato per le esposizioni temporanee dedicate ad artisti di fama nazionale ed internazionale.\nIn continuit\u00e0 con le precedenti attivit\u00e0 del \"Centro Video Arte\" e della \"Sala Polivalente\", la programmazione del PAC si orienta particolarmente su live art, Performance, arti elettroniche e nuovi media, ponendosi di riflettere sul panorama artistico contemporaneo.\nBiennale Donna.\nLo spazio espositivo ospita anche la \"Biennale Donna\", giunta nel 2020 alla XVII edizione.\nParco sculture.\nNel parco circostante al Padiglione, sono collocate sculture donate, nella maggior parte dei casi, dagli artisti sia nazionali che internazionali che hanno esposto a Palazzo dei Diamanti o a Palazzo Massari. Gli artisti presenti sono:\nElenco esposizioni.\nFranco Guerzoni, \"Orienti\", 12 dicembre 1999 - 31 gennaio 2000\nRiccardo Biavati, 5 marzo - 25 aprile 2000\n\"IX Biennale Donna - Carol Rama opere 1936-2000\", 21 maggio - 23 luglio 2000\nMario Sasso, \"Le citt\u00e0 continue\", 24 settembre - 19 novembre 2000\nErnesto Porcari, Roberto Almagno, 3 dicembre 2000 - 11 marzo 2001\nMichelangelo Neri, Cristina Rocca, \"Sopralluoghi\", 20 maggio - 1\u00ba luglio 2001\nErvardo Fioravanti, 16 settembre - 18 novembre 2001\nSonia Costantini, Giovanna Bolognini, 8 dicembre 2001 - 10 febbraio 2002\n\"X Biennale Donna - Dal merletto alla motocicletta\", 3 marzo - 5 maggio 2002\nGianni Guidi, 19 maggio - 7 luglio 2002\nCasiraghi, Giuliani, 20 ottobre - 8 dicembre 2002\nBrigata Es, \"Artista volante non identificato\", 22 dicembre 2002 - 16 febbraio 2003\nShuhei Matsuyama, \"Shin-on\", 2 marzo - 11 maggio 2003\nMarco Caselli Nirmal, \"La citt\u00e0 della musica\", 31 maggio - 29 giugno 2003\nCharles Freger, \"Palio\", 12 luglio - 7 settembre 2003\nCarlo Dell'amico, 27 settembre - 23 novembre 2003\n\"Perino &amp; Vele\", 6 dicembre - 22 febbraio 2004\n\"XI Biennale Donna - Patti Smith: strange messenger. The visual work of Patti Smith\", 21 marzo - 16 maggio 2004\nSergio Zanni, \"Anacronismi premeditati\", 5 giugno - 29 agosto 2004\nKathy Toma, \"Enfer ou ciel, qu'importe!\", 19 settembre - 14 novembre 2004\nGigi Guadagnucci, 15 dicembre 2004 - 27 febbraio 2005\nEnzo Baglioni, \"Impronte\", 23 marzo - 15 maggio 2005\nMaurizio Bonora, \"Il drago e la spirale. percorsi visionari\", 9 giugno - 21 agosto 2005\nJessica Stockholder, 9 ottobre - 11 dicembre 2005\nXII Biennale Donna, 19 marzo - 14 maggio 2006\n\"Franco Patruno - Percorsi\", 2 giugno - 16 luglio 2006\n\"Confini\", 26 novembre 2006 - 21 gennaio 2007\nPietro Donzelli, 1 giugno - 8 luglio 2007\nAlexander Hahn, \"La signoria degli astri\", 9 settembre - 14 ottobre 2007\nFlavio De Marco, \"Souvenir Schifanoia\", 18 novembre 2007 - 6 gennaio 2008\n\"Netmage 08\", 31 gennaio - 3 febbraio 2008\n\"XIII Biennale Donna - Mona Hatoum\", 6 aprile - 1 giugno 2008\n\"Art Fall\" '08, 14 settembre 2008 - 24 gennaio 2009\n\"XIV Biennale Donna - Memorie velate. arte contemporanea dall'Iran\", 18 aprile - 13 giugno 2010\n\"Art Fall '10\", 11, 12 e 18 dicembre 2010\n\"Art Fall '09\", ottobre 2009 - gennaio 2010\n\"Art Fall '11 - Simone, una mostra di invernomuto\", 13 novembre - 11 dicembre 2011\n\"XV Biennale Donna - Violence. L'arte interpreta la violenza\", 22 aprile - 10 giugno 2012\nMustafa Sabbagh, \"Memorie liquide\", 20 maggio - 30 settembre 2012 \n\"Art Fall 13\"\n\"XVI Biennale Donna - Silencio vivo. artiste dall'America latina\", 17 aprile - 12 giugno 2016\n\"XVII Biennale Donna - Ketty La Rocca 80. Gesture, speech and word\",\n15 aprile - 3 giugno 2018\n\"De Pisis la poesia dell'attimo\", 22 dicembre 2018 - 2 giugno 2019\n\"La collezione Franco Farina - Arte e avanguardia a Ferrara 1963/1993\",\n21 dicembre 2019 - 15 marzo 2020\n\"Pittori fantastici nella Valle del Po\", 3 luglio - 27 settembre 2020\n\"XVII Biennale Donna - Attraversare l\u2019immagine. Donne e fotografia tra gli anni \u201950 e gli anni \u201980\", Palazzina di Marfisa d'Este, 20 settembre - 22 novembre 2020\n\"La fotografia 1839-2020. Il libro illustrato dall\u2019incisione al digitale. Italo Zannier fotografo innocente\", 11 febbraio - 2 maggio 2021 "}
{"id": "1645778", "revid": "1566286", "url": "https://it.wikipedia.org/wiki?curid=1645778", "title": "Michel Simon", "text": "Biografia.\nDebutt\u00f2 in teatro nella compagnia Pito\u00ebff, alla quale fu legato dal 1918 al 1923, rimanendo successivamente attivo sulle scene fino alle soglie della seconda guerra mondiale. Dotato di una maschera personalissima di straordinaria efficacia, Simon si afferm\u00f2 anche nel cinema come attore di rilievo, soprattutto durante la prima decade del sonoro, interpretando con grande estrosit\u00e0 personaggi comici e grotteschi. Uno dei suoi ruoli pi\u00f9 celebri \u00e8 quello di p\u00e8re Jules nel film \"L'Atalante\" (1934) di Jean Vigo.\nIl suo repertorio teatrale spaziava da Shakespeare, Bernard Shaw, Luigi Pirandello, Oscar Wilde, Leonard Bernstein e altri; fra il 1920 e il 1965 interpret\u00f2 55 drammi e dal 1965 al 1975 ben 101. Negli anni cinquanta un incidente gli sfigur\u00f2 e paralizz\u00f2 parte del viso e del corpo, e ci\u00f2 confer\u00ec un'espressivit\u00e0 ancora maggiore alle sue interpretazioni. Mor\u00ec a 80 anni a causa di un'embolia polmonare ed \u00e8 sepolto nel cimitero di Ginevra."}
{"id": "1645780", "revid": "62221", "url": "https://it.wikipedia.org/wiki?curid=1645780", "title": "Stomodeo", "text": ""}
{"id": "1645781", "revid": "62221", "url": "https://it.wikipedia.org/wiki?curid=1645781", "title": "Proctodeo", "text": ""}
{"id": "1645786", "revid": "247222", "url": "https://it.wikipedia.org/wiki?curid=1645786", "title": "Palazzo Bonacossi", "text": "Palazzo Bonacossi \u00e8 un edificio storico che si trova a Ferrara in via Cisterna del Follo 5.\nStoria e descrizione.\n\u00c8 stato edificato nel 1469 sotto Borso d'Este per l'esiliato fiorentino Diotisalvi Neroni.\nOriginariamente era costituito da un unico piano e da una torre che sovrastava l'edificio.\nSuccessivamente il palazzo passa a Sigismondo Cantelmo per poi ritornare agli Este quando, nel 1533, Gurone d'Este vi volle realizzare un cortile interno, attribuito a Girolamo da Carpi, mentre nel 1527 Francesco d'Este riusc\u00ec a rendere il palazzo come nodo di comunicazione fra l'adiacente palazzina di Marfisa d'Este e palazzo Schifanoia. Dopo la morte di Marfisa l'eredit\u00e0 del palazzo passa nel 1609 alla figlia Vittoria Cybo e ai suoi eredi, che nel 1643 lo cedono al conte Borso Bonacossi, la cui famiglia lo governer\u00e0 per due secoli e mezzo. In questi anni la facciata e le stanze adiacenti alla torre furono notevolmente modificate e in un recente restauro sono stati scoperti, sotto i soffitti decorati in stile barocco di quattro stanze, antichi lignei soffitti a cassettoni cinquecenteschi decorati con semplici motivi geometrici a tempera.\nDopo anni di possedimento da parte della famiglia Bonacossi senza che ne abbia apportato significativi cambiamenti, il palazzo rischiava di perdere i propri splendori artistici fino a quando, nel 1911, il palazzo venne acquistato dal Comune di Ferrara il quale diede avvio ad un lungo restauro e ad un progetto di riqualificazione del palazzo per inserirlo nel circuito museale della citt\u00e0. Gli uffici e la direzione dei musei di arte antica vi si sono trasferiti nel 2000.\nIl palazzo ospita la collezione del cardinale Giovanni Maria Riminaldi al quale si deve la creazione della prima raccolta Museale pubblica della citt\u00e0."}
{"id": "1645788", "revid": "36426", "url": "https://it.wikipedia.org/wiki?curid=1645788", "title": "Museo Riminaldi", "text": ""}
{"id": "1645792", "revid": "125603049", "url": "https://it.wikipedia.org/wiki?curid=1645792", "title": "Mirandolina", "text": "Mirandolina \u00e8 la protagonista della commedia di Carlo Goldoni \"La locandiera\", del 1753.\nMirandolina, che gestisce una bellissima locanda a Firenze con l'aiuto di un cameriere, Fabrizio, \u00e8 l'archetipo di donna dal carattere forte e volitivo, ed \u00e8 divenuta l'espressione della sicurezza del potere delle donne. Tale concezione del personaggio fu rispettata da tutte le attrici che incarnarono, nel tempo, Mirandolina: da Maddalena Marliani-Raffi a Eleonora Duse e Adelaide Ristori, le attrici si sforzarono di impersonare una donna furba ed intrigante, conscia del proprio fascino e delle proprie possibilit\u00e0, capace di condurre un gioco seduttivo per proprio, esclusivo piacere intellettuale. Meno battuto fu l'aspetto sociologico della \"dramatis persona\", riscoperto da met\u00e0 del XX secolo grazie ad una rilettura dell'opera: in questo senso, Mirandolina \u00e8 l'esempio palese dello scontro tra le classi sociali ed i sessi, impegnati in un rocambolesco e divertente m\u00e9nage.\nMirandolina riesce ad ammaliare i personaggi maschili della commedia: all'inizio Il Marchese di Forlipopoli ed il Conte d'Albafiorita, che rappresentano rispettivamente la nobilt\u00e0 decadente e la borghesia da poco affermatasi e arricchitasi. Solo il Cavaliere di Ripafratta sembra resisterle, e Mirandolina si applica con tutta la sua arte della seduzione per soggiogarlo al suo fascino.\nCon Mirandolina il personaggio della servetta caro alla Commedia dell'Arte, che si rif\u00e0 propriamente alla maschera di Colombina, evolve da stereotipo a personaggio a tutto tondo, caratterizzato da un volto e personalit\u00e0 ben definite: donna lavoratrice (a differenza degli agiati nobili) e padrona del suo destino (sebbene smentito dal matrimonio finale con Fabrizio, frutto di una promessa della donna al padre), permette una rivalutazione della figura femminile sulla scena e del ruolo dell'attrice stessa, impegnata forse in un lavoro di interpretazione pi\u00f9 profondo rispetto a Colombina.\nLa figura femminile ne \"La locandiera\" \u00e8 l'evoluzione di un prototipo di \"donna nuova\" gi\u00e0 presentato in commedie quali \"La donna di garbo\", \"La vedova scaltra\" e \"La castalda\", dove la servetta scaltra acquisisce un'arma potente: la parola intelligente, con la quale cambiare le sorti della vicenda narrata.\n\u00c8 proprio dell'arte della parola, caratteristica considerata appannaggio del gentil sesso, che Mirandolina si avvale come \"arma\" per il soddisfacimento del proprio piacere personale: i lunghi monologhi le servono, inoltre, per palesare al pubblico le proprie idee ma anche per guadagnarsene le simpatie, visto che incarna un prototipo femminile inconsueto per l'epoca.\nImportante \u00e8 anche il luogo d'azione del personaggio: in quanto donna, Mirandolina ha dalla sua lo spazio d'azione della locanda, ossia le mura domestiche. Non ci \u00e8 dato sapere della sua vita al di fuori delle mura, n\u00e9 si prevede un futuro che possa portarla fuori dalla sua condizione di locandiera, alla conquista di una rivalsa sociale tramite il matrimonio con un qualsiasi blasonato."}
{"id": "1645794", "revid": "1543377", "url": "https://it.wikipedia.org/wiki?curid=1645794", "title": "Fergus Aherne", "text": "Biografia.\nDopo aver rappresentato a vari livelli le selezioni scolastiche e universitarie durante il suo periodo di istruzione, Aherne fu ingaggiato dal Dolphin, squadra di Cork, sua citt\u00e0 natale.\nNel periodo al Dolphin fu chiamato in Nazionale irlandese, in cui esord\u00ec nel 1988; furono 12 gli incontri internazionali durante la permanenza nel club.\nL'esordio avvenne contro l', e l'anno successivo prese parte al Cinque Nazioni 1989; partecip\u00f2 anche alle edizioni e , quest'ultima quando gi\u00e0 militava nel Lansdowne, club di Dublino.\nAherne vanta un totale di 16 incontri internazionali (4 vittorie e 12 sconfitte); vanta inoltre due convocazioni nei Barbarians (nel 1989).\nNel Lansdowne Aherne fu capitano in due stagioni (1992-93 e 1994-95).\nSi ritir\u00f2 dal rugby giocato nel 1996; attualmente, parallelamente alla sua attivit\u00e0 professionale di economista, \u00e8 allenatore delle squadre Under-13 del Lansdowne."}
{"id": "1645795", "revid": "287204", "url": "https://it.wikipedia.org/wiki?curid=1645795", "title": "Alberto Federico di Prussia", "text": "Famiglia.\nEra figlio di Alberto I di Prussia e Anna Maria di Brunswick-L\u00fcneburg. Fu il secondo ed ultimo Duca di Prussia appartenente al ramo \"Ansbach\" della famiglia Hohenzollern.\nDuca di Prussia.\nAlberto divenne Duca di Prussia dopo aver prestato omaggio feudale a Sigismondo II Augusto, re di Polonia (la Prussia era un feudo della Polonia), il 19 luglio 1569 a Lublino. Durante le elezioni polacche del 1573, Alberto Federico tent\u00f2 di farsi accettare dal senato polacco, ma gli si oppose il potente Jan Zamoyski, che temeva l'influenza dei protestanti nel corpo legislativo polacco.\nCome pronipote del re polacco Casimiro IV Jagellone e come duca di Prussia, che parlava correntemente polacco, Alberto Federico fu preso seriamente in considerazione, per un certo tempo, come possibile candidato al trono polacco.\nMatrimonio ed eredi.\nSpos\u00f2 Maria Eleonora, figlia di Guglielmo di J\u00fclich-Kleve-Berg e di Maria Arciduchessa d'Austria. Da questo matrimonio nacquero sette figli, di cui solo le cinque femmine raggiunsero l'et\u00e0 adulta:\nSuccessione.\nIl ducato dal 1605 venne retto dal genero Gioacchino di Brandeburgo, in quanto Alberto era incapace di intendere e di volere. Alla morte di Gioacchino, nel 1608, la reggenza pass\u00f2 a Giovanni Sigismondo, che, alla morte di Alberto, divenne il nuovo duca."}
{"id": "1645806", "revid": "36426", "url": "https://it.wikipedia.org/wiki?curid=1645806", "title": "Canonici Regolari di sant'Agostino", "text": ""}
{"id": "1645809", "revid": "1086846", "url": "https://it.wikipedia.org/wiki?curid=1645809", "title": "Atalanta Bergamasca Calcio 1985-1986", "text": "Questa pagina raccoglie le informazioni riguardanti l'Atalanta Bergamasca Calcio nelle competizioni ufficiali della stagione 1985-1986.\nStagione.\nDopo un avvio tortuoso (due punti nelle prime cinque gare), la squadra si riprese e mantenne sempre una buona distanza dalla zona retrocessione, ottenendo risultati prestigiosi sui campi dell'Inter e del Verona campione uscente.\nIn Coppa Italia la squadra riesce a superare il primo turno a gironi, mentre venne eliminata negli ottavi dalla Roma per non essere riuscita a ribaltare in casa lo 0-2 della gara di andata.\nMaglie e sponsor.\nLo sponsor tecnico per la stagione 1985-1986 fu Ennedue, mentre lo sponsor ufficiale fu Sit-In.\nOrganigramma societario.\nArea direttiva\nArea tecnica\nArea sanitaria"}
{"id": "1645810", "revid": "125065353", "url": "https://it.wikipedia.org/wiki?curid=1645810", "title": "Vampire Princess Miyu", "text": " \u00e8 un anime horror giapponese creato da Narumi Kakinouchi e Toshiki Hirano, composto da un OAV di 4 episodi e da una serie televisiva di animazione di 26 episodi (sviluppata a partire dagli OAV). A partire dal 1999 gli stessi autori ne hanno tratto anche una serie manga.\nIn Italia il manga \u00e8 stato pubblicato della Play Press Publishing, mentre l'OAV e la serie televisiva sono stati invece distribuiti da Yamato Video. Negli Stati Uniti gli OAV sono stati licenziati dalla AnimEigo, mentre la serie televisiva dalla Tokyopop.\nTrama.\nMiyu \u00e8 una vampira a cui \u00e8 stato affidato il compito di riportare gli \"Shinma\", gli \"dei-demoni\", nell'oscurit\u00e0 senza tempo in cui erano stati relegati dagli uomini, timorosi della loro superiorit\u00e0. Ma sono proprio i sentimenti negativi degli umani a permettere agli \"Shinma\" di tornare nel nostro mondo. Ma non tutti gli \"Shinma\" sono crudeli: alcuni non sono neppure coscienti della propria condizione, cos\u00ec come la madre di Miyu, che scopr\u00ec di essere una vampira solo alla nascita della figlia. E a sua volta Miyu scopr\u00ec di essere chi era a 13 anni per errore dello \"Shinma\" inviato a lei per eliminarla, Larva, che fu ridotto alla condizione di suo schiavo. Adesso Miyu vive come sorvegliante del mondo degli umani e quando \u00e8 colta dalla \"sete\", colpisce le sue giovani vittime, scegliendo fra chi ha un dolore nel cuore e non ha speranza nel futuro.\nMedia.\nManga.\nIl manga, scritto da Toshiki Hirano e disegnato da Narumi Kakinouchi, \u00e8 stato serializzato dal 1989 al 30 maggio 2002 sulla rivista \"Suspiria\" edita da Akita Shoten. In seguito i vari capitoli sono stati raccolti in dieci volumi \"tank\u014dbon\"\nIn Italia la serie \u00e8 stata pubblicata da Play Press dal gennaio 2001 al gennaio 2002.\nAnime.\nUn primo adattamento anime OAV \u00e8 stato prodotto dallo studio d'animazione AIC sotto la direzione di Toshihiro Hirano. La miniserie, composta da quattro episodi, \u00e8 stata pubblicata in Giappone in VHS dal 21 luglio 1988 al 21 aprile 1989.\nUn secondo adattamento, questa volta sotto forma di serie televisiva, \u00e8 stata prodotta nuovamente da AIC mantenendo inalterato il resto della produzione mentre i doppiatori dei due protagonisti Miyu e Larva, ovvero Naoko Watanabe e Shiozawa Kaneto, sono stati sostituiti rispettivamente da Miki Nagasawa e Shin'ichir\u014d Miki. La serie \u00e8 andata in onda in Giappone su TV Tokyo dal 6 ottobre 1997 al 30 marzo 1998 per un totale di ventisei episodi. La sigla d'apertura \u00e8 \"Shinma no kod\u014d\" cantata da Kagura mentre quelle di chiusura sono \"Miyu yachiyo\" di Saeko Suzuki (ep. 1-25) e \"Manmaru temari uta\" di Namiko Watanabe (ep. 26). Tutte e tre le sigle sono state composte da Kenji Kawai.\nIn Italia entrambe le serie sono state pubblicate da Yamato Video nel 2006 in DVD. Successivamente la prima serie \u00e8 stata trasmessa su Man-ga dal 28 dicembre 2010 al 4 gennaio 2011 mentre la seconda dall'11 gennaio al 5 aprile 2011. Il doppiaggio italiano si \u00e8 svolto presso lo studio Raflesia sotto la direzione di Stefania Patruno. La traduzione \u00e8 stata curata da Irene Cantoni mentre Martino Consoli si \u00e8 occupato dell'adattamento dei dialoghi con la supervisione di Silvia Rebez.\nAccoglienza.\nAnime News Network ha elogiato la serie OAV di \"Vampire Princess Miyu\" per il suo \"tour oscuro e surreale dell'occulto\", mentre ha criticato il doppiaggio inglese, affermando che \"il casting era fuori contesto\". Nel complesso, al doppiaggio inglese \u00e8 stata assegnata una C- e alla versione sottotitolata una A-. Jeremy A Beard di THEM Anime afferm\u00f2 che se la serie televisiva di \"Vampire Princess Miyu\" fosse durata solamente tredici episodi, sarebbe stata un'esperienza nel complesso migliore. Gli episodi della trama principale erano quelli pi\u00f9 divertenti e non avrebbe rovinato la serie eliminando le cacce agli \"Shinma\" pi\u00f9 estranei. Il recensore sostenne che l'anime vantava sicuramente di una buona atmosfera e di una protagonista interessante, ma era ostacolato da troppi filler inutili. Nonostante ci\u00f2 era comunque un buon titolo che mischiava suspense e horror, ma con qualche punto in meno rispetto all'eccellenza della serie OAV.\nErica Friedman di Okazu nella sua recensione del manga spin-off \"Vampire Princess\" sosteneva che la serie \u00e8 abbastanza vicino al genere \"yuri\", dato che nel rapporto tra i due personaggi principali c'era una sorta di seduzione sessuale, indicando anche un evidente omoerotismo dell'immagine del vampirismo. Allo stesso tempo, rivedendo l'adattamento anime della serie originale, ha descritto la fine della serie come \"il volume 6 di \"Vampire Princess Miyu\" risponde a molte domande. Ma risponde a quelle domande nel modo pi\u00f9 bizzarro e meno logico, per cui gli do molto credito\", pur rilevando l'assenza di qualsiasi risoluzione romantica o addirittura affetto confermato nell'opera."}
{"id": "1645812", "revid": "1451528", "url": "https://it.wikipedia.org/wiki?curid=1645812", "title": "Intel Atom", "text": "Atom \u00e8 il nome commerciale di una serie di microprocessori x86 sviluppati da Intel espressamente per il settore dei dispositivi ultra portatili, UMPC e MID, e notebook/desktop di fascia molto economica (conosciuti rispettivamente come Netbook e Nettop), che sono comparsi sul mercato il 2 aprile 2008 grazie al core Silverthorne. Si tratta quindi di una nuova famiglia di CPU dalle piccolissime dimensioni e dai consumi estremamente contenuti.\nCos\u00ec come aveva gi\u00e0 fatto anche in occasione della presentazione dei processori Core 2 Duo in cui aveva accorpato sotto lo stesso nome commerciale 2 progetti distinti (Merom e Conroe), destinati rispettivamente al settore mobile e al settore desktop, anche per il nuovo marchio Atom Intel ha deciso di offrire CPU diverse a seconda dell'ambito di impiego (Silverthorne per gli UMPC e Diamondville per i sistemi notebook/desktop a basso costo).\nMotivi del nuovo nome commerciale.\nNel corso del 2007 Intel aveva pi\u00f9 volte ribadito di ritenere il settore dei sistemi UMPC e MID molto promettente per il futuro, e a questo si \u00e8 aggiunta la sempre maggior popolarit\u00e0 dei sistemi completi a costo molto contenuto come l'ASUS Eee PC (un Netbook da circa 300 $) e i sistemi destinati ai paesi in via di sviluppo (i progetti OLPC e ClassMate che puntano a realizzare notebook da soli 100 $). Tutto questo ha ovviamente creato un potenziale nuovo mercato, sostenuto anche dalle pressioni di produttori quali Acer che necessitavano di processori specifici per i loro prodotti (come l'Acer Aspire One), e che non poteva passare inosservato agli occhi di una grande azienda come Intel.\nLe prime CPU per i sistemi UMPC (ad esempio il processore Stealey) erano in realt\u00e0 adattamenti di soluzioni sviluppate per altri settori, ma data l'importanza del nuovo settore, Intel ha deciso di sviluppare CPU espressamente pensate fin dall'inizio per le nuove destinazioni d'uso e soprattutto di creare un nome commerciale univoco che consentisse al grande pubblico di identificare facilmente i nuovi prodotti: tale nome \u00e8 diventato appunto \"Atom\" che, tra l'altro, nelle varianti destinate agli UMPC sfrutta anche la notoriet\u00e0 del marchio Centrino (originariamente introdotto nel 2003 per i sistemi notebook) grazie alla nuova piattaforma Centrino Atom.\nDiversi settori di mercato.\nCome detto sopra, Intel ha deciso di offrire la CPU Atom in soluzioni di diverso tipo: in primo luogo per i sistemi UMPC abbinandoli alla piattaforma Centrino Atom e indicandoli attraverso il processor number della serie \"\"Zxxx\", e successivamente anche nei sistemi notebook e desktop di fascia pi\u00f9 bassa, appartenenti invece alle serie \"xxx\" e \"Nxxx\"\". In questo caso quindi Intel commercializza sotto il marchio Atom delle CPU che hanno costi finali ancora pi\u00f9 contenuti di quanto gi\u00e0 possibile con le soluzioni Celeron, in particolare le sue diverse varianti Celeron D, Celeron (serie xxx), Celeron Dual Core e Celeron M.\nCaratteristiche principali delle varie evoluzioni di Atom.\nSettore UMPC e MID.\nSilverthorne.\nSilverthorne \u00e8 il primo processore Intel espressamente sviluppato per il settore dei sistemi UMPC e MID ed \u00e8 alla base della piattaforma Menlow che \u00e8 in sostanza la prima generazione della nuova piattaforma commerciale Centrino Atom ed \u00e8 arrivato il 2 aprile 2008. Si tratta di un processore basato su una variante dell'architettura Intel Core Microarchitecture (utilizzata da Intel negli altri settori di mercato), ma rimane una CPU di tipo single core prodotta mediante il processo produttivo a 45 nm; tutto questo garantisce un consumo massimo di circa 2,5 W.\nLincroft.\nLincroft sar\u00e0 il successore di Silverthorne per i sistemi UMPC e sar\u00e0 il primo processore System on a Chip (SoC) realizzato dalla casa e dovrebbe avere consumi 10 volte inferiori rispetto al predecessore integrando, tra le altre cose, anche il sottosistema grafico. Verr\u00e0 abbinato alla piattaforma Moorestown che quasi certamente costituir\u00e0 la seconda generazione della piattaforma Centrino Atom.\nMedfield.\nMedfield sar\u00e0 l'evoluzione a 32 nm di Lincroft e unir\u00e0 in un solo SoC anche le funzionalit\u00e0 di I/O; il suo arrivo \u00e8 previsto per il 2010.\nSettore notebook/desktop di fascia pi\u00f9 bassa.\nDiamondville.\nDiamondville (hardware) \u00e8 stato presentato il 3 giugno 2008 e inizialmente \u00e8 disponibile solo in versioni single core; il 22 settembre \u00e8 arrivata anche la prima variante dual core. Viene commercializzato direttamente saldato alla scheda madre ad un costo complessivo di circa 50 $.\nUna board miniITX \u00e8 disponibile direttamente da Intel\nPineview.\nIl successore di Diamondville si chiama Pineview (hardware), basato sulla stessa architettura di Lincroft, quindi dotato anche del sottosistema grafico integrato ma disponibile anche in versioni dual core con tecnologia Hyper-Threading.\nModelli arrivati sul mercato.\nLa tabella seguente mostra i modelli di Atom arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\nTecnologia Lpia.\nLpia \u00e8 un acronimo per \"low-power on Intel architecture\".\nQuesta architettura \u00e8 realizzata da Intel per supportare i nuovi mobile internet Devices e che si pone come obiettivo primario quello di estendere la vita delle batterie dei dispositivi handheld.\nLpia \u00e8 compatibile con l'architettura x86 ma per ottimizzare le performance del processore Atom e per sfruttare al meglio le sue tecnologie di risparmio energetico, si rende necessario modificare alcuni flag in fase di compilazione dei sorgenti.\nL'architettura lpia \u00e8 sfruttata soprattutto nei netbook con processore Atom."}
{"id": "1645819", "revid": "1305887", "url": "https://it.wikipedia.org/wiki?curid=1645819", "title": "Boombastic", "text": "Boombastic \u00e8 il terzo album del cantante giamaicano Shaggy."}
{"id": "1645820", "revid": "767487", "url": "https://it.wikipedia.org/wiki?curid=1645820", "title": "Midnite Lover", "text": "Midnite Lover \u00e8 il quarto album del cantante giamaicano Shaggy."}
{"id": "1645829", "revid": "287204", "url": "https://it.wikipedia.org/wiki?curid=1645829", "title": "Apia\u00ed", "text": "Apia\u00ed \u00e8 un comune del Brasile nello Stato di San Paolo, parte della mesoregione di Itapetininga e della microregione di Cap\u00e3o Bonito."}
{"id": "1645831", "revid": "287204", "url": "https://it.wikipedia.org/wiki?curid=1645831", "title": "Barra do Chap\u00e9u", "text": "Barra do Chap\u00e9u \u00e8 un comune del Brasile nello Stato di San Paolo, parte della mesoregione di Itapetininga e della microregione di Cap\u00e3o Bonito."}
{"id": "1645833", "revid": "287204", "url": "https://it.wikipedia.org/wiki?curid=1645833", "title": "Cap\u00e3o Bonito", "text": "Cap\u00e3o Bonito \u00e8 un comune del Brasile nello Stato di San Paolo, parte della mesoregione di Itapetininga e della microregione di Cap\u00e3o Bonito."}
{"id": "1645834", "revid": "124825082", "url": "https://it.wikipedia.org/wiki?curid=1645834", "title": "Missione Arcobaleno", "text": "La missione Arcobaleno fu un'iniziativa di solidariet\u00e0 promossa nel 1999 dal governo italiano allora guidato da Massimo D'Alema per aiutare i profughi albanesi durante la guerra del Kosovo in fuga da quella regione.\nCon la missione circa 5.000 kosovari furono trasferiti dalla Iugoslavia alla ex-base Nato di Comiso in Sicilia dove alloggiarono in quelli che furono gli alloggi dei soldati americani che vi stanziarono durante la guerra fredda.\nStruttura e organizzazione.\nL'inizio dei bombardamenti caus\u00f2 un immediato flusso di profughi kosovari verso la vicina Albania, la quale si trov\u00f2 a dover ospitare, nel giro di pochi giorni, circa 250.000 rifugiati, alcuni dei quali gravemente feriti (Dossier Protezione Civile, vedi i collegamenti esterni).\nIl governo italiano, dal canto suo, gi\u00e0 messo duramente alla prova nel cercare di gestire un'opinione pubblica che si mostrava quantomeno scettica nei confronti del primo vero episodio di interventismo militare italiano dal secondo dopoguerra (se ovviamente si fa eccezione della prima guerra del golfo, nella quale per\u00f2 vi era un chiaro mandato dell'ONU) facendo riferimento ad un suo fine umanitario, decise prontamente di intervenire, gettando sin dal 28 marzo le basi di una grande missione di relief a favore dei profughi kosovari, denominata Missione Arcobaleno, anche in risposta all'allarme lanciato dall'UNHCR, preoccupato dall'entit\u00e0 dell'esodo di massa, la cui misura eccedeva le proprie capacit\u00e0 operative.\nPrendendo atto della vastit\u00e0 delle proporzioni dell'emergenza e della debolezza del tessuto socio-economico nel quale stava avvenendo, caratterizzato da \"forti carenze di infrastrutture primarie\" (Dossier Protezione Civile), si decise per un'azione che si imperniasse nelle consolidate relazioni bilaterali con l'Albania. In un primo momento (almeno dalla prima presentazione esposta dal Ministro dell'Interno Iervolino) sembrava che la Missione Arcobaleno dovesse limitarsi ad un ruolo di coordinamento istituzionale (Protezione civile e Prefetture), sotto la guida del Ministero dell'Interno e del Ministero della Sanit\u00e0, per l'accoglienza di 25.000-30.000 profughi nel territorio italiano. Tuttavia le dimensioni dell'esodo instradarono il Governo verso l'ipotesi di una raccolta fondi privata, la cui gestione sarebbe stata attribuita ad un esperto esterno, figura immediatamente individuata nel Prof. Vitale. \nLa campagna di sottoscrizione fu imponente e accompagnata da un lato dalla grande solidariet\u00e0 degli italiani, dall'altro da forti proteste provenienti dalla societ\u00e0 civile, soprattutto quella di matrice pacifista, la quale obiettava l'incoerenza e la paradossalit\u00e0 dell'azione del Governo, che in questo modo si impegnava contemporaneamente sui fronti militare ed umanitario di uno stesso conflitto.\nScissa dunque in due filoni, uno statale, diretto dalla Protezione Civile ed uno pi\u00f9 autonomo, sotto la responsabilit\u00e0 del Prof. Vitale, la Missione risultava essere strutturata secondo uno schema organizzativo-funzionale composto da due sistemi sovrapponibili, rispettivamente situati a Roma e a Tirana.\nIl primo \u00e8 articolato su tre livelli: un livello politico, un livello di coordinamento ed un livello operativo. Ci\u00f2 significa che le decisioni, prese principalmente da un tavolo composto da membri del governo e presieduto dal Presidente del Consiglio Massimo D'Alema, vengono trasmesse al secondo livello, ovvero ai vari ministeri interessati (Sanit\u00e0 e Difesa) ed alle agenzie deputate al coordinamento, tra cui spiccano l'EMERCOM (protezione civile), addetta alla pianificazione degli interventi, il Dipartimento Affari Sociali, il quale coordina i rapporti con le ONG e la Croce Rossa, e l'Unit\u00e0 di crisi della Farnesina, in seno alla quale avviene una costante opera di monitoraggio dello scenario internazionale. Inoltre \u00e8 a questo livello che i due sistemi si raccordano. Il terzo livello, quello operativo, infine, conduce le attivit\u00e0 di fornitura dei servizi di assistenza ai beneficiari, di monitoraggio della situazione epidemiologica e di coordinamento degli interventi sul campo.\nIl secondo sistema, che come abbiamo visto si raccorda a quello di Roma al secondo livello, \u00e8 costituito da un tavolo di coordinamento che annovera tra gli altri l'Ambasciatore italiano in Albania e rappresentanti del governo italiano. Le sue funzioni principali consistono nel coordinare gli sforzi della missione con le autorit\u00e0 albanesi, concorrere al trasferimento dei profughi e nel curare gli aspetti logistici del trasferimento e della distribuzione dei beni di soccorso.\nLa forte integrazione tra livello di coordinamento e livello operativo sono considerati strumentali \u201call'unitariet\u00e0, alla tempestivit\u00e0 ed all'autorevolezza delle decisioni strategiche\u201d, ritenuti punti di forza dell'azione italiana, la quale si sarebbe svolta in stretta coordinazione con le agenzie delle Nazioni Unite, sia sul piano politico che finanziario.\nPreparazione ed implementazione.\nIl 29 marzo il Governo italiano inviava una delegazione, guidata dal Ministro Iervolino, in Albania con l'intento di stabilire i necessari contatti con le autorit\u00e0 locali. Oltre alla predisposizione di tutte le misure necessarie per il trasferimento delle risorse umane e materiali per il primo intervento, veniva individuato come primo obiettivo l'installazione di Centri di accoglienza per ricondurre sotto controllo l'enorme esodo di rifugiati giunto in poche ore in Albania. Le prime cifre, destinate a crescere enormemente, parlavano di 100.000 unit\u00e0, una cifra assolutamente non trascurabile se confrontata alla popolazione totale albanese (3 milioni circa).\nLa prima questione da affrontare dalla delegazione italiana e dal governo albanese doveva pertanto essere l'individuazione di aree di insediamento dei suddetti Centri: operazione non certo facile se si considera l'inadeguatezza del territorio albanese alla loro locazione, sotto il profilo dell'accessibilit\u00e0 ai servizi e delle condizioni ambientali. Si opt\u00f2, dunque, per aree private, spesso caratterizzate da un'alta frammentazione della propriet\u00e0, che sarebbero state affittate con spese a carico della Missione, vista l'assoluta carenza di fondi del governo albanese. Come priorit\u00e0 assoluta fu identificato l'allestimento di un centro di prima accoglienza nell'area di Kukes, dove si stava verificando un alto addensamento di rifugiati stremati e spesso feriti, resa particolarmente problematica dalla prossimit\u00e0 alla zona di guerra.\nIl 31 marzo la delegazione fece ritorno in Italia e, dopo aver riferito alla Presidenza del Consiglio, il 1\u00ba aprile, nel momento in cui il numero dei rifugiati aveva ormai raggiunto quota 250.000 (stime UNHCR), la Missione Arcobaleno poteva finalmente partire con il trasferimento a Kukes del personale della Croce Rossa Italiana, del volontariato della protezione civile e dei materiali necessari al primo intervento. Parallelamente, vennero identificate altre aree nelle quali insediare altri Centri di accoglienza. Nel giro di poche settimane furono resi operativi 18 Centri (per un totale di 35.740 posti) a cui si aggiungono la cogestione con l'UNHCR di altri 5 Centri (3.760 posti), l'allestimento di un ospedale da 100 posti e la predisposizione dell'ex-base militare di Comiso, dove sono stati ospitati 6.000 profughi provenienti dalla Macedonia, trasportati grazie ad un ponte aereo per il quale sono stati utilizzati aeromobili dell'Alitalia e dell'Aeronautica Militare. Quest'ultima base rappresenta un'eccezione alla regola che imponeva per i rifugiati il soccorso in loco, priorit\u00e0 perentoriamente stabilita nel bando per l'accesso ai fondi stanziati per la Missione: \u201cferma la priorit\u00e0 degli interventi da realizzarsi in territorio albanese e zone limitrofe sono valutati anche interventi di accoglienza in Italia ritenuti necessari per soggetti in condizione di particolare difficolt\u00e0 ed emergenza e/o necessari per profughi presenti in Italia\u201d. Iniziative simili a quelle descritte furono prese, sebbene in misura nettamente ridotta, in Montenegro e Macedonia, dove si verificarono, come abbiamo visto, altri casi di sconfinamento di profughi.\nI Centri direttamente gestiti dal personale italiano del Dipartimento della Protezione Civile e dal personale di volontariato della Croce Rossa Italiana agivano in piena autonomia. L'obiettivo era quello di fornire ai profughi le cure di base necessarie, mediante un servizio ambulatoriale attivo ventiquattrore su ventiquattro altamente specialistico, grazie al personale pediatrico, ostetrico e ginecologico presente a cui si aggiungono nuclei di controllo epidemiologico, farmacisti e dell'igiene ambientale-alimentare. Laddove le strutture dei centri si fossero rivelate inadeguate, un protocollo stabilito con le autorit\u00e0 albanesi prevedeva la possibilit\u00e0 di trasferimento aereo e cura presso ospedali italiani. A fine giugno 1999 si contavano 180 pazienti trasportati e 80.000 prestazioni sanitarie effettuate. Il materiale necessario, raccolto dalla protezione civile e convogliato e stoccato a Bari, giungeva in Albania tramite tre navi della Marina italiana (San Giusto, San Giorgio e San Marco) e tre voli quotidiani di C-130 ed elicotteri tra Brindisi e Tirana.\nIl ruolo dei soggetti privati.\nNelle operazioni sul campo, cos\u00ec come nel supporto organizzativo molto importante si \u00e8 rivelato il ruolo di numerose ONG e associazioni da un lato ed istituzioni statali decentrate (Regioni, Comuni, ecc.) dall'altro.\nLe prime, che hanno accolto prontamente l'occasione data dall'istituzione di una gestione dei fondi privati, si sono distinte per la loro capacit\u00e0 organizzativa e per l'assunzione di numerose attivit\u00e0. Reclutate sulla base del modello elaborato da Echo, istituto che fa largo uso degli di valutazione e monitoraggio proprie del New public management, improntati alla massima trasparenza ed efficienza delle procedure e dell'utilizzo delle risorse, le ONG delle pi\u00f9 svariate dimensioni hanno effettuato \"interventi integrativi delle attivit\u00e0 realizzate dalle organizzazioni governative; in particolare [\u2026] quelle attivit\u00e0 che nei diversi campi impiegano gli stessi profughi (es. scuole, servizi di custodia, servizi di interprete...), contribuendo ad avviare una organizzazione autogestita e responsabile\".\nIl contributo delle ONG, come risulta dal Dossier della Protezione Civile, \u00e8 stato enorme e andava dalla gestione completa di alcuni campi (come nel caso di alcune grandi associazioni, Confederazione Nazionale delle Misericordie e ANPAS) ad un supporto pi\u00f9 settoriale, limitato ad alcune specifiche competenze, prestato da associazioni di pi\u00f9 modeste dimensioni. Menzione a parte meritano tre ONG da tempo impegnate nei Balcani (INTERSOS, Avsi e Cesvi) le quali, in base ad un protocollo d'intesa sottoscritto il 2 agosto con il Dipartimento della Protezione Civile ed il Commissario delegato per la Gestione dei fondi privati della sottoscrizione Arcobaleno (Prof. Vitale), si sono prodigate in operazioni di catalogazione e revisione dei container stoccati nel Porto di Bari, nel momento in cui venivano chiusi i Centri di assistenza e si doveva decidere sul futuro impiego e/o allocazione delle risorse in eccedenza.\nPer quanto riguarda le Regioni e gli altri enti statali decentrati, la Missione Arcobaleno ha costituito la prima loro partecipazione ad un intervento coordinato di protezione civile. 16 Regioni, 2 Province (Trento e Modena) ed il Comune di Milano hanno fornito in totale 2.419 personale volontario e 1.170 personale impiegato.\nA questa prima fase di relief doveva poi seguire una \"seconda fase\" di ricostruzione in Albania che avrebbe avuto come beneficiari sia gli stessi kosovari che le popolazioni locali albanesi. Questo programma \"post-emergenza\" si basava su due punti: 1) riqualificazione di strutture abitative e servizi connessi (acqua, luce, trasporti, ecc.) destinati ai profughi, ai quali si garantivano cure sanitarie e generi alimentari per la durata di un anno; 2) riqualificazione e potenziamento a livello nazionale dei servizi essenziali (acqua, elettricit\u00e0, servizi sanitari e municipali).\nIndagine per sprechi.\nLo scandalo scoppi\u00f2 dopo un servizio di \"Striscia la notizia\" e un articolo pubblicato dal \"Corriere della Sera\", e ripreso dal settimanale \"Panorama\", che denunciavano furti e sprechi nell'ambito della missione, un'ampia inchiesta giornalistica pubblicata il 20 agosto 1999. Ci\u00f2 diede vita ad un'indagine guidata dall'allora pubblico ministero Michele Emiliano, che port\u00f2 al rinvio a giudizio di 19 delle 24 persone coinvolte nelle indagini.\nIl 17 maggio 2012 la seconda sezione penale del tribunale di Bari ha concluso la vicenda dichiarando il \"non luogo a procedere per intervenuta prescrizione di tutti i reati\".\nNessuno degli imputati \u00e8 stato condannato."}
{"id": "1645835", "revid": "1086846", "url": "https://it.wikipedia.org/wiki?curid=1645835", "title": "Atalanta Bergamasca Calcio 1986-1987", "text": "Questa voce raccoglie le informazioni riguardanti lAtalanta Bergamasca Calcio nelle competizioni ufficiali della stagione 1986-1987.\nStagione.\nNella stagione 1986-1987 il campionato per la squadra atalantina \u00e8 stato negativo poich\u00e9 culmina con la retrocessione nella serie cadetta, con 21 punti al penultimo posto, scende con l'Udinese che \u00e8 partita con 9 punti di penalit\u00e0 ed il Brescia. Si sono messi in evidenza a Bergamo con 9 reti a testa Marino Magrin delle quali 7 in campionato e 2 in Coppa Italia, e Giuseppe Incocciati con 4 reti in Coppa Italia e 5 in campionato.\nMentre in Coppa Italia i nerazzurri di Nedo Sonetti raggiungono la finale eliminando Palermo, , Genoa e la concittadina Virescit nel primo turno a gironi, nel sesto girone di qualificazione. Negli ottavi di finale estromette la , mentre al turno successivo tocca al di Arrigo Sacchi. In semifinale affronta e batte la Cremonese, mentre in finale deve arrendersi nel doppio confronto con il Napoli. Il fatto che i partenopei si fossero da un mese laureati per la prima volta nella loro storia campioni d'Italia, permette all'Atalanta di qualificarsi alla competizione europea della Coppa delle Coppe nella prossima stagione.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "1645837", "revid": "125463201", "url": "https://it.wikipedia.org/wiki?curid=1645837", "title": "Guapiara", "text": "Guapiara \u00e8 un comune del Brasile nello Stato di San Paolo, parte della mesoregione di Itapetininga e della microregione di Cap\u00e3o Bonito."}
{"id": "1645838", "revid": "132266", "url": "https://it.wikipedia.org/wiki?curid=1645838", "title": "Scandalo della missione Arcobaleno", "text": ""}
{"id": "1645845", "revid": "287204", "url": "https://it.wikipedia.org/wiki?curid=1645845", "title": "Iporanga", "text": "Iporanga \u00e8 un comune del Brasile nello Stato di San Paolo, parte della mesoregione di Itapetininga e della microregione di Cap\u00e3o Bonito.\nGeografia.\nSi trova nel cuore della Foresta Atlantica, lungo le rive del fiume Ribeira de Iguape e alla foce del Ribeir\u00e3o Iporanga. \u00c8 nota come \"Capitale delle Grotte\", per l'elevata incidenza di grotte calcaree nel territorio comunale. Ci sono circa 360 grotte catalogate, la pi\u00f9 grande concentrazione in Brasile e forse nel mondo.\nComunicazione.\nLa citt\u00e0 era servita dalla Societ\u00e0 di telecomunicazioni statale di San Paolo (COTESP), che nel 1974 costru\u00ec la centrale telefonica ancora utilizzata. Nel 1975 ha iniziato ad essere assistito da Telecomunica\u00e7\u00f5es de S\u00e3o Paulo (TELESP) , fino a quando nel 1998 questa azienda \u00e8 stata privatizzata e venduta a Telef\u00f4nica. Nel 2012 l'azienda ha adottato il marchio Vivo per le sue operazioni di telefonia fissa.\nTurismo.\nIl comune \u00e8 circondato da unit\u00e0 di conservazione, tra cui spiccano il Parco Statale della Caverna do Diabo e il Parco Statale Turistico dell'Alto Ribeira - PETAR , che si estende per circa 35712 ettari e contiene il prezioso patrimonio naturale, composto da siti speleologici e paleontologici , archeologico e storico, oltre alla grande diversit\u00e0 biologica caratteristica della Foresta Atlantica conservata in tutta la sua estensione. Nel 1999, questa regione \u00e8 stata riconosciuta come Patrimonio dell'Umanit\u00e0 da parte dell'UNESCO."}
{"id": "1645849", "revid": "123318144", "url": "https://it.wikipedia.org/wiki?curid=1645849", "title": "Sindaci di Sant'Egidio del Monte Albino", "text": "L'elenco dei sindaci inizia dai \"sindaci particolari\" dell'universit\u00e0 di Sant'Egidio, eletti insieme agli altri magistrati della comunit\u00e0 nell'agosto di ogni anno. Sant'Egidio faceva inoltre parte della \"Civitas Nuceriae\", una sorta di confederazione di casali, suddivisa nei dipartimenti di Nucera Soprana e Nucera Sottana (a cui apparteneva l'universit\u00e0 di Sant'Egidio) e retta da un triumvirato di \"sindaci universali\" (due eletti da Nucera Soprana e uno da Nucera Sottana). Questo elenco \u00e8 incompleto a causa della perdita dei \"Libri dei parlamenti\", con i verbali delle assemblee cittadine che si tennero tra il 1543 e il 1808 e solo sporadicamente altri atti e documenti conservati ne hanno preservato il nome.\nL'antico istituto dell'universit\u00e0 fu quindi abolito da una legge promulgata nel 1806 da Giuseppe Bonaparte, re di Napoli durante l'occupazione napoleonica e sostituita dal comune. Il primo sindaco appose la propria firma sui registri di stato civile nel 1809. I sindaci si susseguirono con il Regno delle Due Sicilie e il Regno d'Italia, furono sostituiti da un podest\u00e0 con la riforma fascista. Tra il 1929 e il 1946 la serie dei sindaci si interruppe in quanto il comune era stato abolito e integrato a quello di Angri. Con il riottenimento dell'autonomia amministrativa il comune di Sant'Egidio riprese ad avere propri sindaci, dopo un primo commissario prefettizio.\nSindaci particolari dell'universit\u00e0.\nSindaci durante il Viceregno.\n Viceregno spagnolo\nSindaci durante il Regno delle Due Sicilie.\n Regno delle Due Sicilie\nSindaci del Comune.\nSindaci durante il Regno di Napoli (periodo Napoleonico).\n Regno di Napoli\nSindaci durante il Regno delle Due Sicilie.\n Regno delle Due Sicilie\nSindaci durante il Regno d'Italia.\n Regno d'Italia\nSindaci durante la Repubblica.\n Repubblica italiana"}
{"id": "1645850", "revid": "287204", "url": "https://it.wikipedia.org/wiki?curid=1645850", "title": "Itaoca", "text": "Itaoca \u00e8 un comune del Brasile nello Stato di San Paolo, parte della mesoregione di Itapetininga e della microregione di Cap\u00e3o Bonito."}
{"id": "1645851", "revid": "767487", "url": "https://it.wikipedia.org/wiki?curid=1645851", "title": "Vorrei avere il becco", "text": "Vorrei avere il becco \u00e8 un brano musicale del cantante Povia, vincitore del Festival di Sanremo 2006. Il testo di \"Vorrei avere il becco \"esalta i valori della monogamia e della fedelt\u00e0 coniugale.\nProdotto e arrangiato da Francesco Musacco\nIl Brano.\nIl brano \u00e8 stato inserito nell'album del cantante \"I bambini fanno \"ooh...\" la storia continua...\", pubblicato nello stesso anno."}
{"id": "1645853", "revid": "287204", "url": "https://it.wikipedia.org/wiki?curid=1645853", "title": "Itapirapu\u00e3 Paulista", "text": "Itapirapu\u00e3 Paulista \u00e8 un comune del Brasile nello Stato di San Paolo, parte della mesoregione di Itapetininga e della microregione di Cap\u00e3o Bonito."}
{"id": "1645854", "revid": "110157", "url": "https://it.wikipedia.org/wiki?curid=1645854", "title": "B\u00f6sendorfer", "text": "La B\u00f6sendorfer (L. B\u00f6sendorfer Klavierfabrik GmbH) \u00e8 una fabbrica di pianoforti austriaca, dal 2008 consociata al gruppo Yamaha da cui \u00e8 interamente controllata. I pianoforti B\u00f6sendorfer sono famosi per il loro suono cupo, corposo, bilanciato e per la maniacale cura impiegata nella loro costruzione. Inoltre, l'azienda \u00e8 nota per la produzione di strumenti con 97 e 92 tasti, oltre ai modelli con l'estensione standard di 88 tasti.\nStoria.\nLa B\u00f6sendorfer, una delle pi\u00f9 antiche fabbriche di pianoforti ancora in attivit\u00e0, fu fondata da Ignaz B\u00f6sendorfer nel 1828. Fin dai primi anni si mise in luce con la produzione di strumenti musicali di alta qualit\u00e0; nel 1830 per questo motivo ottenne il ruolo di costruttore ufficiale di pianoforti dell'Imperatore d\u2019Austria. Il figlio di Ignaz, Ludwig B\u00f6sendorfer (15 aprile 1835 \u2013 9 maggio 1919) sostitu\u00ec il padre alla guida dell'azienda nel 1859 e un anno dopo stabil\u00ec la sede della fabbrica in nuovi edifici. Tra il 1872 e la sua chiusura, nel 1913, la B\u00f6sendorfer-Saal (Auditorium B\u00f6sendorfer) fu una delle sale da concerto pi\u00f9 frequentate di Vienna. Nel 1909 la fabbrica fu acquistata da Carl Hutterstrasser, succeduto alla sua morte, avvenuta nel 1931, dai figli Alexander e Wolfgang. Nel 1966 la B\u00f6sendorfer fu acquistata dalla Jasper Corporation (in seguito rinominata Kimball International) e ritorn\u00f2 in mani austriache solo nel 2002, quando fu acquistata dal Gruppo BAWAG PSK. La BAWAG a sua volta acconsent\u00ec alla vendita della fabbrica alla Yamaha il 20 dicembre 2007 e le due compagnie si sono unite ufficialmente nel 2008.\nCaratteristiche.\nLa B\u00f6sendorfer fu la prima azienda a costruire pianoforti con estensione maggiore dei canonici 88 tasti, inizialmente con il modello Imperial (Model 290), da 97 tasti, e successivamente con il Model 225, da 92. Le note aggiuntive, tutte nella parte bassa della tastiera, erano originariamente nascoste da un pannello mobile, per evitare pressioni accidentali dei tasti durante l'esecuzione; i modelli pi\u00f9 recenti sono privi di questa caratteristica e hanno semplicemente adottato per i tasti supplementari una coloratura nera, invece del classico bianco.\nIl suono dei pianoforti B\u00f6sendorfer \u00e8 solitamente descritto come pi\u00f9 cupo o ricco di armonici rispetto a quello dei concorrenti Steinway &amp; Sons o Yamaha, ritenuti pianoforti dal suono pi\u00f9 puro ma meno corposo. Sul modello Imperial, queste caratteristiche qualit\u00e0 tonali derivano in parte dall'inclusione di 9 note basse aggiuntive, inizialmente implementate per permettere l'esecuzione di alcune trascrizioni di Busoni dei lavori per organo di Johann Sebastian Bach, che richiedevano canne da 32' (solitamente suonate con la pedaliera dell'organo). Siccome pochissima musica richiede l'uso diretto delle corde in pi\u00f9, queste contribuiscono al timbro del pianoforte indirettamente: quando le altre corde vengono messe in vibrazione, anche quelle dei bassi suonano per risonanza. Inoltre i bassi dei B\u00f6sendorfer hanno un suono molto potente, aggiungendo volume all'emissione del pianoforte.\nL'ultimo nato dei prodotti B\u00f6sendorfer \u00e8 CEUS\u00a0\u2013 un pianoforte a coda controllato da computer. L'apparecchiatura necessaria pu\u00f2 essere installata sulla maggior parte dei pianoforti B\u00f6sendorfer, permettendo la registrazione in tempo reale dei pezzi eseguiti.\nModelli.\nLa B\u00f6sendorfer costruisce sette modelli di pianoforte a coda (da 155 a 290\u00a0cm) e due pianoforti verticali, da 120 e 130\u00a0cm. Il modello Imperial da 290\u00a0cm \u00e8 uno dei pi\u00f9 grandi pianoforti esistenti.\nIl fasciame di un B\u00f6sendorfer \u00e8 differente da quello degli altri pianoforti. Al posto di legname curvato attorno a una sagoma, esso \u00e8 costituito da sezioni solide di abete rosso incollate assieme. L'abete rosso ha una trasmissione del suono migliore della sua riflessione. Questo forse \u00e8 il motivo per cui i B\u00f6sendorfer tendono ad avere degli acuti delicati e dei bassi che evidenziano pi\u00f9 la fondamentale rispetto agli armonici. Altre due caratteristiche dei B\u00f6sendorfer, utilizzate solo da pochi altri costruttori di pianoforti sono: la barra capotasto rimovibile solo negli acuti, che semplifica la ricostruzione dello strumento. Poi la presenza di corde montate singolarmente e non a coppie, il che migliora la stabilit\u00e0 dell'accordatura e riduce i danni in caso di rottura di una corda.\nModelli standard.\nIl numero che designa i diversi modelli B\u00f6sendorfer corrisponde alla loro rispettiva lunghezza in centimetri. Ad esempio, il Model 170 \u00e8 lungo 170 centimetri. La seguente tabella descrive i modelli attualmente in produzione:\nSerie Conservatorio.\nPer poter raggiungere un mercato pi\u00f9 ampio, la B\u00f6sendorfer progett\u00f2 la Serie Conservatorio per permettere l'acquisto di un pianoforte anche a universit\u00e0 e istituti che non potevano permettersi un modello standard. La produzione dei due pianoforti Serie Conservatorio richiede minor tempo nelle \"aree non critiche\", abbassando i costi di produzione e acquisto, rendendoli pi\u00f9 economici rispetto ai modelli standard.\nEdizioni speciale e limitata.\nLa B\u00f6sendorfer ha prodotto alcuni pianoforti progettati appositamente e designati con il nome di famosi compositori, come Franz Schubert e Fryderyk Chopin, e anche pianoforti atti a celebrare alcune occasioni speciali, ad esempio il 170\u00ba e 180\u00ba anniversario dalla fondazione della ditta.\nUn limitato numero di modelli 290SE, in occasione del passaggio di propriet\u00e0 alla Kimball, fu munito di un'apparecchiatura volta a registrare l'esecuzione di un brano su nastro magnetico, in modo da riprodurlo attraverso gli attuatori elettromeccanici. Pi\u00f9 tardi il modello 290SE fu munito di un'interfaccia in grado di collegarlo a un PC funzionante con Windows 3.1 per la registrazione, l'editing e il playback. Il sistema installato sul 290SE fu il primo in commercio interfacciato a un computer che potesse riprodurre sia le note che l'intensit\u00e0 di un'esecuzione, ma il sistema non fu brevettato, e le altre compagnie presto introdussero tecnologie analoghe brevettate. Il termine 'SE' indica Stahnke Engineering, in riferimento a Wayne Stahnke, inventore del meccanismo.\nModelli Design.\nLa B\u00f6sendorfer costruisce ogni anno un limitato numero di modelli artigianali, disponibili solo su ordinazione nell'anno in cui sono sviluppati. Ad esempio, il modello Swarovski Crystal Grand era ricoperto con 8.000 tra cristalli e lamine d'oro, ed era disponibile solo nel 2003, in occasione del 175\u00ba anniversario della fabbrica.\nTre architetti che hanno disegnato pianoforti per la B\u00f6sendorfer sono Theophil Hansen (1866), Josef Hoffman (1909) e Hans Hollein (1990). Nel 1990 furono costruiti solo 2 modelli Hans Hollein 225, uno dei quali si trova nell'atrio del Westin Grand Bohemian Hotel a Orlando, Florida.\nFamosi pianisti utilizzatori di strumenti B\u00f6sendorfer.\nTra i primi pianisti a essere associati alla B\u00f6sendorfer vi \u00e8 Franz Liszt, che disse almeno una volta che i B\u00f6sendorfer e i Bechstein erano gli unici pianoforti in grado di sostenere la sua tecnica incredibilmente potente. Nelle sue memorie, Arthur Rubinstein racconta di aver insistito a suonare su un Bechstein anzich\u00e9 sul solito B\u00f6sendorfer in occasione di un concerto in Austria. Dopo l'esecuzione, il responsabile della B\u00f6sendorfer volle incontrare il giovane pianista polacco, che rifiut\u00f2 di suonare su un pianoforte che era tenuto in alta considerazione nell'ambiente musicale russo. Da allora Rubinstein disse di aver sempre cercato di suonare su dei B\u00f6sendorfer quando si trovava in Austria. Altri famosi pianisti che hanno suonato spesso sui B\u00f6sendorfer sono: il russo Sviatoslav Richter, gli americani Cecil Taylor, Charlemagne Palestine e Tori Amos; il tedesco Wolfgang R\u00fcbsam, Wilhelm Backhaus, gli austriaci Friedrich Gulda, Walter Klien, Paul Badura-Skoda e J\u00f6rg Demus, l'irlandese John O'Conor, l'ucraina Valentina Lisitsa e gli italiani Bruno Canino, Gianluca Luisi, Costantino Catena, Alberto Occhipinti, Carlo Grante."}
{"id": "1645857", "revid": "287204", "url": "https://it.wikipedia.org/wiki?curid=1645857", "title": "Ribeira (Brasile)", "text": "Ribeira \u00e8 un comune del Brasile nello Stato di San Paolo, parte della mesoregione di Itapetininga e della microregione di Cap\u00e3o Bonito."}
{"id": "1645858", "revid": "14627743", "url": "https://it.wikipedia.org/wiki?curid=1645858", "title": "Fogne", "text": ""}
{"id": "1645859", "revid": "14627745", "url": "https://it.wikipedia.org/wiki?curid=1645859", "title": "Acquedotti", "text": ""}
{"id": "1645860", "revid": "188323", "url": "https://it.wikipedia.org/wiki?curid=1645860", "title": "Forcella (moto)", "text": "La forcella di una moto \u00e8 la parte anteriore della stessa, che collega al telaio la ruota anteriore, permette di sterzare e ha la funzione di sospensione (controllano il movimento del telaio rispetto allo pneumatico) e ammortizzatore (smorzano e rallentano l'oscillazione).\nIntroduzione.\nLe caratteristiche di una forcella sono solitamente un compromesso tra le esigenze di tenuta di strada e quelle di comfort, l'obiettivo principale del loro impiego \u00e8 comunque quello di ottenere, nel complesso e durante i vari percorsi, un'ottimale stabilit\u00e0 del veicolo ed un elevato comfort per il pilota e l'eventuale passeggero/i.\nLe forcelle si distinguono in diversi tipi, per via delle varie varianti tra i vari sistemi che assicurano il movimento relativo fra telaio e ruote.\nForcella girder.\nQuesto tipo di forcella \u00e8 diventato datato e non viene pi\u00f9 utilizzato, in quanto eventualmente viene adoperata la Forcella Hossack/Fior (Duolever), che pu\u00f2 essere considerata la sua evoluzione.\n\u00c8 costituito da una forcella formata da tubi saldati, che viene fissata alle piastre di sterzo superiori e inferiori tramite due coppie di bracci (una coppia per piastra) andando a formare un parallelogramma, dove la forcella sale e scende rispetto al telaio sotto l'azione della ruota.\nLa sospensione in questo tipo di forcella \u00e8 generalmente costituite da una sola molla che \u00e8 posizionata tra i due bracci della forcella, agganciata a una piastra presente tra i due bracci e al telaio della moto, l'ammortizzatore \u00e8 costituito da due frizioni a dischi che generalmente \u00e8 posizionata sulla coppia di bracci inferiori.\nForcella springer.\nQuesto tipo di forcella \u00e8 diventato datato, ma viene ancora utilizzato su alcune moto, soprattutto nel caso delle custom artigianali per il suo stile retro.\nQuesto tipo di forcella ha una forma a parallelogramma, dove c'\u00e8 una forcella fissa (come nelle biciclette), da cui parte un braccio, al quale \u00e8 collegato un'altra forcella che va a comprimere o estendere delle molle, ovviamente questa forcella e le molle sono vincolate da un'asta su cui le molle non possono muoversi lateralmente e su cui la forcella scorre, da come si potr\u00e0 capire la corsa della ruota pu\u00f2 benissimo non essere uguale alla corsa della forcella mobile, questo dipende dalle misure del braccio che collega le due forcelle e la ruota.\nQuesto sistema ha dei limiti funzionali, che sono dati dal breve braccio della forcella, risulta breve anche la corsa della ruota, inoltre non sempre \u00e8 provvista di ammortizzatore, per questo si ha una sua ridotta diffusione.\nForcella Trailing Link.\nQuesto tipo di forcella \u00e8 diventato datato, ma viene ancora utilizzato su alcune moto di basso costo e dedicate ai mercati pi\u00f9 poveri, come l'India, una ditta che utilizza ancora questa soluzione \u00e8 l'Indian.\nQuesto sistema \u00e8 costituito da una forcella rigida, come quelle delle biciclette, la quale viene collegata alla ruota tramite due bracci, i quali sono governati nell'oscillazione da una sospensione a balestra tramite un'asta a U, la quale evita che ci sia una flessione della ruota a destra o sinistra, la forcella, la ruota e l'asta ad U sono collegate in tre punti diversi dei due bracci che mettono in comunicazione la forcella con la ruota.\nQuesto sistema ha la caratteristica d'essere molto semplice, robusto ed economico, il che \u00e8 l'ideale per paesi poveri o dove i mezzi devono avere come caratteristica fondamentale l'affidabilit\u00e0.\nQuesto tipo di forcella ha per\u00f2 lo svantaggio d'avere una ridotta escursione della ruota, la quale escursione \u00e8 data dalle misure dei bracci che collegano le forcelle alla ruota, inoltre dato che generalmente questa forcella \u00e8 accoppiata ad un parafango fissato alle forcelle, con l'escursione della ruota verso il pilota, si ha l'avvicinamento della ruota con il parafango, il quale se sporco nella parte inferiore, pu\u00f2 portare a sgradevoli attriti.\nForcella Leading Link.\nQuesto tipo di forcella pure \u00e8 datato, ma viene ancora utilizzato su alcune moto di basso costo e dedicate ai mercati di paesi che non pretendono il massimo della qualit\u00e0 ma dell'affidabilit\u00e0, come in Russia, questo sistema \u00e8 utilizzato dalla IMZ-Ural, e soprattutto per mezzi muniti di sidecar.\nQuesto sistema \u00e8 costituito da una forcella rigida, come quelle delle biciclette, la quale viene collegata alla ruota tramite un'asta a U, la quale evita che ci sia una flessione della ruota a destra o sinistra, quest'asta viene collegata con una coppia di sospensioni (doublecross) come quelle presenti al retrotreno.\nQuesto sistema pur essendo molto semplice, \u00e8 robusto e permette una certa finezza nel controllo del movimento della ruota anteriore.\nPer contro questo tipo di forcella ha la limitazione dell'escursione della ruota, per via dell'utilizzo dell'asta ad U, ma risulta essere comunque sufficiente, soprattutto per mezzi stradali.\nForcella Earles.\nQuesto tipo di forcella \u00e8 ormai datato, ma \u00e8 stato molto apprezzato in passato. Questo sistema \u00e8 una variazione delle forcelle Leading Link dove, in questo caso, i componenti formano un triangolo con la ruota, mentre nel sistema Leading Link la ruota era collegata da un prolungamento di un lato del triangolo.\nLa forcella Earles \u00e8 un sistema con forcella rigida, la quale termina dietro la ruota, e dalla quale parte un braccio a U che va a finire sul perno della ruota anteriore. La coppia di sospensioni (doublecross) sono collegati a questo braccio ad U, vicino al perno della ruota e alla forcella. Questo sistema \u00e8 molto simile come comportamento a quello di un forcellone per la ruota posteriore.\nQuesto sistema \u00e8 stato la base del brevetto, progettato dall'inglese Ernest Earles, in cui la forcella anteriore del tipo triangolare permette d'avere una maggiore rigidit\u00e0 in frenata. Il sistema \u00e8 stato concepito per moto che devono ospitare sidecar. Dal 1955 al 1969 la BMW ha usato queste forcelle anche su moto senza sidecar.\nQuesta sospensione, quando veniva utilizzata con un impianto frenante del tipo a tamburo, doveva utilizzare un'asta per far s\u00ec che la parte ferma del tamburo, che alloggia le ganasce, non ruotasse.\nIl limite di queste forcelle \u00e8 dato dall'escursione delle due sospensioni adoperate, le quali, per via del loro posizionamento, non devono avere un'escursione elevata, limitando l'utilizzo di questo tipo di sospensione per veicoli stradali.\nForcella a braccetto oscillante/ Monobraccio.\nQuesto sistema viene ancora utilizzato dalla Vespa, che permette di cambiare pi\u00f9 velocemente la ruota, quest'esigenza era nata dal fatto che quando \u00e8 nata la vespa, le forature agli pneumatici erano molto frequenti, per questo la Piaggio ha ideato questo sistema a monobraccio, che permette sostituzioni rapide della ruota.\nIl sistema \u00e8 composto da una forcella a singolo braccio rigido, su cui si snoda un braccio (mazzetta rivolto verso la coda del mezzo) che termina sul perno della ruota, inoltre su questo braccio si aggancia la sospensione, che in questo caso \u00e8 molto simile alle unit\u00e0 montate al retrotreno e che si aggancia anche alla forcella rigida.\nCon la forcella rigida e il braccio oscillante si ha la corretta posizione della ruota e si evita la rotazione lateralmente rispetto alla forcella, mentre con l'elemento sospensione si assorbono le asperit\u00e0 agendo sul braccio oscillante, l'insieme assume la forma di un triangolo.\nEsattamente come tutte le forcelle che funzionano tramite braccetto oscillante, la limitazione principale rimane la ridotta corsa della forcella, anche se risulta sufficiente per l'utilizzo stradale, soprattutto se accoppiata a pneumatici con una spalla dello pneumatico alta.\nForcella telescopica e teleidraulica.\nLa forcella teleidraulica o forcella oleodinamica (munita di regolazioni per l'ammortizzatore) \u00e8 il tipo di sospensione anteriore pi\u00f9 utilizzato, per la sua semplicit\u00e0 di costruzione e montaggio, oltre che per leggerezza e funzionalit\u00e0; la prima applicazione di questo sistema \u00e8 sulla BMW R 12 nel 1935.\nLa forcella telescopica si distingue per la mancanza del supporto dell'ammortizzatore.\nStruttura.\nIl sistema \u00e8 costituito da due coppie di due tubi coassiali, che scorrono uno dentro l'altro, dove il tubo di minor diametro viene definito \"stelo\" o in questo caso anche \"tubo di forza\", mentre quello di diametro maggiore viene definito \"fodero\"; ogni coppia prende il nome di \"gambale\" e sono collegate al cannotto di sterzo con due trapezi (o piastre).\nAll'interno di questi tubi viene alloggiato l'elemento elastico (o su un solo gambale o su entrambi i gambali), che pu\u00f2 essere una molla a spirale o una molla pneumatica (il primo esempio si ha nel 1976 con la Yamaha YZ400 con la Fox Factory Forx) o misto (molla a spirale e molla pneumatica) come la forcella della Yamaha XT 600 2KF, le Kawasaki KX (125, 250, 420 e 500) dal 1978 al 1988 o la Kawasaki KLR 250 e 650 dal 1985 al 2005 e nel caso di forcelle teleidrauliche si ha anche l'ammortizzatore (o a funzioni differenziate o uguali su entrambi i gambali), generalmente di tipo idraulico, contenente olio sintetico di una determinata viscosit\u00e0.\nAccorgimenti.\nPer migliorare la funzionalit\u00e0 e la vita utile si usano come accorgimenti:\nForcella USD (rovesciata).\nLa forcella USD (acronimo di \"Up Side Down\"), detta anche \"a steli rovesciati\", \u00e8 una forcella teleidraulica montata rovesciata, Questo per alleggerire il peso delle cosiddette \"masse non sospese\" forze che agiscono negativamente sul comportamento della sospensione stessa, altro risultato positivo fu la maggiore comodit\u00e0 nell'effettuare le regolazioni idrauliche. Con il modello classico, infatti, le regolazioni si trovano sotto al fodero della forcella, una zona molto scomoda sia per la regolazione che per la progettazione, dal momento che limita le combinazioni di collegamento della ruota. Questi problemi sono stati risolti rovesciando la forcella, mentre le altre regolazioni, come la regolazione del precarico, non hanno avuto miglioramenti. La ruota viene vincolata agli steli tramite un ulteriore elemento chiamato \"piedino\", che nei sistemi pi\u00f9 economici \u00e8 integrato nello stelo stesso.\nLa prima casa costruttrice ad utilizzare questo tipo di sospensione fu la Moto Guzzi gi\u00e0 dal 1950 sul Falcone 500. Successivamente venne utilizzato negli anni settanta sulla V7 Speciale e V 850 GT.\nStruttura.\nLa struttura di questa forcella non \u00e8 molto diversa da quella teleidraulica classica, da cui si differenzia per la sola presenza del piedino che viene fissato all'estremit\u00e0 dello stelo.\nDifferenze con la forcella teleidraulica.\nQuesta disposizione delle forcelle presenta anche qualche svantaggio:\nQuesta disposizione delle forcelle porta come vantaggi:\nAccorgimenti caratteristici.\nQuesto tipo di forcella, oltre a poter avere quasi tutti gli accorgimenti della forcella tradizionale, pu\u00f2 avere:\nForcella teleidraulica monobraccio.\nLa forcella teleidraulica monobraccio, viene collegata alla ruota tramite un piedino della forcella, che \u00e8 a forma di braccio curvo, mettendo in comunicazione la ruota con il singolo stelo della forcella; per evitare la rotazione della ruota rispetto al manubrio, si \u00e8 adoperato un sistema a leve molto semplice, questo sistema \u00e8 costituito da due leve snodate tra di loro, le quali sono snodate anche su i supporti dove vengono fissate, che sono il piedino della forcella a forma di braccio curvo (che sorregge la ruota anteriore) e la piastra di sterzo inferiore, che tiene bloccato il fodero dello stelo, per quanto riguarda la piastra superiore, questa ha un unico foro per poter fissare il fodero della forcella.\nQuesto tipo di forcella \u00e8 stata utilizzata dalla Gilera CX, una motocicletta con motore da 125\u00a0cm\u00b3 due tempi.\nForcella Saxon-Motodd (telelever).\nQuesto tipo di forcella \u00e8 stata sviluppata da BMW a partire da un progetto di inizio '900 chiamato \"Sistema scott\".\nQuesto sistema \u00e8 formato dalle forcelle che hanno il compito di ammortizzare (smorzare le oscillazioni) e di sterzare le ruote, la funzione di sospensione viene svolta da un braccio (simile al forcellone) che \u00e8 agganciato sia al telaio che agli steli inferiori della forcella, questo braccio agisce su una sospensione uguale a quella montata sul forcellone.\nCinematicamente questo tipo di sospensione \u00e8 simile a quella automobilistica tipo macpherson.\nI vantaggi di questa forcella sono:\nGli svantaggi sono:\nForcella Hossack/Fior (Duolever).\nTale forcella si distingue dal sistema girder per il fatto che separa completamente la sospensione dalle forze di governo (sterzo), \u00e8 stato sviluppato da Norman Hossack e usato da Claude Fior e John Britten su delle moto da corsa, Hossack stesso ha descritto il sistema come un sistema 'guidato dritto'.\nLa BMW ha adottato il Duolever a partire dal 2006 su tutti i modelli della serie K con motorizzazione frontemarcia, K1200 S, K1300 S, K1300 R, K1300 GT oltre che, recentemente, sulle nuove K1600.\nTale sistema \u00e8 formato da una forcella a steli rigidi (come nelle biciclette) la quale \u00e8 collegata al telaio da due braccetti, formando un quadrilatero articolato, dove la sospensione/ammortizzatore \u00e8 collegata alla forcella e al telaio della moto, inoltre i due braccetti e la sospensione sono snodati rispetto alla forcella, permettendole di ruotare a destra e sinistra.\nPer lo sterzo si hanno due braccetti collegati in serie tra loro, che vanno dalla forcella al manubrio o piastra di sterzo, i quali permettono l'avvicinamento o allontanamento della forcella (richiudendosi) e danno la possibilit\u00e0 di ruotare la forcella a destra e a sinistra.\nForcella a forcellone.\nLa forcella in questo caso \u00e8 un forcellone oscillante esattamente come per il retrotreno e abbiamo anche in questo caso la sospensione/ammortizzatore identica a quella montata al retrotreno, che pu\u00f2 essere fatta lavorare in compressione o in estensione, questo sistema viene denominato sterzo con ruota centrata, dall'inglese \"Hub-center steering\" (HCS).\nBibraccio.\nQuesto forcellone \u00e8 molto simile a quello che generalmente viene montato al retrotreno, infatti la forma del forcellone \u00e8 identica, la differenza la si trova sulla ruota, la quale ruota a destra e sinistra sul perno del forcellone, per poter far questo si utilizza uno snodo sferico che funge da secondo perno (posto all'esterni del perno che fissa la ruota completa e internamente al cuscinetto che la fa rotolare) e una guida (che permette solo la rotazione a destra e sinistra della ruota), dove la parte interna della bronzina dello snodo sferico \u00e8 fissato al perno che fissa la ruota al forcellone, mentre la parte esterna (di maggiore diametro) che permette la direzionabilit\u00e0 della ruota \u00e8 fissato internamente al cuscinetto della ruota.\nIl perno della ruota e il sistema di sterzo viene tenuto e azionato al forcellone tramite tre bracci ausiliari, di cui due fissate direttamente sul telaio e che agiscono su due leve poste esternamente al forcellone, formando un parallelepipedo snodato con il forcellone, che servono per far ruotare il perno ruota rispetto al forcellone ogni qual volta questo si muova, in modo da evitare che la bussola ruoti (in avanti o indietro) in fase di frenata e permetta che i valori dell'assetto siano costanti, mentre il terzo braccio, che pu\u00f2 essere disposto su un qualsiasi lato, serve per far ruotare la bussola in modo da sterzare la ruota, questo terzo braccio \u00e8 collegato al manubrio tramite un sistema a leve e aste.\nMonobraccio.\nQuesto tipo di forcella \u00e8 stato utilizzato anche su alcune versioni di una moto da competizione, la Honda Rosset-Elf 500 dell'omonimo team, che ha partecipato alle competizioni dal '78 all'88, arrivando alla sua quinta versione (Elf 5), ma questa moto utilizzava un sistema diverso per il controllo della ruota, molto pi\u00f9 simile al sistema usato per le automobili, infatti utilizzava due forcelloni monobraccio (entrambi con il braccio disposto sul medesimo lato) i quali reggevano il portamozzo che era libero di ruotare a destra e sinistra, alla quale era fissato il mozzo con la ruota e la pinza del freno, per poter ruotare questo portamozzo e permettere la sterzata si utilizza anche qui un sistema a leve e bracci.\nCaratteristiche.\nLe caratteristiche di questo tipo di forcella sono:\nForcella MonoSpring Fork MSF.\nForcella MonoSpring Fork MSF, (EPO n. 2076424) \u00e8 una forcella di tipo teleidraulica tradizionale sulla quale si \u00e8 intervenuto con il duplice obiettivo di eliminare totalmente gli attriti tra molla e steli e superare il vantaggio della USD in termini di rigidezza longitudinale (utile in frenata).\nVantaggi.\nL'aumento di tale rigidezza arriva sino al 40% in pi\u00f9 inserendo opportuni setti negli steli nel tratto pi\u00f9 sollecitato (tra piastra inf. di sterzo e DU sup. del fodero), reso disponibile dalla assenza delle molle interne.\nIl collegamento tra i foderi sostiene la molla e rende pi\u00f9 adatto l'uso di un impianto frenate monodisco per l'intrinseca resistenza allo svergolamento.\nIl peso totale \u00e8 equiparabile alle unit\u00e0 USD ma con il vantaggio di una sensibile riduzione delle masse non sospese.\nNel confronto con la USD, a pari diametro di stelo (campione di 43\u00a0mm), la MSF \u00e8 circa il 25% pi\u00f9 rigida con il vantaggio di poter differenziare la rigidezza longitudinale da quella trasversale con opportuni profili di setti.\nInoltre il comportamento dinamico di una singola molla avente un diverso rapporto altezza/lunghezza produce una maggiore reattivit\u00e0 che all'atto pratico permette di ridurre il K a pari sostegno.\nTutta la componentistica e le lavorazioni sono di tipo tradizionale.\nSvantaggi.\nNel caso di forti escursioni (come l'uso in fuoristrada) \u00e8 necessario far lavorare la molla disassata con maggiori ingombri ed un uso dei foderi a perno trascinato.\nRegolazioni &amp; sensori.\nLe forcelle sono costituite da un elemento sospensorio e un elemento ammortizzante, di conseguenza possono avere le regolazioni di uno di questi componenti o entrambi:\nRegolazioni dell'ammortizzatore:\nRegolazioni della sospensione:\nLe forcelle possono essere dotate di vari sistemi per migliorare la gestione del veicolo:\nAccorgimenti generali.\nAlcune soluzioni o obbiettivi sono accomunabili ai diversi sistemi, quali:"}
{"id": "1645861", "revid": "287204", "url": "https://it.wikipedia.org/wiki?curid=1645861", "title": "Ribeir\u00e3o Branco", "text": "Ribeir\u00e3o Branco \u00e8 un comune del Brasile nello Stato di San Paolo, parte della mesoregione di Itapetininga e della microregione di Cap\u00e3o Bonito."}
{"id": "1645863", "revid": "287204", "url": "https://it.wikipedia.org/wiki?curid=1645863", "title": "Ribeir\u00e3o Grande", "text": "Ribeir\u00e3o Grande \u00e8 un comune del Brasile nello Stato di San Paolo, parte della mesoregione di Itapetininga e della microregione di Cap\u00e3o Bonito."}
{"id": "1645864", "revid": "125150193", "url": "https://it.wikipedia.org/wiki?curid=1645864", "title": "Gillingham Football Club", "text": "Il Gillingham Football Club, meglio noto come Gillingham, \u00e8 una societ\u00e0 calcistica inglese con sede nella citt\u00e0 di Gillingham, nel Kent. Milita nella Football League One.\nUnico club della Football League con sede nel Kent, disputa le gare casalinghe nel Priestfield Stadium.\nStoria.\nFu fondato nel 1893 e si affili\u00f2 alla Football League nel 1920. Escluso dalla Third Division South in favore dell'Ipswich Town alla fine della stagione 1937-1938, torn\u00f2 nella serie di vertice 12 anni pi\u00f9 tardi, dopo l'espansione da 88 a 92 club del campionato. Alla fine degli anni ottanta and\u00f2 due volte vicino alla promozione in seconda divisione, ma un successivo periodo di declino condusse la societ\u00e0 alla quasi retrocessione nella Football Conference nel 1993. Dal 2000 al 2005 ha militato nella seconda serie per la prima e unica volta nella sua storia, raggiungendo il miglior piazzamento nel 2002-2003, con l'undicesimo posto.\nLa stagione 2012-2013 \u00e8 la stagione della rinascita per il Gillingham piazzatosi 1\u00ba nella Football League Two con ben 91 punti e raggiungendo la prima storica promozione in League One.\nRosa 2021-2022.\n\"Aggiornata al 18 gennaio 2022\"\nRosa 2020-2021.\n\"Aggiornata al 1\u00ba febbraio 2021\""}
{"id": "1645868", "revid": "132266", "url": "https://it.wikipedia.org/wiki?curid=1645868", "title": "Segreteria di Stato (Santa Sede)", "text": ""}
{"id": "1645870", "revid": "287451", "url": "https://it.wikipedia.org/wiki?curid=1645870", "title": "Pane di Matera", "text": "Il Pane di Matera IGP \u00e8 il pane ottenuto mediante un antico sistema di lavorazione, tipicamente utilizzato dai panificatori della provincia di Matera. Tale sistema prevede l'utilizzo esclusivo di semola di grano duro. Ha ottenuto la tutela del marchio \"Pane di Matera IGP\" nel 2008, e nel 2018 ha ricevuto una nuova tutela IGP su successive modifiche al disciplinare di produzione.\nStoria.\nIl primo riferimento al luogo di origine del prodotto, se non indica direttamente Matera che nel periodo era uno dei granai di Roma per coltivazione e per conservazione in foggiali, sicuramente si riferisce al territorio appulo-lucano di cui era originario Quinto Orazio Flacco, il quale stesso si definiva appulo-lucano e di cui \u00e8 parte integrante Matera, citt\u00e0 che come Venosa era appulo-lucana. \u00c8 rintracciabile nel libro I, V delle \u201cSatire\u201d del poeta latino Orazio, il quale nella primavera del 37 a.C., nel rivisitare il paesaggio della sua infanzia, nota l\u2019esistenza del \u201cpane migliore del mondo, tanto che il viaggiatore diligente se ne porta una provvista per il prosieguo del viaggio\u201d.\nIl pane di Matera IGP, con il suo sistema di lavorazione, ha una lunghissima tradizione, vi sono taluni documenti risalenti al Medioevo, al XV secolo ed al Regno di Napoli e anche oltre, come confermato da numerose e autorevoli fonti storiche. \u00c8 da sempre alimento tipico del territorio materano, tradizionale zona di coltivazione di cereali, come risulta anche da diverse testimonianze artistiche e letterarie che attestano l'importanza e il culto del pane nella vita e nell'economia di tutto il territorio. \nParticolarmente suggestivo il rito dei tre tagli impressi con il coltello all'impasto, che rappresentavano la Santissima Trinit\u00e0; gesto di profonda devozione con cui le famiglie ringraziavano Dio per la possibilit\u00e0 di usufruire di questo bene primario, cos\u00ec nel tempo, il tipico cornetto del pane di Matera assumeva sempre pi\u00f9 la forma brulla della murgia dirimpettaia dei Sassi di Matera.\nIl pane veniva cotto nei numerosi forni pubblici, un garzone passava dalle case del vicinato per raccogliere il pane fatto dalle massaie in casa con lievito madre originato da frutta fresca in macerazione, e fatto lievitare nel calore del letto matrimoniale al presto del mattino. Per poi portarlo a cuocere nel forno di vicinato nei Sassi.\nPer evitare che le pagnotte si confondessero, il fornaio procedeva a marchiarle con le iniziali del capofamiglia, impresse su un timbro in legno o terracotta, oggi numerosi conservati nel Museo archeologico nazionale Domenico Ridola di Matera. Per evitare che le pagnotte si toccassero, le massaie materane erano molto gelose del loro pane, il cornetto materano si \u00e8 sviluppato in altezza, in modo da essere trasportato ed infornato con la dovuta distanza tra essi. Solo allora si procedeva ad infornare. \nIl pane ha una pezzatura minima di 2 kg ed una massima 5kg, era un taglio normale per le numerose e prolifiche famiglie materane, dovuto anche alla lunga conservabilit\u00e0 del pane stesso, che andava dai 7 giorni ai 9 giorni minimo.\nLa principale caratteristica del pane, preservatasi nel tempo, \u00e8 la durevolezza. Era indispensabile per assicurare il sostentamento di contadini e pastori nelle settimane che trascorrevano lontano da casa, al lavoro nei campi sulle colline materane o nei pascoli sulle murge materane e nelle transumanze.\nIl pane di Matera quindi, per dimensione, altezza, incisioni e lavorazione, assume nei secoli la tipica forma di cornetto, unica nel panorama panificatorio italiano.\nZona di produzione.\nLa zona di produzione del \"pane di Matera IGP\" \u00e8 costituita da quasi tutto il territorio della provincia di Matera; tuttavia il tipico pane a forma di \"cornetto\" \u00e8 prodotto principalmente nei comuni di Matera, Montescaglioso, Irsina, Tricarico, Grassano e Grottole. Nei comuni di Montalbano Jonico, Tursi e Pisticci si produce un pane di forma rotonda, leggermente diverso in termini di sapore e consistenza rispetto al tipico pane materano.\nCaratteristiche del prodotto.\nIl \"pane di Matera IGP\" deve avere le seguenti caratteristiche: \nLa scelta di vecchie variet\u00e0 di grano, che conservano, nel loro patrimonio genetico, caratteristiche non presenti in altre, d\u00e0 luogo a farine che trasferiscono al pane il gusto e il sapore unico che lo contraddistinguono. Si aggiungano il processo di lavorazione e, nello specifico, la realizzazione del lievito madre, che, prodotto con frutta fresca, aggiunge ulteriori e particolari sensazioni di gusto, e non meno importanti sono le essenze usate nei forni a legna.\nProduzione.\nIl prodotto si ottiene mediante l'antico processo di produzione che prevede esclusivamente l'utilizzo di lievito madre (dato dalla macerazione di frutta fresca) e dalla lunga lievitazione, semola di grano duro, sale e acqua. Parte delle semole da utilizzare per la produzione deve provenire da vecchie e da antiche variet\u00e0 coltivate nel territorio della provincia di Matera quali in primis la variet\u00e0 \"Cappelli\" poi \"Duro Lucano\", \"Capeiti\", \"Appulo\". Viene cotto esclusivamente in forni a legna alimentato con essenze tipiche del posto. Il \"pane di Matera IGP\" \u00e8 un pane dalla formatura prevalentemante alta e lunga, inarcuata, chiamato a \"cornetto\"; dettata dalla societ\u00e0 in cui \u00e8 nato e da secoli di produzione, tale da influenzare la produzione del territorio circostante, lucano e pugliese. Il processo di lavorazione \u00e8 articolato in cinque fasi: impastamento, formatura, lievitazione, modellatura e cottura nel forno a legna. Il prodotto ottenuto, grazie agli ingredienti utilizzati e alla specificit\u00e0 del processo di lavorazione, si caratterizza per un colore giallo, una porosit\u00e0 tipica e molto difforme (con pori, all'interno del pane, del diametro variabile da 2\u20133\u00a0mm fino anche a 60\u00a0mm), un sapore e un odore estremamente caratteristici.\nLa conservabilit\u00e0 del pane, cos\u00ec ottenuto, pu\u00f2 raggiungere i 7 giorni di tempo per le pezzatura da 1\u00a0kg e i 9 giorni per la pezzatura da 2\u00a0kg.\nIl \"Consorzio di Tutela del Pane di Matera I.G.P.\" controlla tutte le fasi di produzione, dalla coltivazione dei grani di coltivatori consorziati, alla molitura degli stessi in molini consorziati, che avviene esclusivamente nell'ambito della provincia di Matera, e tutela il prodotto da contraffazioni, vedi; \"pane tipo Matera\" o simili."}
{"id": "1645871", "revid": "287204", "url": "https://it.wikipedia.org/wiki?curid=1645871", "title": "Bosendorfer", "text": ""}
{"id": "1645873", "revid": "115197", "url": "https://it.wikipedia.org/wiki?curid=1645873", "title": "Boesendorfer", "text": ""}
{"id": "1645874", "revid": "31886", "url": "https://it.wikipedia.org/wiki?curid=1645874", "title": "Janet Napolitano", "text": "Biografia.\nNata in una famiglia di origine italiana di San Marco in Lamis (FG), si laure\u00f2 alla Santa Clara University per poi ottenere un master in giurisprudenza all'University of Virginia. Dopo aver completato il corso di studi cominci\u00f2 la sua carriera politica all'interno del Partito Democratico.\nCollaboratrice della docente universitaria Anita Hill nel 1991, nel 1993 Bill Clinton la nomin\u00f2 Attorney general del governo per l'Arizona mentre dal 1998 fu consigliere giuridico del governo statale. Nel 2002 si candid\u00f2 come governatrice dello Stato e con il 46,2% sconfisse il candidato repubblicano Matt Salmon.\nNapolitano \u00e8 una donna molto popolare negli Stati Uniti d'America e nel febbraio del 2006 la rivista \"Time\" la inser\u00ec nella lista dei cinque migliori governatori americani. Scontata la sua rielezione, che avvenne nel 2006 con il 62,6% dei consensi.\nAlle primarie presidenziali democratiche del 2008 ha appoggiato la candidatura di Barack Obama, e venne considerata una possibile candidata vicepresidente del senatore dell'Illinois. Si \u00e8 vociferato su una sua candidatura al Senato contro l'uscente John McCain, senatore dell'Arizona, ma il neoeletto presidente l'ha scelta, il 1\u00ba dicembre 2008, come Segretario della Sicurezza Interna (\"Secretary of Homeland Security\") nel suo futuro governo.\nIl 20 gennaio 2009 ha assunto le piene funzioni di Segretario nell'amministrazione del presidente Obama, incarico che lascia nell'estate del 2013 per diventare presidente dell'Universit\u00e0 della California.\nJanet Napolitano \u00e8 single, \u00e8 appassionata di pallacanestro e gioca regolarmente a tennis. Ama fare trekking in montagna ed \u00e8 stata sul Kilimanjaro e sulle montagne dell'Himalaya."}
{"id": "1645875", "revid": "767487", "url": "https://it.wikipedia.org/wiki?curid=1645875", "title": "Simone Boldini", "text": "Caratteristiche tecniche.\nDifensore di fascia, sovente veniva utilizzato anche in marcatura.\nCarriera.\nGiocatore.\nCresce tra le file del Milan, che lo cede in prestito allo Spezia prima e al poi. Con i lariani esordisce in Serie A nella stagione 1975-1976 (il 5 ottobre 1975 in Napoli-Como 1-0), al termine della quale ritorna a vestire la maglia dei rossoneri di Milano.\nCon questi ultimi disputa tre stagioni, vincendo uno scudetto nel 1978-1979. L'anno successivo si trasferisce all', dove disputa altre quattro stagioni nel massimo campionato. Senza mai scendere di categoria veste le maglie di Napoli e Atalanta, entrambe per due anni. Chiude la carriera nella \"Nuova Pistoiese\" in Serie D.\nAllenatore.\nHa diretto diverse squadre tra le quali e . Dal 20 novembre 2007 ricopre il ruolo di allenatore del Lugano nella Challenge League del campionato elvetico. Nella stagione 2008-2009 perde lo spareggio promozione per la massima serie con il Lucerna. Nella stagione 2009-2010 viene sollevato dall'incarico nel maggio 2010. Il 13 ottobre 2010 diventa il l'allenatore dell'Associazione Calcio Renate, squadra militante in Lega Pro Seconda Divisione.\nNell'estate 2011 \u00e8 diventato l'allenatore della Tritium, squadra militante in Lega Pro Prima Divisione: il 28 aprile 2012 \u00e8 stato sollevato dall'incarico, avendo raccolto soltanto 10 punti nel girone di ritorno. Nel maggio 2013 \u00e8 ritornato al Renate, subentrando ad Antonio Sala al termine della stagione regolare, prima dell'inizio dei \"play-off\" promozione di Lega Pro Seconda Divisione; il Renate viene tuttavia eliminato dal .\nNel 2014-2015 il Renate viene ammesso nella Lega Pro unica, terzo livello del calcio professionistico, piazzandosi al 14\u00ba posto. Il 7 dicembre 2015, dopo un negativo inizio di campionato (nove punti ottenuti in 14 gare), viene esonerato."}
{"id": "1645881", "revid": "22356", "url": "https://it.wikipedia.org/wiki?curid=1645881", "title": "Gilmoreosaurus", "text": "Il gilmoreosauro (gen. Gilmoreosaurus) \u00e8 un dinosauro erbivoro appartenente agli ornitopodi. Visse nel Cretaceo superiore (Maastrichtiano, circa 71 milioni di anni fa) e i suoi resti fossili sono stati ritrovati in Asia.\nDescrizione.\nBench\u00e9 noto per resti incompleti, una ricostruzione di questo dinosauro \u00e8 possibile sulla base di confronti con i fossili di animali simili ma pi\u00f9 noti. \"Gilmoreosaurus\" doveva essere un ornitischio semibipede, dalle lunghe zampe posteriori e dalle zampe anteriori molto pi\u00f9 brevi. Il cranio era lungo e piatto, dotato di muso a forma di becco a spatola. \"Gilmoreosaurus\" era caratterizzato da alcune autapomorfie (caratteristiche uniche) che permettono di distinguerlo da altri animali simili, come \"Bactrosaurus\": l'ilio era dotato di un processo postacetabolare a forma di pala, lungo meno del 70% della piastra centrale iliaca; l'ilio era dotato di una tuberosit\u00e0 ischiale e di un processo sopraacetabolare con l'apice collocato posterodorsalmente al peduncolo ischiale; la terza falange del primo dito della zampa anteriore aveva una superficie distale molto asimmetrica.\nClassificazione.\nI primi fossili di \"Gilmoreosaurus\" vennero ritrovati nel 1923 da George Olsen durante le spedizioni in Asia Centrale effettuate dall'American Museum of Natural History. Il materiale consisteva di ossa disarticolate provenienti da vari individui da due diversi siti, all'interno della formazione Iren Dabasu (Mongolia Interna, Cina). \nI fossili, risalenti al Maastrichtiano inferiore (circa 71 milioni di anni fa) vennero inizialmente descritti nel 1933 da Charles Withney Gilmore come una nuova specie dell'adrosauro \"Mandschurosaurus\" (M. mongoliensis), descritto pochi anni prima da Riabinin. Solo nel 1979 Michael Brett-Surman riconobbe \"Mandshurosaurus\" un adrosauro di dubbia identit\u00e0 a causa degli scarsi caratteri diagnostici, e fu quindi necessario istituire un nuovo genere per la specie della Mongolia Interna: \"Gilmoreosaurus\". Brett-Surman riconobbe inoltre i caratteri di primitivit\u00e0 in questa forma, che venne quindi considerata una specie di transizione tra gli iguanodontidi e gli adrosauri (i \"dinosauri a becco d'anatra\") veri e propri.\nSuccessivamente, \"Gilmoreosaurus mongoliensis\" venne considerato affine (ma non identico) a \"Bactrosaurus johnsoni\", un altro ornitopode proveniente dalla medesima formazione. \u00c8 probabile che i due dinosauri fossero strettamente imparentati e che appartenessero al gruppo degli adrosauroidi, un clade che comprende numerose forme basali e altre forme pi\u00f9 derivate ascrivibili alla famiglia degli Hadrosauridae (Prieto-Marquez e Norell, 2010).\nAltri fossili attribuiti a \"Gilmoreosaurus\" provengono dall'Uzbekistan e sono stati descritti come specie a parte: \"G. atavus\" (Cretaceo inferiore, circa 120 milioni di anni fa), \"G. arkhangelski\" e \"G. kysylkumensis\" (Cretaceo superiore, circa 89 milioni di anni fa). Queste specie, tuttavia, si basano su resti davvero frammentari e la loro classificazione \u00e8 altamente dubbia.\nPaleobiologia.\nNel 2003 sono stati scoperti indizi di tumori negli scheletri di \"Gilmoreosaurus\", tra cui emangioma, fibroma desmoplastico, cancro metastatico e osteoblastoma. Lo studio ha preso in esame numerosissime vertebre di dinosauri e ha utilizzato tomografia computerizzata e fluoroscopia per mettere in risalto eventuali tracce di tumori. All'esame sono risultati positivi alcuni altri adrosauroidi, tra cui \"Brachylophosaurus\", \"Edmontosaurus\" e \"Bactrosaurus\"; anche se sono stati esaminati pi\u00f9 di 10.000 fossili di dinosauri, i tumori sono risultati essere limitati a \"Gilmoreosaurus\" e ai suoi stretti parenti. I tumori potrebbero essere stati causati da fattori ambientali o da propensione genetica (Rotschild et al., 2003)."}
{"id": "1645883", "revid": "2039709", "url": "https://it.wikipedia.org/wiki?curid=1645883", "title": "Forza-lavoro", "text": "Nella teoria della forza lavoro di Marx, con plus-valore del prodotto, si intende il profitto del capitalista, ovvero la differenza tra il prezzo di vendita del prodotto del lavoratore atteso sul mercato in regime di concorrenza e determinato da domanda e offerta, ed il salario corrisposto al lavoratore. Questo nome deriva dal fatto che secondo Marx, i lavoratori non pretendono l'equa retribuzione del loro prodotto in quanto sottoposti a minaccia della sopravvivenza tramite privazione coatta dei mezzi di produzione naturali (terra, acque, flora, fauna, materie prime ed altre risorse naturali), da parte dello Stato operante in favore dei capitalisti (nella teoria dello Stato di Marx lo Stato viene considerato un mero comitato d'affari dei capitalisti mantenuto e imposto con la coercizione violenta da parte delle forze armate) e con i quali mezzi di produzione potrebbero autonomamente produrre, sostentarsi e godere il pieno valore del loro prodotto, essendo invece costretti sotto tale minaccia ad accettare un salario pari alla mera sopravvivenza e cedendo al capitalista il plus-valore prodotto. Nella spiegazione Marxiana quindi la corv\u00e9e feudale e la tassazione diretta sul prodotto, dopo la Rivoluzione Francese e la Rivoluzione Industriale, sono sostituite da una procedura pi\u00f9 complessa, l'estrazione del plus-valore, in virt\u00f9 di una evoluzione tecnico-sociale che ha modificato conseguentemente la struttura del potere ed i mezzi e le forme coercitive, ma ugualmente funzionale al mantenimento di una classe dominante improduttiva.\nQuesta teoria fu criticata dallo scrittore tedesco Eduard Bernstein, che gi\u00e0 agli inizi del '900 affermava come il plusvalore di un prodotto non fosse dato n\u00e9 da un valore intrinseco del prodotto stesso n\u00e9 dalla lavorazione a cui esso era sottoposto ma da un criterio soggettivo basato sulla richiesta che il mercato ne faceva in un preciso momento."}
{"id": "1645885", "revid": "72396", "url": "https://it.wikipedia.org/wiki?curid=1645885", "title": "Telstar (pallone)", "text": ""}
{"id": "1645886", "revid": "14627972", "url": "https://it.wikipedia.org/wiki?curid=1645886", "title": "Bottrop-Kirchhellen", "text": ""}
{"id": "1645888", "revid": "14627978", "url": "https://it.wikipedia.org/wiki?curid=1645888", "title": "Kirchhellen", "text": ""}
{"id": "1645890", "revid": "599013", "url": "https://it.wikipedia.org/wiki?curid=1645890", "title": "Giuseppe Lorenzetti", "text": "Biografia.\nDopo aver avuto i primi contatti col calcio presso l'oratorio della Basilica di Cristo Re a Roma, divenne calciatore professionista nella Lazio, e milit\u00f2 in varie squadre di Serie B e C negli anni settanta. Era soprannominato \"Pepetto\" o \"Beppe\".\nAl termine della carriera di calciatore visse sull'Isola d'Elba; fu tra i preparatori dell'Audace di Portoferraio e degli arbitri livornesi. \u00c8 morto nel 2013, all'et\u00e0 di 65 anni.\nCaratteristiche tecniche.\nMezzala, il giornalista Ugo Boccassi ne sottolineava le doti offensive, sia come regista (\u00ab\"il tocco improvviso e smarcante\"\u00bb), sia come incursore (\u00ab\"il guizzo repentino che sbilancia l'avversario\"\u00bb), aggiungendo: \u00ab\"unico neo: la tenuta\"\u00bb. La cronista alessandrina Mimma Caligaris lo ha descritto \u00ab\"geniale nelle sue giocate, anche se un po' discontinuo\"\u00bb.\nCarriera.\nGli esordi: Lazio e Livorno.\nSi distinse nelle formazioni giovanili della Lazio con cui vinse vari trofei, tra cui un campionato De Martino per formazioni di Serie B nel 1967-1968; nella stessa stagione debutt\u00f2 in prima squadra, nella gara Lazio-Perugia del 5 novembre 1967. Al termine del successivo campionato (1968-1969) la formazione capitolina ottenne la promozione in A. Nella stagione 1969-1970 milit\u00f2 titolare nel Livorno, nuovamente tra i cadetti.\nAlessandria.\nParticolarmente significativa fu l'esperienza all'Alessandria, in Serie C, durata tre stagioni, tra il 1970 e il 1973. Lorenzetti \u00e8 considerato tra i giocatori grigi pi\u00f9 rappresentativi di quel periodo; la societ\u00e0, alla sua scomparsa, lo annover\u00f2 \u00ab\"tra i pi\u00f9 grandi di sempre\"\u00bb. In quell'occasione Gigi Poggio, addetto stampa dell'Alessandria lo ricord\u00f2 come \u00ab\"un giocatore di grandissima qualit\u00e0. Basti pensare a cosa c'era scritto su uno striscione a lui dedicato che campeggiava sugli spalti del Moccagatta: \"Rivera pi\u00f9 Benetti, uguale Lorenzetti\"\"\u00bb. In quel periodo fu convocato anche nella Nazionale di Serie C.\nLa formazione grigia, disput\u00f2 con Lorenzetti in campo tornei di vertice, mancando per tre anni consecutivi la promozione in B per pochi punti; \u00e8 ricordato in particolare per la doppietta che decise la gara contro la Pro Vercelli del 14 maggio 1972, la quale permise all'Alessandria di tentare una rimonta (poi fallita) sul capolista Lecco, e per l\"'assist\" a Salvadori in occasione di Alessandria- del 18 marzo 1973, scontro diretto vinto dai Grigi, poi terzi al termine del campionato per un solo punto. Firm\u00f2 inoltre due reti decisive durante i tempi supplementari della finale della prima edizione della Coppa Italia Semiprofessionisti, nel 1973; l'Alessandria super\u00f2 l' per 4-2.\nRimini e Foggia.\nNegli ultimi anni altern\u00f2 la maglia del Rimini a quella del Foggia. La societ\u00e0 dauna lo acquist\u00f2 nel 1974 per 130 milioni di lire e la compropriet\u00e0 del libero Gianni Marella. Malgrado diversi problemi fisici e una maggiore concorrenza, fece parte della rosa che consegu\u00ec nel 1975-1976 la promozione in massima serie (la seconda della sua carriera), debuttandovi poi il 12 dicembre 1976, in Lazio-Foggia 0-0.\nIn carriera ha totalizzato complessivamente 4 presenze in Serie A e 77 presenze e 9 reti in Serie B."}
{"id": "1645892", "revid": "78273", "url": "https://it.wikipedia.org/wiki?curid=1645892", "title": "Mario Barwuah Balotelli", "text": ""}
{"id": "1645895", "revid": "76963", "url": "https://it.wikipedia.org/wiki?curid=1645895", "title": "Amber Valletta", "text": "Carriera da modella.\n\u00c8 di origini italiane e portoghesi da parte di padre e inglesi, tedesche e cherokee da parte di madre, ed i genitori si separano quando Amber aveva 2 anni. Comincia la propria carriera nel mondo della moda a met\u00e0 degli anni novanta, sfilando per numerose griffe dell'alta moda come Alberta Ferretti, Gianni Versace, John Galliano, Valentino, Calvin Klein, Christian Dior, Gucci, Michael Kors, Prada, Christian Lacroix, Dolce &amp; Gabbana e Donna Karan. Inoltre \u00e8 apparsa numerosissime volte sulle copertine di \"Elle\", \"Vogue\", \"Harper's Bazaar\", \"Marie Claire\" ed altre riviste. Nonostante il successo ottenuto come attrice cinematografica, Amber Valletta ha continuato a sfilare fino al 2007.\nCarriera da attrice.\nAmber Valletta ha lavorato in numerosi film, oltre ad essere apparsa sulla copertina di importanti riviste di moda e nelle campagne promozionali di Louis Vuitton, Calvin Klein e Versace. Inoltre ha condotto su MTV \"House of Style\" con la collega modella Shalom Harlow. Inoltre \u00e8 apparsa in \"Punk'd\" nel quarto episodio della sesta stagione, insieme a Kristen Bell e Bam Margera.\nAmber \u00e8 stata sposata con il giocatore di pallavolo Chip McCaw dal 2003 al 2015 ed hanno avuto un figlio, Auden. Prima di McCaw, Amber Valletta \u00e8 stata sposata con Herv\u00e9 Le Bihan dal 1994 al 1996.\nNel gennaio 2008, ha partecipato al video prodotto da will.i.am \"Yes We Can\". Nel 2011, entra a far parte del cast della serie Revenge, dove interpreta il ruolo di Lydia Davis\nDoppiatrici italiane.\nNelle versioni in italiano dei suoi lavori, Amber Valletta \u00e8 stata doppiata da:"}
{"id": "1645896", "revid": "2131061", "url": "https://it.wikipedia.org/wiki?curid=1645896", "title": "Intesa Democratica", "text": "Intesa Democratica \u00e8 stata una coalizione politica regionale di centrosinistra/sinistra, costituitasi nel 2003 in Friuli-Venezia Giulia in occasione delle elezioni regionali.\nLeader della coalizione \u00e8 stato, sino all'aprile 2008, il presidente uscente della Regione Friuli-Venezia Giulia Riccardo Illy."}
{"id": "1645897", "revid": "827882", "url": "https://it.wikipedia.org/wiki?curid=1645897", "title": "Telstar (disambigua)", "text": ""}
{"id": "1645898", "revid": "287204", "url": "https://it.wikipedia.org/wiki?curid=1645898", "title": "Tresor Mputu Mabi", "text": ""}
{"id": "1645899", "revid": "101411", "url": "https://it.wikipedia.org/wiki?curid=1645899", "title": "Tr\u00e9sor Mputu", "text": ""}
{"id": "1645900", "revid": "767487", "url": "https://it.wikipedia.org/wiki?curid=1645900", "title": "Estate violenta", "text": "Estate violenta \u00e8 un film del 1959 diretto da Valerio Zurlini.\nTrama.\nEstate 1943. Carlo Caremoli, figlio ventenne di un gerarca fascista, raggiunge in treno un gruppo di suoi amici in vacanza a Riccione. Il giovane, grazie a rinvii per motivi di studio e anche grazie all'influenza del padre, \u00e8 riuscito a evitare la partenza per il servizio militare. In un'atmosfera spensierata e in un ambiente assolutamente lontano dalle difficolt\u00e0 in cui versa l'Italia a causa della guerra, vediamo questo gruppo di giovani della buona borghesia passare le giornate tra spiaggia, feste e gite in barca. Tra Carlo e Rossana si sviluppa una simpatia che potrebbe sfociare in un legame sentimentale.\nLa vita tranquilla di questa brigata di amici \u00e8 interrotta da un aereo della tedesca Luftwaffe che vola a bassissima quota lungo il litorale terrorizzando i bagnanti. Nella confusione che ne segue, Carlo si imbatte in Colomba, una bambina che si \u00e8 smarrita, e fa conoscenza con Roberta, la madre della bambina, offrendosi di riaccompagnarle a casa.\nRoberta \u00e8 un'affascinante trentenne che conduce una vita monotona e appartata con sua madre e con una governante. Suo marito, eroe della Regia Marina, \u00e8 morto in un'azione di guerra e le donne passano le giornate ricevendo talvolta visite di ufficiali e di subordinati che vengono a rendere omaggio alla memoria del caduto.\nQualche giorno dopo, alla barca dei ragazzi che fanno il bagno al largo, si avvicina Roberta che chiede di poter riposare un attimo prima di riprendere a nuotare. L'ostilit\u00e0 con la quale viene accolta da Rossana, che stenta a rivolgerle la parola, la costringe ad abbandonare quasi subito la barca e a tornare a nuoto verso la riva. Carlo percepisce il disagio e, quasi per scusarsi, si reca successivamente in visita a casa della vedova proponendole un'escursione verso la vicina San Marino, alla ricerca di generi alimentari che in citt\u00e0 scarseggiano. Roberta, malgrado i consigli della madre che diffida del giovane e della famiglia da cui proviene, dopo un primo imbarazzato diniego decide di uscire con lui. Nel corso della passeggiata a San Marino, i due si scambiano impacciate confidenze ma l'attrazione \u00e8 sempre pi\u00f9 forte e Carlo si fa promettere un'ulteriore gita al castello di Gradara, famoso per l'episodio di Paolo e Francesca.\nAl ritorno a casa, Roberta trova ad attenderla Maddalena, giovane sorella del marito. In lacrime, Maddalena le chiede ospitalit\u00e0 e le confida di aver dovuto fuggire suo malgrado dal luogo in cui viveva lasciando sola la madre che, caparbiamente, non ha voluto staccarsi dalla sua casa, nonostante il pericolo dei bombardamenti.\nMaddalena viene subito accettata nella compagnia di amici e una sera viene invitata, insieme a Roberta, per una serata al circo. Durante lo spettacolo viene a mancare la luce e tutto il gruppo si sposta a casa di Carlo, dove al suono di vecchi dischi si formano le coppie e si comincia a ballare. Dopo un gioco di sguardi e di sottintesi, Carlo e Roberta si ritrovano al buio in giardino e, mentre si baciano, vengono sorpresi da Rossana che fugge via piangendo.\nIl giorno dopo Roberta cerca di convincere Carlo a non tornare pi\u00f9 e a dimenticare quello che \u00e8 successo fra loro, ma Carlo vince facilmente le sue resistenze.\nIl 25 luglio la radio annuncia la caduta del governo Mussolini e trasmette la dichiarazione del maresciallo Badoglio. Le case del fascio vengono prese d'assalto, i gerarchi pestati, ma il padre di Carlo riesce a fuggire. Intanto la passione di Carlo e Roberta si consuma in incontri sulla spiaggia e poi addirittura a casa di lei, dove Carlo passa tutta la notte. La madre di Roberta le ricorda le sue responsabilit\u00e0 di madre e di vedova di una medaglia d'oro. Intanto Maddalena, visibilmente a disagio, decide di lasciare la casa e di ripartire.\nIn una notte passata ancora una volta sulla spiaggia davanti al Grand hotel Riccione, i due vengono sorpresi da un militare di ronda che scopre che i documenti di rinvio di Carlo sono scaduti e gli intima di presentarsi l'indomani al Comando militare di Bologna. Roberta non vuole perdere il suo amante e gli propone di partire per il Veneto per nascondersi insieme in una villa disabitata di sua propriet\u00e0. Il treno su cui salgono \u00e8 costretto per\u00f2 a fermarsi in aperta campagna a causa di un terribile bombardamento: nell'amaro impatto con la realt\u00e0, Carlo si sente richiamato ai suoi doveri e chiede a Roberta di tornare indietro dalla bambina, mentre lui sceglie di andare incontro al suo futuro.\nProduzione.\nRiprese.\nIl film presenta diverse inquadrature con il promontorio di Gabicce sullo sfondo. Il litorale tra Fano e Pesaro e uno scorcio del Montefeltro dall'alto di San Marino.\nCritica.\n\"Il Mereghetti. Dizionario dei film\" (1993): **\u00bd"}
{"id": "1645901", "revid": "101411", "url": "https://it.wikipedia.org/wiki?curid=1645901", "title": "Tresor Mputu", "text": ""}
{"id": "1645902", "revid": "968255", "url": "https://it.wikipedia.org/wiki?curid=1645902", "title": "Movimento per l'Indipendenza della Sicilia", "text": "Il Movimento per l'Indipendenza della Sicilia (MIS) fu un movimento politico indipendentista, attivo in Sicilia tra il 1943 e il 1951, che auspicava la realizzazione di uno stato siciliano separato dallo Stato Italiano.\nStoria del MIS.\nNascita e dinamiche del movimento.\nIl movimento nacque nel settembre del 1942, come \"Comitato per l'Indipendenza della Sicilia\", prendendo spunto dai Vespri Siciliani. Il primo Presidente fu Andrea Finocchiaro Aprile e nel movimento confluirono esponenti politici eterogenei, fra cui il socialista rivoluzionario Antonio Canepa, poi comandante dell'Esercito Volontario per l'Indipendenza della Sicilia, e leader separatisti furono anche intellettuali e grandi proprietari terrieri: il duca di Gualtieri Giuseppe Avarna (poeta), il barone Lucio Tasca Bordonaro poi nominato sindaco di Palermo nel 1943 dagli Alleati, Stefano La Motta barone di Monserrato, i monarchici Francesco Patern\u00f2 Castello duca di Carcaci e il principe Giovanni Alliata, il barone Nino Cammarata. Altri dirigenti di rilievo furono Attilio Castrogiovanni, Rosario Fasanaro, Nino Di Matteo e Sirio Rossi, Concetto Gallo, Rosario Cacopardo e Antonino Varvaro.\nIl movimento si mise in evidenza all'indomani dell'armistizio di Cassibile, quando nel caos della guerra lo Stato italiano aveva di fatto abbandonato la Sicilia e l'esercito alleato non aveva completato l'occupazione militare. Finocchiaro Aprile a ottobre chiese l'abdicazione di Vittorio Emanuele III e il 9 dicembre accolse le adesioni di una decina di deputati siciliani. Nella primavera del 1944, per imprimere maggior vigore alla lotta il CIS verr\u00e0 sciolto per dar luogo al Movimento per l'Indipendenza della Sicilia (MIS). In questo clima di importanti aspettative vi erano inoltre notevoli pressioni esercitate dai servizi segreti sia americani sia inglesi per cercare di attirare ciascuno nella rispettiva sfera d'influenza l'isola indipendente. Infatti, l'amministrazione degli Alleati viet\u00f2 ogni attivit\u00e0 politica, tollerando per\u00f2 l'esistenza del MIS.\nNell'autunno del 1944, durante il primo congresso che si celebr\u00f2 a Taormina, venne presa la decisione di passare alla lotta armata, anche in risposta alle continue e arbitrarie violenze (si veda ad esempio la strage di via Maqueda che si consum\u00f2 a Palermo proprio durante il primo congresso indipendentista) che venivano perpetrate dalle forze dell'ordine italiane ai danni di sedi ed esponenti del MIS. Sotto la spinta dell'ala oltranzista, il MIS tent\u00f2 l'insurrezione separatista con la formazione nel febbraio 1945 di un gruppo paramilitare, l'Esercito Volontario per l'Indipendenza della Sicilia (EVIS), e per contrastarla il governo invi\u00f2 in Sicilia anche reparti dell'Esercito Italiano. Il 17 giugno 1945 in uno scontro a fuoco con i Carabinieri cadeva il comandante dell'EVIS Antonio Canepa insieme a Carmelo Rosano e Giuseppe Lo Giudice. Il suo posto fu preso da Concetto Gallo, che port\u00f2 quell'anno a un'alleanza militare con il banditismo e la banda di Salvatore Giuliano. Giuliano fu nominato colonnello dell'EVIS e comp\u00ec diversi attacchi alle stazioni dei Carabinieri di Bellolampo, Pioppo, e Montelepre, che furono occupate e i carabinieri uccisi.\nNel settembre del 1945 numerosi mafiosi, fra cui Calogero Vizzini, Giuseppe Genco Russo, Michele Navarra, Francesco Paolo Bontate, Gaetano Filippone, il quattordicenne Pippo Cal\u00f2 e il diciassettenne Tommaso Buscetta, confluirono nel MIS nel corso di una riunione a casa del barone latifondista Lucio Tasca e decisero di utilizzare i gruppi di banditi che battono la campagna per rinsanguare il loro braccio armato, l'EVIS; presto Vizzini insieme agli altri esponenti (avversati dai dirigenti del MIS Attilio Castrogiovanni e Antonino Varvaro) a partire dal 1946 lasceranno il MIS per garantire il loro appoggio ai rinascenti partiti italiani, in primis la Democrazia Cristiana. Anche i leader separatisti Lucio Tasca Bordonaro e Concetto Gallo vennero in seguito indicati come affiliati all'organizzazione mafiosa: in un rapporto segreto del 18 febbraio 1946, il generale dei Carabinieri Amedeo Branca scrisse:\nDal febbraio del 1944 la Sicilia era retta da un Alto Commissario. Dopo il lavoro di un'apposita Consulta entro la quale operarono tra gli altri Giovanni Guarino Amella e Giuseppe Alessi, il 15 maggio 1946 il re Umberto II promulg\u00f2 un decreto legislativo che riconosceva alla Sicilia uno \"Statuto speciale di Autonomia\". Lo Statuto verr\u00e0 poi convertito in legge costituzionale il 26 febbraio 1948 dal parlamento della Repubblica Italiana.\nLa partecipazione alle elezioni.\nAlle elezioni per l'Assemblea Costituente del 2 giugno 1946, il MIS ebbe il battesimo elettorale e, presentatosi solo in Sicilia, ottenne lo 0,7% dei voti nazionali (8,7% in Sicilia) e quattro seggi. Il logo era un cerchio con la triscele al centro. Vennero eletti Andrea Finocchiaro Aprile (34.068 voti), Antonino Varvaro (18.520), Concetto Gallo (14.749) e Attilio Castrogiovanni (10.514).\nDurante il III Congresso del movimento tenutosi nel febbraio del 1947 a Taormina (ME), venne espulso Antonino Varvaro, ex segretario del movimento e capo della corrente di sinistra, dalla quale si dissoci\u00f2 per\u00f2 il Partito Comunista Siciliano del futuro segretario del MIS Francesco Mazza, su decisione della maggioranza. I motivi non vennero mai chiariti: secondo alcuni per la spinta dei latifondisti che premevano per una svolta pi\u00f9 autoritaria a destra, secondo altri a causare l'espulsione furono le pressioni politiche esercitate su Varvaro e sua moglie dal Partito Comunista Italiano, avendo questi assunto una posizione progressivamente provocatoria e di contestazione nei confronti della leadership di Finocchiaro Aprile. In sostituzione di Antonino Varvaro venne eletto segretario Attilio Castrogiovanni. Successivamente Varvaro, insieme ad Anselmo Crisafulli e altri dissidenti fondarono il Movimento Indipendentista Democratico Repubblicano (MIDR). Il movimento di Varvaro, che non ebbe nessun eletto all'ARS, si sciolse dopo poco tempo.\nIl MIS partecip\u00f2 quindi alle prime elezioni regionali siciliane del 20 aprile 1947, dove rimase fermo ai risultati del 1946, con 171.470 voti (8,8%) e ottenne nove deputati all'Assemblea regionale siciliana: Andrea Finocchiaro Aprile (nel 1948 sostituito da Vincenzo Bongiorno), Gioacchino German\u00e0, Concetto Gallo, Attilio Castrogiovanni, Giuseppe Caltabiano, Rosario Cacopardo, Gaetano Drago, Francesco Paolo Lo Presti e Pietro Landolina.\nIn occasione delle elezioni politiche del 1948 il MIS dette vita, insieme a varie formazioni territoriali, all\"'Unione Movimenti Federalisti\": la lista ricevette 52\u00a0000 voti (pari al 2,1% in Sicilia e allo 0,20% su scala nazionale) senza conseguire alcun seggio; Finocchiaro Aprile, candidato nella circoscrizione di Palermo, non fu dunque rieletto.\nDopo la bocciatura elettorale Finocchiaro Aprile si dimise da presidente del Movimento per l'indipendenza siciliana, ormai ridotto ad una semplice sigla.\nQuel che restava del movimento alle elezioni regionali in Sicilia del 1951, presentatosi solo nel collegio di Catania, non ottenne nessun seggio.\nEredit\u00e0.\nIl movimento indipendentista siciliano continu\u00f2 a vivere grazie a Rosario Fasanaro, storico indipendentista pioniere del movimento a Catania, poi Segretario Regionale fino al 27 gennaio 2004, anno della sua morte.\nIl 22 aprile 2004 si \u00e8 costituita un'associazione denominata \"Movimento per l'Indipendenza della Sicilia\", che si richiama direttamente all'esperienza del MIS degli anni quaranta. L'11 maggio 2009, nel corso di una conferenza stampa, i vertici del \"Movimento\" hanno conferito la tessera di membro onorario all'allora presidente della Regione Siciliana Raffaele Lombardo con la seguente motivazione: \u00abPer essersi posto al servizio della \"causa autonomista\" e per aver contribuito a risvegliare l'identit\u00e0 e l'orgoglio del Popolo Siciliano\u00bb, paventando l'ipotesi di un'alleanza con il Movimento per le Autonomie, di cui \u00e8 leader lo stesso Lombardo. Alleanza che non ha avuto seguito.\nNel novembre del 2016 venne creata una nuova sigla, \"Movimento Nazionale Siciliano\", tra tre gruppi sicilianisti: \"Movimento per l'Indipendenza della Sicilia\", \"Fronte Nazionale Siciliano\", \"Sicilia Nazione\" in queste elezioni, ma che non present\u00f2 proprie liste alle elezioni regionali del novembre 2017.\nL'indipendentista Massimo Cirano, appartenente alla \"Sezione Archimede\" del MIS si \u00e8 presentato nell'aprile 2019, con il proprio simbolo e lista, alle amministrative del comune di Bagheria conseguendo 1160 voti di preferenza (4,4%) e pervenendo successivamente alla delega di Assessore ai Lavori Pubblici, a partire dal luglio dello stesso anno."}
{"id": "1645904", "revid": "767487", "url": "https://it.wikipedia.org/wiki?curid=1645904", "title": "Dead Silence", "text": "Dead Silence \u00e8 un film del 2007 diretto da James Wan, con protagonisti Ryan Kwanten, Donnie Wahlberg e Amber Valletta.\nTrama.\nIn una normale serata i coniugi Jamie e Lisa Ashen ricevono nella propria abitazione una misteriosa e inquietante marionetta da ventriloquo di nome Billy, in un pacco anonimo. Quando la sera stessa Jamie rientra in casa dopo essere uscito per prendere la cena, trova il corpo senza vita di Lisa con la lingua strappata e Billy sul pavimento, vicino al cadavere. Immediatamente sospettoso dello strano pupazzo, Jamie cerca subito indizi e scopre che questo apparteneva a Mary Shaw, una terrificante ventriloqua che viveva nella sua citt\u00e0 natale, Ravens Fair.\nTornato nella sua cittadina natale Jamie va a trovare suo padre, che non vede da anni; nella sua lussuosa residenza, scopre che l'anziano uomo \u00e8 costretto ad una sedia a rotelle ed \u00e8 in compagnia della sua terza moglie, Ella. Suo padre ed Ella gli ricordano di una filastrocca che riguarda Mary Shaw, ricordata come un'assassina con l'abitudine di tagliare la lingua alle sue vittime ed alla quale \u00e8 possibile sfuggire solo evitando di gridare. Dopo il funerale di Lisa, Jamie va a cercare la tomba di Mary Shaw, che scopre essere seppellita con i suoi pupazzi. Marion, moglie di Henry Walker (impresario di pompe funebri) ed in apparenza mentalmente invalida, lo avverte del pericolo delle marionette di Mary Shaw; cos\u00ec Jamie si rende conto di dover seppellire Billy, che invece trova dissotterrato. Lo fa, ma subito dopo ritrova il pupazzo nella sua stanza assieme all'agente Lipton, un detective che sospetta del giovane fin dall'inizio. Jamie, gi\u00e0 infastidito dalla continua presenza del detective, gli racconta della filastrocca e di Mary Shaw, ma Lipton \u00e8 scettico. La mattina dopo, approfittando della vicinanza della stanza dello stesso Motel, Jamie ruba il pupazzo al detective e lo porta a Walker.\nParlando con Henry, si scopre che nel suo testamento la ventriloqua aveva lasciato scritto che i pupazzi fossero sepolti insieme a lei e di trasformare il suo corpo in quello di un pupazzo da ventriloquo. Successivamente, Jamie va ad indagare nel vecchio teatro, completamente abbandonato ed in rovina e trova il camerino di Mary Shaw; trova inoltre un vecchio libro che riporta i dati per creare il pupazzo perfetto. Jamie ritorna dal padre e viene a sapere che molti anni prima un bimbo di nome Michael, che era un suo prozio, era misteriosamente scomparso e che Mary, ritenuta responsabile del fatto, era stata uccisa per vendetta dalla sua famiglia. Mary prima di morire era stata costretta ad urlare e poi le era stata tagliata la lingua. Successivamente per\u00f2 gli uomini coinvolti erano stati ritrovati, uno ad uno, morti con la lingua strappata e la stessa sorte era toccata alle mogli, ai figli e ai figli dei loro figli. Cos\u00ec suo padre dice a Jamie che Mary Shaw torner\u00e0 per uccidere anche loro e che era questo il motivo che lo aveva spinto ad allontanarlo da s\u00e9, cercando solo di proteggerlo.\nJamie decide quindi di affrontare Mary nelle rovine di quello che fu il suo teatro e ci va insieme a Lipton, ancora scettico. Qui i due rinvengono con sorpresa ed orrore il cadavere del bimbo scomparso, scoprendo che Mary, ossessionata dall'idea di costruire un pupazzo perfetto, l'aveva rapito per usare il suo corpo a tale fine. Mary si manifesta ed i due capiscono che essa vive ed uccide attraverso i suoi pupazzi. Quindi, dopo averli distrutti tutti ed aver dato fuoco al teatro, fuggono; nella fuga, il Detective Lipton perde per\u00f2 la vita.\nJamie torna a casa del padre, deciso a distruggere l'ultimo pupazzo rimasto, cio\u00e8 quello che aveva ucciso la moglie. L'uomo per\u00f2 scopre che Ella \u00e8 in realt\u00e0 l'incarnazione di Mary e che il corpo di suo padre, morto da anni, dopo essere stato trasformato in un pupazzo, era stato usato da Mary per ingannarlo. Jamie quindi, sopraffatto, grida per l'orrore e viene ucciso da Mary.\nIl film finisce mostrando un libro con all'interno tutte le foto dei personaggi morti e trasformati in pupazzi, mentre si sente la famosa filastrocca.\nAlla fine la mano di Mary Shaw chiude il libro."}
{"id": "1645905", "revid": "1798099", "url": "https://it.wikipedia.org/wiki?curid=1645905", "title": "Tyler Cowen", "text": "Docente di economia alla \"George Mason University\", dirige un blog molto popolare, Marginal Revolution, che prende il nome dalla rivoluzione marginalista. \u00c8 editorialista economico per il New York Times.\nIstruzione.\nDopo aver ottenuto il suo B.S. nel 1983 alla George Mason University, ricevette il suo Ph.D. ad Harvard nel 1987. Nel 2005 ha definito il vincitore del Premio Nobel in economia, il teorico dei giochi Thomas Schelling, come suo mentore.\nPensiero.\nCowen si definisce \"libertarian atipico\", nel senso che non abbraccia le idee pi\u00f9 radicali e non si lascia prendere della corrente pi\u00f9 potente in un certo momento. Questa posizione quindi lo mette in contrasto su alcuni temi con Friedrich von Hayek, su altri temi con Ludwig von Mises e su altri ancora con il pi\u00f9 radicale dei libertari, Murray N. Rothbard. In un articolo apparso nel 2007 intitolato \"The Paradox of Libertarianism\", Cowen scrisse che i libertari \"dovrebbero abbracciare un mondo con una ricchezza in crescita, con libert\u00e0 positive in crescita, e si, con un governo in crescita. Non dobbiamo favorire la crescita del governo in quanto tale, ma bisogna ammettere che a volte \u00e8 inevitabile trattare con esso\". Le sue teorie sono state criticate da altri economisti libertari, quali Bryan Caplan, Justin Raimondo, Christopher Westley e Doug MacKenzie.\nPubblicazioni.\nLe pubblicazioni di Cowen, oltre a trattare i classici temi economici, si concentrano anche su temi legati indirettamente all'economia, quali la cultura (\"Creative Destruction: How Globalization is Changing the World's Cultures\", che si ricollega alle teorie di Joseph Schumpeter sul processo creativo), la fama (\"What Price Fame?\") e l'arte (\"In Praise of Commercial Culture\"). In \"Markets and Cultural Voices\" Cowen descrive come la globalizzazione ha mutato la vita di tre ipotetici pittori amatori messicani. Per Cowen il libero mercato cambia la cultura in meglio, consentendoli maggiore evoluzione e diffusione a livello globale.\nDining Guide.\nAnnualmente Cowen scrive una guida sui cibi della zona di Washington D.C.. Queste guide vengono stampate nella \"sezione cibi\" del Washington Post."}
{"id": "1645909", "revid": "339392", "url": "https://it.wikipedia.org/wiki?curid=1645909", "title": "13. Waffen-Gebirgs-Division der SS", "text": ""}
{"id": "1645910", "revid": "1543377", "url": "https://it.wikipedia.org/wiki?curid=1645910", "title": "Polo ai Giochi della VII Olimpiade", "text": "Il polo torn\u00f2 nel programma olimpico ai Giochi della VII Olimpiade di Anversa, dopo l'assenza all'edizione del 1912."}
{"id": "1645928", "revid": "80658382", "url": "https://it.wikipedia.org/wiki?curid=1645928", "title": "Museo archeologico nazionale (Ferrara)", "text": ""}
{"id": "1645930", "revid": "80658384", "url": "https://it.wikipedia.org/wiki?curid=1645930", "title": "Museo Archeologico Nazionale di Ferrara", "text": ""}
{"id": "1645931", "revid": "1543377", "url": "https://it.wikipedia.org/wiki?curid=1645931", "title": "Polo ai Giochi della VIII Olimpiade", "text": "Il torneo olimpico di polo si disput\u00f2 nel corso delle Olimpiadi di Parigi dal 28 giugno al 12 luglio 1924 presso gli impianti di \"Saint Cloud country club\" e \"Bagatelle\" ai Bois de Boulogne.\nLe cinque squadre iscritte disputarono un torneo con un girone all'italiana."}
{"id": "1645933", "revid": "515394", "url": "https://it.wikipedia.org/wiki?curid=1645933", "title": "Palazzo Massari", "text": "Palazzo Massari \u00e8 un grande palazzo storico nobiliare di Ferrara, situato in Corso Porta Mare 9.\nStoria e descrizione.\nEretto alla fine del Cinquecento come palazzo Bevilacqua, era stato commissionato dal conte Onofrio Bevilaqua. Sub\u00ec numerosi passaggi di propriet\u00e0 e molte variazioni architettoniche e aggiunte.\nL'edificio \u00e8 composto da due piani di altezza uguale, separati all'esterno da una cornice marcapiano in cotto. Le grandi finestre danno una ritmica scansione allo spazio.\nTra gli interventi pi\u00f9 vistosi ci fu la costruzione come \"d\u00e9pendance\" della Palazzina dei Cavalieri di Malta, in stile neoclassico, avvenuta tra il 1775 ed il 1785 per volere del marchese Camillo Bevilacqua Cantelli.\nIl grande palazzo \u00e8 sede di tre importanti istituzioni museali civiche:\nInoltre in un edificio esterno \u00e8 stato ricavato il Padiglione d'arte contemporanea, adibito a sede di esibizioni temporanee.\nA causa del terremoto dell'Emilia del 2012 palazzo Massari, ad esclusione del Padiglione d'Arte Contemporanea, \u00e8 chiuso per lavori di restauro. "}
{"id": "1645937", "revid": "1543377", "url": "https://it.wikipedia.org/wiki?curid=1645937", "title": "Polo ai Giochi della XI Olimpiade", "text": "L'ultimo torneo olimpico di polo si disput\u00f2 nel corso delle Giochi della XI Olimpiade dal 3 all'8 agosto 1936 presso gli impianti di \"Reich Sport Field\" a Berlino.\nFormula.\nLa formula prevedeva la suddivisione delle 5 squadre in due gruppi di merito: il gruppo A avrebbe assegnato la medaglia d'oro alla prima classificata e quella d'argento alla seconda; la terza classificata avrebbe giocato uno spareggio con la vincitrice del gruppo B, per l'assegnazione della medaglia di bronzo."}
{"id": "1645939", "revid": "599013", "url": "https://it.wikipedia.org/wiki?curid=1645939", "title": "Gavin Glinton", "text": "Carriera.\nDebutta nella Major League Soccer degli Stati Uniti con i Los Angeles Galaxy. Nel 2003 pass\u00f2 al Dallas Burn. Quindi passa al Charleston Battery. Nel 2006 ritorna ai Los Angeles Galaxy. Nel 2008 firma per i San Jose Earthquakes.\nGlinton \u00e8 anche un membro della squadra Nazionale di Turks e Caicos, con la quale ha segnato quattro reti, record di tutti i tempi per la sua Nazionale. Nel mese di aprile del 2006, ha segnato uno dei tre gol con cui ha contribuito nel portare Turks e Caicos alla sua prima vittoria internazionale, sconfiggendo le Isole Cayman in una partita di Digicel Caribbean Cup a Cuba."}
{"id": "1645941", "revid": "123966430", "url": "https://it.wikipedia.org/wiki?curid=1645941", "title": "Museo Giovanni Boldini", "text": "Il Museo Giovanni Boldini si trova a Palazzo Massari a Ferrara. Dopo il Terremoto dell'Emilia del 2012 il museo \u00e8 stato chiuso per lavori di restauro.\nStoria.\nIl museo fu inaugurato il 20 ottobre 1935 nel quadro della riqualificazione urbanistica cittadina e della rinascita culturale dell'antica capitale estense voluta da Renzo Ravenna, podest\u00e0 dal 1926 al 1938, e dai pi\u00f9 stretti collaboratori di Italo Balbo, tra i quali il giornalista Nello Quilici. La sua prima sede storica fu nelle sale del Palazzo dei Diamanti ed in seguito la collezione fu trasferita negli ambienti del Palazzo Massari.\nL'artista.\nGiovanni Boldini, ferrarese, fu uno dei migliori ritrattisti dell'alta societ\u00e0 europea del XIX secolo. Lavor\u00f2 a Parigi, a Londra e in Toscana. La notevole collezione di sue opere, donata dalla vedova dell'artista, \u00e8 collocata nei saloni del piano nobile del palazzo, assieme a moltissimi disegni, gli studi e gli oggetti personali del pittore.\nIl pittore, sebbene si fosse stabilito a Parigi, venne sepolto nella sua citt\u00e0 di origine al cimitero della Certosa.\nPercorso espositivo.\nLa visita inizia dalla cappella barocca del palazzo, posta al di l\u00e0 del grande Salone delle Feste. \nSi attraversano poi tre piccole sale con opere giovanili del pittore, tra le quali un \"Autoritratto\" e l'olio \"Due cavalli bianchi\".\nNella quarta sala, sontuoso ambiente affrescato di vaste proporzioni, sono esposti cinque grandi dipinti che testimoniano la maestria di Boldini: \"La Contessa Gabrielle del Rasty\", \"L'Infanta Eulalia di Spagna\", \"Il piccolo Subercaseuse\", \"La contessa de Leusse\" e \"Fuoco d'artificio\", tutti eseguiti tra il 1878 e il 1891.\nDopo questa sala si attraversano due ambienti privi di quadri: un lungo corridoio interamente dipinto a medaglioni e finte sculture e un sontuoso salotto rococ\u00f2 decorato a stucchi bianche e dorati. La collezione Boldini riprende poi con disegni e acquerelli.\nL'ultima sala prima di invertire il senso di visita \u00e8 dominata da \"La passeggiata al Bois\". Le sale successive contengono numerosi studi pittorici e oggetti personali dell'artista, fra cui la scatola di colori e pennelli, e la celebre \"Signora in rosa\"."}
{"id": "1645942", "revid": "36426", "url": "https://it.wikipedia.org/wiki?curid=1645942", "title": "Museo Boldini di Ferrara", "text": ""}
{"id": "1645943", "revid": "36426", "url": "https://it.wikipedia.org/wiki?curid=1645943", "title": "Museo Boldini", "text": ""}
{"id": "1645944", "revid": "107831", "url": "https://it.wikipedia.org/wiki?curid=1645944", "title": "Blashyrkh", "text": ""}
{"id": "1645946", "revid": "322321", "url": "https://it.wikipedia.org/wiki?curid=1645946", "title": "Guidetto (vescovo)", "text": "\u00c8 stato vescovo di Asti tra il 1210 ed il 1218.\nBiografia.\nNel 1210 un documento conferma la presenza di Guidetto come vescovo di Asti.\nIl vescovo era in ottimi rapporti con l'imperatore Ottone IV; a conferma di ci\u00f2 sono moltissime le donazioni (ben 29) fatte dall'imperatore alla diocesi astigiana e raccolte nel \"libro verde della Chiesa di Asti\".\nTra i vari documenti, uno dei pi\u00f9 importanti \u00e8 quello datato 7 agosto 1210, con cui il vescovo ricevendo il castello ed i possedimenti di Boves da parte del marchese Manfredi I di Busca detto Lancia, rimette al marchese i possedimenti, investendolo del feudo e dei possedimenti in Bene.\nGuidotto, nel 1212, effett\u00f2 la prima ricognizione alle reliquie del patrono San Secondo.\nSecondo l'Ughelli, il 26 marzo 1212, si sparse in citt\u00e0 la voce che le reliquie del patrono San Secondo fossero state trafugate e trasportate a Venezia. La mattina dopo, il vescovo Guidetto accompagnato dai canonici della Collegiata e dal podest\u00e0 Ugo del Carretto aprirono il sacello trovando le reliquie al loro posto.\nNel 1215, Guidetto promosse ed inizi\u00f2 la costruzione del monastero di Santo Spirito."}
{"id": "1645949", "revid": "31886", "url": "https://it.wikipedia.org/wiki?curid=1645949", "title": "Amphinectidae", "text": ""}
{"id": "1645950", "revid": "1573940", "url": "https://it.wikipedia.org/wiki?curid=1645950", "title": "Sacello di San Vittore in ciel d'oro", "text": "Il sacello o cappella di San Vittore in ciel d'oro \u00e8 una cappella paleocristiana che si trova all'interno della basilica di Sant'Ambrogio a Milano.\nStoria.\nIl sacello ospita il corpo di san Vittore il Moro, \u00e8 stato voluto dal vescovo Materno nella prima met\u00e0 del IV secolo ed \u00e8 antecedente la basilica di Sant'Ambrogio di Milano. \nVittore era un soldato di stanza a Milano al tempo dell'imperatore Massimiano che lo pun\u00ec per non aver rinunciato alla sua fede cristiana. Accanto al corpo del martire, Sant'Ambrogio far\u00e0 seppellire quello di suo fratello Satiro.\nDescrizione.\nLa volta del sacello \u00e8 interamente in mosaico d'oro. Al centro il ritratto di Vittore, in corrispondenza della sua tomba, \u00e8 circondato da una corona di spighe (estate) e frutti (autunno) simboli pagani del succedersi delle stagioni e quindi dell'eternit\u00e0. Sulle pareti laterali della cupola sono raffigurati a figura intera sei santi:\nAmbrogio \u00e8 rappresentato in abiti civili. Pur non avendo l'aureola, a differenza degli altri santi, ha tessere pi\u00f9 chiare intorno al capo. Recenti studi di medicina legale basati sui resti di Sant'Ambrogio hanno confermato l'effettiva corrispondenza del ritratto musivo.\nAlla base della cupola coppie di colombe con ventiquattro piccoli cammei raffiguranti figure intere di santi.\nNella cupola emerge una accettazione completa della superficie sferica, ma nel contempo questa viene smaterializzata, soffusa di luce ed il santo collocato in una sfera dorata sembra appartenere ad un altro mondo.\nSulla datazione dei mosaici del sacello si \u00e8 molto discusso. Verdelli sostiene che il mosaico della volta sarebbe pi\u00f9 antico rispetto a quelli delle pareti. Questi ultimi infatti sono denotati da una rigidit\u00e0 stilistica nelle figure dei santi laterali rispetto al ritratto del martire nella cupola. Questa osservazione risulta per\u00f2 poco convincente se si considera che in una composizione possano intervenire maestranze dalle diverse personalit\u00e0.\nJulian McKie afferma invece che i mosaici delle pareti sono di poco posteriori alla morte di Ambrogio in quanto il suo ritratto non \u00e8 corredato dall'aureola n\u00e9 dall'epiteto sanctus. I monogrammi criptici di Cristo presenti nel ritratto di Vittore indicherebbero un periodo antecedente l'anno 313 per quanto riguarda la cupola in quanto questi simboli erano utilizzati dai cristiani quando il loro culto non era ancora stato liberalizzato.\nUltimamente gli studiosi si sono orientati su una datazione pi\u00f9 tarda, intorno alla seconda met\u00e0 del V secolo, soprattutto sulla base di confronti stilistici con i mosaici ravennati di periodi diversi.\nOspita le reliquie del santo di cui porta il nome."}
{"id": "1645964", "revid": "729019", "url": "https://it.wikipedia.org/wiki?curid=1645964", "title": "Missione Alba", "text": "La Missione Alba fu un intervento armato multinazionale di peacekeeping svoltosi nel 1997 in Albania, promosso dall'Italia ed autorizzato tanto dall'Organizzazione delle Nazioni Unite quanto dall'OSCE.\nStoria.\nContesto storico e politico.\nLa missione della Forza Multinazionale di Protezione in Albania fu avviata su iniziativa dell'Italia dopo la grave crisi sociale che in Albania aveva fatto seguito al collasso delle finanziarie piramidali. Un primo intervento militare era stato condotto in ordine sparso da diversi Paesi europei, con lo scopo di evacuare dal territorio albanese in subbuglio i connazionali che vi risiedevano a vario titolo. Alba, tuttavia, fu qualcosa di pi\u00f9. \nL'Italia vi si risolse soprattutto per frenare il flusso migratorio che dalle coste albanesi si dirigeva verso quelle della Puglia e minacciava di raggiungere dimensioni allarmanti. Concorse a precipitarne l'avvio anche il grave incidente occorso in mare aperto alla motonave Kader-i Radesh, che affond\u00f2 il giorno di venerd\u00ec santo del 1997 nel canale d'Otranto in seguito all'impatto con la corvetta Sibilla. Nel naufragio morirono oltre ottanta profughi. Prevedendosi la possibilit\u00e0 di dover far ricorso alla forza per ristabilire l'ordine in Albania, la diplomazia italiana ebbe cura di acquisire un mandato delle Nazioni Unite, il sostegno dell'OSCE, e la partecipazione di un certo numero di alleati. Fra questi, un ruolo di spicco lo avrebbero avuto i francesi. La missione Alba si giov\u00f2 di uno steering committee politico, con base a Roma, ed una direzione politico-militare, di cui si fece carico la Difesa italiana.\nOperazione.\nL'intervento, si risolse in un completo successo.\nL'Albania sarebbe stata stabilizzata ed avrebbe cessato di essere la sorgente di un flusso di migranti clandestini verso l'Italia, anche in virt\u00f9 dello stabilimento di presidi della Guardia Costiera e della GdF sulle coste albanesi. Per qualche tempo, l'Italia esercit\u00f2 effettivamente una significativa influenza a Tirana, venendo per\u00f2 rapidamente sostituita in questa posizione dagli Stati Uniti.\nVi furono comunque incidenti ed infortuni, uno dei quali coinvolse l'incrociatore portaelicotteri Vittorio Veneto, incagliatosi sotto costa al largo dell'isola di Saseno, dove rimase per un giorno ed una notte in balia delle onde e recuperato grazie all'intervento di rimorchiatori giunti dall'Italia. Una difficolt\u00e0 politica con il Partito della Rifondazione Comunista costrinse il Governo Prodi ad autorizzare l'intervento militare cercando il sostegno dei principali partiti d'opposizione: Forza Italia e Alleanza Nazionale.\nForza multinazionale.\nLa Forza Multinazionale di Protezione, promossa e guidata dall'Italia, era composta da Spagna, Francia, Turchia, Grecia, Romania, Austria e Danimarca.\nUnit\u00e0 italiane.\nParteciparono reparti delle seguenti unit\u00e0 delle forze armate italiane:"}
{"id": "1645965", "revid": "115097295", "url": "https://it.wikipedia.org/wiki?curid=1645965", "title": "Borromeo (disambigua)", "text": "La famiglia Borromeo \u00e8 un'importante famiglia della nobilt\u00e0 milanese originaria della Toscana, alla quale appartenne San Carlo Borromeo."}
{"id": "1645969", "revid": "1748167", "url": "https://it.wikipedia.org/wiki?curid=1645969", "title": "Museo dell'Ottocento", "text": "Il Museo dell'Ottocento si trova in Palazzo Massari a Ferrara.\nAllestito nel piano nobile, \u00e8 diviso in pi\u00f9 sale con dipinti, sculture e arredi d'epoca.\nLe prime sale sono dedicate a soggetti religiosi, letterari e storici (come Gaetano Turchi o Torquato Tasso). Altre sale ospitano i ritratti della famiglia Massari, le opere di Giovanni Pagliarini, di Gaetano Previati (1852-1920), di Giuseppe Mentessi e Alberto Pisa.\nDal 2012 il museo \u00e8 chiuso per lavori di restauro."}
{"id": "1645970", "revid": "31886", "url": "https://it.wikipedia.org/wiki?curid=1645970", "title": "Specie di Amphinectidae", "text": ""}
{"id": "1645971", "revid": "254401", "url": "https://it.wikipedia.org/wiki?curid=1645971", "title": "Jacqueline Sassard", "text": "Biografia.\nJacqueline Sassard esord\u00ec nel cinema a sedici anni con il film \"Accusata di omicidio\" (1956), una produzione anglo-francese, rivelandosi poi al grande pubblico appunto con \"Guendalina\". A questo film fecero seguito numerose altre produzioni italiane, quali - nel 1959 - \"Il magistrato\" di Luigi Zampa ed \"Estate violenta\" di Valerio Zurlini. \nNello stesso anno interpret\u00f2 anche il ruolo di una giornalista inglese nel film commedia \"Ferdinando I\u00b0 re di Napoli\", accanto ai fratelli Eduardo, Peppino e Titina De Filippo, Aldo Fabrizi, Vittorio De Sica, Renato Rascel e Marcello Mastroianni. \nAll'estero interpret\u00f2 poi \"L'incidente\" (1967) di Joseph Losey e \"Les biches - Le cerbiatte\" (1968) di Claude Chabrol, che rimasero le sue ultime apparizioni di rilievo sul grande schermo. Spos\u00f2 poi Gianni Lancia, in passato a capo, assieme alla madre, dell'omonima casa automobilistica. Dal matrimonio ebbe un figlio, Lorenzo, e rimase vedova nel 2014."}
{"id": "1645972", "revid": "167080", "url": "https://it.wikipedia.org/wiki?curid=1645972", "title": "Codex euricianus", "text": ""}
{"id": "1645975", "revid": "108356491", "url": "https://it.wikipedia.org/wiki?curid=1645975", "title": "Punta de Tarifa", "text": "Punta de Tarifa (chiamata anche Punta Marroqu\u00ed o \"Isla de las Palomas\") \u00e8 il promontorio all'estremit\u00e0 meridionale dell'Europa continentale, oltre che della Spagna, sullo Stretto di Gibilterra. Il punto effettivamente pi\u00f9 meridionale dell'Europa, contando anche le isole, \u00e8 il promontorio meridionale dell'isola greca di Gavdos, in italiano \"Gozzo\", situata a sud di Creta.\nComprende l'Isla de Tarifa (o Isla de las Palomas), ed \u00e8 appartenente alla citt\u00e0 di Tarifa, in provincia di Cadice, questo punto estremo fa da spartiacque tra l'Oceano Atlantico ed il Mar Mediterraneo. Fino al 1808 l'isola \u00e8 stata separata da Tarifa; la strada fu costruita da Antonio Gonz\u00e1lez Salmon, che era responsabile del porto della cittadina. L'antico forte, poi caserma della Guardia Civil \u00e8 stato dismesso nel 2003 quando l'area dello stretto \u00e8 divenuta riserva naturale.\nDal promontorio \u00e8 possibile vedere in lontananza le coste del Marocco, che si trovano a 14\u00a0km."}
{"id": "1645976", "revid": "167080", "url": "https://it.wikipedia.org/wiki?curid=1645976", "title": "Codex Euricianus", "text": ""}
{"id": "1645982", "revid": "729019", "url": "https://it.wikipedia.org/wiki?curid=1645982", "title": "UFC 82", "text": "UFC 82: Pride of a Champion \u00e8 un evento delle arti marziali miste della Ultimate Fighting Championship (UFC) che \u00e8 stato disputato il 1\u00ba marzo 2008 alla Nationwide Arena di Columbus, Stati Uniti d'America.\nIl main event ha riguardato l'unificazione del titolo middleweight della UFC e di Pride, tra i rispettivi campioni Anderson Silva e Dan Henderson. Un altro match sancito per l'evento doveva essere quello tra Jon Fitch e Akihiro Gono, ma a causa di un infortunio alla mano in allenamento, Gono ha dovuto dare forfait ed \u00e8 stato sostituito da Chris Wilson.\nDurante l'evento, l'ex UFC Heavyweight Champion Mark Coleman \u00e8 stato inserito nella UFC Hall of Fame ed \u00e8 stato annunciato anche che Chuck Liddell torner\u00e0 a UFC 85 a Londra, in Inghilterra.\nPremi.\nAi vincitori sono stati assegnati 60.000$ per i seguenti premi:"}
{"id": "1645985", "revid": "339392", "url": "https://it.wikipedia.org/wiki?curid=1645985", "title": "Piazza Tienammen", "text": ""}
{"id": "1645987", "revid": "110157", "url": "https://it.wikipedia.org/wiki?curid=1645987", "title": "Museo d'arte moderna e contemporanea Filippo de Pisis", "text": "Il Museo d'arte moderna e contemporanea Filippo de Pisis si trova al pian terreno di Palazzo Massari a Ferrara. A causa del terremoto dell'Emilia del 2012 Palazzo Massari \u00e8 chiuso per lavori di restauro. \nLa collezione.\nVi \u00e8 conservata la pi\u00f9 ampia collezione di opere del maestro del XX secolo ferrarese Filippo de Pisis, oltre ad opere di altri artisti italiani coevi sia ferraresi (di origine o per scelta) che di altre citt\u00e0, tra cui i pittori Carlo Carr\u00e0, Mario Pozzati, Mim\u00ec Quilici Buzzacchi e gli scultori Arrigo Minerbi, Enzo Nenci, Giuseppe Virgili ed Annibale Zucchini.\nLe prime sale sono dedicate a Mario Sironi, Aroldo Bonzagni e Achille Funi, mentre la sala successiva ospita opere di scultura. Notevole \u00e8 anche la collezione di opere del ferrarese Roberto Melli, che va dalla produzione scultorea giovanile ai dipinti della maturit\u00e0.\nFilippo de Pisis.\nL'opera di Filippo de Pisis \u00e8 testimoniata da tele giovanili dipinte a Ferrara, da opere del periodo romano, fino alle pitture del periodo parigino, dove l'artista rivisit\u00f2 la pittura metafisica, prima di approdare al suo personalissimo stile caratterizzato da veloci pennellate singole, chiamato dai critici \"stenografia pittorica\". L'ultimo periodo di attivit\u00e0 del pittore \u00e8 caratterizzato dal rientro in Italia e dagli anni trascorsi a Villa Fiorita, durante i quali la sua sintassi pittorica si ridusse ulteriormente verso una ricerca dell'essenza figurativa."}
{"id": "1645988", "revid": "712828", "url": "https://it.wikipedia.org/wiki?curid=1645988", "title": "Monthly Sunday Gene-X", "text": ", spesso abbreviato con , \u00e8 una rivista giapponese di manga seinen pubblicata dalla Shogakukan.\nLe serie pubblicate sono raccolte in tank\u014dbon con l'etichetta Sunday GX Comics.\nStoria.\nIl titolo della rivista, \"Monthly Sunday Gene-X\", si riferisce alla generazione X. La prima pubblicazione fu il 19 luglio 2000, pubblicato a seguire ogni 19 del mese, sebbene non sempre di domenica. La rivista infatti usa il nome \"Sunday\" pi\u00f9 come marchio che come nome vero e proprio, in quanto gi\u00e0 usato per altre riviste come il \"Weekly Sh\u014dnen Sunday\" ed il \"Weekly Young Sunday\"."}
{"id": "1645989", "revid": "638792", "url": "https://it.wikipedia.org/wiki?curid=1645989", "title": "Sunday GX", "text": ""}
{"id": "1645995", "revid": "985910", "url": "https://it.wikipedia.org/wiki?curid=1645995", "title": "Palazzo Municipale (Ferrara)", "text": "Il Palazzo Municipale di Ferrara si trova in Piazza del Municipio 2. Fu residenza ducale degli Este fino al XVI secolo, quando la corte si trasfer\u00ec al vicino Castello Estense. \u00c8 sede del comune di Ferrara.\nDescrizione.\nIl nucleo originario dell'edificio fu iniziato nel 1245 lungo la via Cortevecchia e assunse le dimensioni definitive fra il 1472 e il 1481. \nL'accesso principale, posto davanti alla cattedrale di San Giorgio chiamato \"Volto del Cavallo\", \u00e8 fiancheggiato dalla statua equestre del marchese Niccol\u00f2 III e da quella del duca Borso d'Este seduto sul faldistorio con in mano lo scettro nell'atto di amministrare la giustizia. Dopo il bando del 1443, il 2 giugno 1451 la statua equestre di Nicol\u00f2 III fu issata su una singolare tipologia di sostegno ispirato agli archi trionfali romani o secondo un'altra ipotesi ai piedistalli a forma di colonna che richiamerebbero modelli imperiali romani presenti a Costantinopoli. La costruzione del monumento fu affidata agli scultori fiorentini Antonio di Cristoforo (la figura del marchese), Nicol\u00f2 Baroncelli (il cavallo), esecutore della fusione sia dell'animale che della statua e Meo di Checco, meglio noto come Bartolomeo di Francesco, aiutato da Lazzaro di Padova e Baccio de Netti da Firenze per la trasposizione in marmo della base progettata da Leon Battista Alberti, al quale il marchese Leonello d'Este si rivolse per la consulenza ed il giudizio riguardante i progetti.\nLa statua di Borso, terminata nel 1453 sempre da Baroncelli, divenuto intanto \"Niccol\u00f2 del Cavallo\", a causa della morte dell'autore fu perfezionata dal figlio Giovanni e dal cognato Domenico di Paris nella bottega di famigliacompiuto con l'aggiunta di quattro genietti reggiscudo nel 1456, eseguiti da Domenico, con stemmi estensi e del Comune posti agli angoli della base. Inaugurata il 19 dicembre 1454, fu dapprima posta dinnanzi alla residenza del Podest\u00e0 (alla destra dell'allora Palazzo della Ragione) ed un anno dopo la morte di Borso, nel 1472 fu trasferita accanto a quella del padre, dove rimasero sino alla distruzione avvenuta nell'ottobre 1796 per ottenere bronzo per i cannoni.\nEventi sismici ed occupazioni militari portarono a notevoli cambiamenti nel corso dei secoli.\nFra il 1924-1928 la facciata posta davanti alla cattedrale di San Giorgio fu rifatta in stile neo-medievale mentre la restante parte lungo l'attuale Corso Martiri della Libert\u00e0 era gi\u00e0 stata rimaneggiata nel 1738.\nLa facciata di fronte al Duomo e la torre della Vittoria, al posto della quale, sino al terremoto del 1570 sorgeva un tempo la torre di Rigobello, poi crollata, furono progettate dall'ingegnere Carlo Savonuzzi, incaricato di completare i lavori di rifacimento del prospetto principale del Palazzo Comunale iniziati da Venceslao Borzani nel 1923 e terminati nel 1928.\nGrande parte in questa ricostruzione ricopr\u00ec l'amministrazione cittadina, rappresentata dal podest\u00e0 Renzo Ravenna, a sua volta sostenuto da Italo Balbo. Un episodio da ricordare riguarda il riposizionamento sulle antiche colonne ai lati del Volto del Cavallo di copie delle statue in bronzo di Borso d'Este in trono e di Niccol\u00f2 III d'Este a cavallo, distrutte nel 1796 durante l'occupazione francese, che la Direzione generale antichit\u00e0 e belle arti osteggiava. Il podest\u00e0, Nello Quilici sulle pagine del Corriere Padano e l'intera cittadinanza protestarono sino a quando ottennero l'autorizzazione ministeriale. \nLe statue osservabili attualmente sono copie bronzee, eseguite nel 1927 dallo scultore Giacomo Zilocchi, ispirate da alcuni schizzi raccolti dall'erudito Patrizio Antolini nonch\u00e9 basandosi su altre statue, affreschi, medaglie e costumi teatrali.\nZilocchi era l'artista moderno che pi\u00f9 riscontrava i gusti estetici e morali di Giuseppe Agnelli, allora direttore della Biblioteca comunale Ariostea. Tra i due intercorse un fitto epistolario tra il 1924 ed il 1930 soprattutto riguardante l'esecuzione delle due statue, fortemente volute anche da Agnelli e pagate dall'ing. Giuseppe Maciga.\nPer quanto riguarda la decorazione parietale, autore del rifacimento fu Giulio Medini, diversamente da quanto creduto fino qualche tempo fa in cui si indicava come esser stata eseguita da Adolfo Pagliarini. Nel 1927 Medini ricevette la committenza per eseguire la ricostruzione decorativa, potendo lavorare sulle labili tracce di frammenti di affreschi originari ritrovati durante i lavori di restauro. Tali tracce furono ricopiate fornendo al decoratore una traccia pressoch\u00e9 precisa. Negli infradossi del Volto del Cavallo, esegu\u00ec gli ornati raffiguranti stemmi estensi (riferibili a Niccol\u00f2 e Borso) ed elementi fitomorfici: fiori rossi suddivisi in gruppi da tre in cui uno sovrastava gli altri, ricordano quelli presenti nella loggia superiore di Casa Romei (attribuiti a Desiderato da lendinara), ai quali probabilmente Medini fece riferimento ricavandone una diretta ispirazione. Nel 1927 decor\u00f2 anche l'ingresso della vicina Torre della Vittoria.\nInteressante, sul lato nord dell'edificio \u00e8 la cosiddetta via Coperta, un camminamento protetto e su cinque arcate che collega il palazzo con il Castello Estense. Vicino all'accesso a questa via Alfonso I d'Este ricav\u00f2 i noti Camerini d'alabastro.\nCortile ducale.\nAttraverso il Volto del Cavallo si accede nel Cortile ducale (ora Piazza del Municipio) dove si possono vedere le finestre in marmo degli appartamenti estensi, lo scalone d'onore (1481) realizzato su progetto di Pietro Benvenuto degli Ordini e la ex Cappella di Corte, ora Sala Estense utilizzata prevalentemente per conferenze e spettacoli.\nNel 1638 nell'allora Palazzo Ducale vi fu la prima rappresentazione assoluta dell'opera \"Andromeda\" di Michelangelo Rossi.\nInterni.\nL'interno presenta numerosi ambienti di prestigio. Le principali sale sono:"}
{"id": "1645996", "revid": "117345950", "url": "https://it.wikipedia.org/wiki?curid=1645996", "title": "Gino Funaioli", "text": "Biografia.\nNacque a Pomarance, nei pressi di Volterra, da un avvocato e proprietario terriero, Alessandro Funaioli, e da Albina Cercignani. Studi\u00f2 a Siena, poi comp\u00ec gli studi universitari presso l'Istituto di Studi Superiori di Firenze. Segu\u00ec i corsi tenuti da Felice Ramorino, Girolamo Vitelli, Ernesto Giacomo Parodi e Pio Rajna, che lo formarono sulle lingue classiche, sulla letteratura neolatina e sulla glottologia e linguistica.\nLaureatosi con Ramorino, si trasfer\u00ec nel 1901 per un anno di perfezionamento a Monaco di Baviera, dove lavor\u00f2 a stretto contatto con Eduard Woelfflin. Un ulteriore periodo di studio in Germania lo vide a Bonn, dal 1902 al 1913: qui intensific\u00f2 i suoi contatti con l'ambiente accademico tedesco, in particolar modo con Wilhelm Christ, Ludwig Traube, Hermann Usener e Franz B\u00fccheler.\nIn Germania inizi\u00f2 anche la sua attivit\u00e0 di insegnante: impart\u00ec lezioni nei lettorati di italiano e tenne corsi di grammatica latina a partire dal 1905.\nLo scoppio della Prima guerra mondiale gli impose il rientro in Italia, ove avvi\u00f2 la sua carriera universitaria: fu dapprima a Messina dal 1914 al 1920 sulle cattedre di Grammatica greca e latina e di Letteratura latina, poi per quest'ultima disciplina si trasfer\u00ec a Palermo (dal 1920 al 1927), all'Universit\u00e0 Cattolica di Milano (dal 1927 al 1934), a Bologna (dal 1934 al 1940) e infine a Roma (dal 1940 al 1948).\nCollabor\u00f2 alla redazione di voci per l'Enciclopedia Treccani. Insieme con Gennaro Perrotta fond\u00f2 la rivista di letterature classiche \u00abMaia\u00bb e fu impegnato, soprattutto negli ultimi anni dopo il pensionamento, nella vicepresidenza del Centro di studi ciceroniani."}
{"id": "1646004", "revid": "1543377", "url": "https://it.wikipedia.org/wiki?curid=1646004", "title": "Eric Esch", "text": "Biografia.\nEsch nacque ad Atlanta, Georgia, ma si trasfer\u00ec all'et\u00e0 di 4 anni a St. Johns, Michigan con la sua famiglia, prima di trasferirsi nuovamente ad 11 anni a Jasper, Alabama. Ha avuto un'infanzia difficile; la madre mor\u00ec quando aveva 8 anni ed egli era spesso vittima del bullismo a scuola, per via del peso.\nCarriera.\nNella sua carriera ha disputato ben 91 match di boxe, 7 di kickboxing e 28 nelle arti marziali miste. Ha anche partecipato ad alcuni eventi della World Wrestling Federation, come \"In Your House 19\" e WrestleMania XV, dove ha sconfitto Bart Gunn in trentacinque secondi.\nPugilato (1993\u20132013).\nEsch inizi\u00f2 la sua carriera da pugile partecipando al Toughman Contest di Texarkana (Arkansas) nei primi anni novanta. Conquist\u00f2 per cinque volte il titolo di World Toughman Heavyweight Champion con un record di 56 vittorie (36 per knockout) e 5 sconfitte. Ricevette il soprannome \"Butterbean\" quando fu costretto a mettersi a dieta (mangiando principalmente solo pollo e fagioli) per raggiungere il limite massimo di peso prefissato per il Toughman (181\u00a0kg).\nDebutt\u00f2 come pugile professionista il 15 ottobre 1994, sconfiggendo Tim Daniels ai punti. Presto svilupp\u00f2 un nutrito seguito di fan e divenne noto nell'ambiente come \"King of the 4 Rounders\".\nEsch mise in fila una sorprendente striscia di vittorie, molte per knockout, prima di essere sconfitto al secondo round da Mitchell Rose il 15 dicembre 1995. Butterbean continu\u00f2 a combattere senza perdersi d'animo e vinse 51 incontri consecutivi, tra cui una prestigiosa vittoria contro Peter McNeeley. Anche se la maggior parte dei suoi avversari erano tecnicamente limitati, Esch sal\u00ec di livello quando riusc\u00ec a sconfiggere il campione IBA Super Heavyweight Ed White il 12 aprile 1997 al Thomas &amp; Mack Center di Las Vegas. Difese il titolo per cinque volte prima di essere sconfitto nel 2000.\nIn due occasioni Butterbean apparve ad eventi della World Wrestling Federation, combattendo match di pugilato in entrambi i casi. Il 7 dicembre 1997 al ppv \"\", egli sconfisse Marc Mero per squalifica. Due anni dopo, Butterbean sconfisse Bart Gunn in appena 27 secondi a \"WrestleMania XV\".\nDopo che la sua striscia di vittorie fu interrotta per verdetto unanime da Billy Zumbrun nell'agosto 2001, Esch si dedic\u00f2 a match meno impegnativi e maggiormente di intrattenimento. Incroci\u00f2 i guantoni per la prima volta con il cinquantaduenne ex campione del mondo dei pesi massimi Larry Holmes. Anche se Holmes vinse per decisione unanime dei giudici, il risultato del match fu molto controverso e Butterbean si lament\u00f2 del verdetto.\nKickboxing (2003\u20132009).\nNel 2003 Butterbean inizi\u00f2 a cimentarsi nella kickboxing quando venne reclutato dalla K-1 e debutt\u00f2 con una vittoria mettendo knockout al primo round Yusuke Fujimoto a \"K-1 Beast II 2003\" in Giappone il 29 giugno 2003. La K-1 avrebbe quindi voluto organizzare un match tra lui ed Ernesto Hoost, ma Esch declin\u00f2 l'invito dietro consiglio di un amico che lo aveva messo in guardia circa i progressi e le potenzialit\u00e0 dell'atleta olandese. Decise invece di affrontare Mike Bernardo in un match fuori gara al \"K-1 Survival 2003 Japan Grand Prix Final\" di Yokohama, il 21 settembre 2003. Butterbean venne atterrato per due volte da dei low kick prima di essere definitivamente sconfitto nel secondo round.\nNel suo primo incontro di mixed martial arts, il 31 dicembre 2003 Eric Esch sfid\u00f2 Genki Sudo all'evento \"K-1 PREMIUM 2003 Dynamite!!\" di Nagoya, Giappone. Nonostante la grande differenza di peso con il suo avversario molto pi\u00f9 leggero di lui, Butterbean fu battuto per sottomissione da Sudo nel secondo round della contesa.\nRitornato alla kickboxing all'evento \"K-1 Beast 2004 in Niigata\" del 14 marzo 2004, Butterbean perse per decisione unanime un match contro Hiromi Amada. Avrebbe dovuto affrontare in seguito Bob Sapp, ma l'incontro venne cancellato. Butterbean perse il terzo match di fila nella K-1 durante \"K-1 Beast 2004 in Shizuoka\" il 26 giugno 2004, venendo sconfitto dal \"gigante\" Montanha Silva per decisione unanime.\nPartecipando al torneo ad otto uomini di \"K-1 World Grand Prix 2005 in Hawaii\" a Honolulu il 29 luglio 2005, Esch mise fine alla sua striscia negativa battendo Marcus Royster per decisione unanime. Nonostante la vittoria, Butterbean si infortun\u00f2 alla gamba sinistra durante il match e non pot\u00e9 proseguire nel torneo.\nArti marziali miste (2003\u20132011).\nAvendo perso il suo match di debutto nell'MMA con Genki Sudo, Esch si tuff\u00f2 a capofitto nello sport e recuper\u00f2 velocemente credibilit\u00e0 inanellando una striscia di risultati positivi culminanti nella vittoria su Wesley \"Cabbage\" Correira a \"Rumble on the Rock 8\" il 20 gennaio 2006. Torn\u00f2 poi a combattere in Giappone nella Pride Fighting Championships a \"Pride Bushido 12\" (26 agosto 2006) perdendo per sottomissione contro Ikuhisa Minowa, un lottatore conosciuto per il suo coraggio nell'affrontare avversari pi\u00f9 grossi di lui.\nSuccessivamente Butterbean avrebbe dovuto combattere con Mark Hunt all'evento \"Pride 32\" di Las Vegas ma la Nevada State Athletic Commission non autorizz\u00f2 il match. Al posto di Hunt, Esch affront\u00f2 invece Sean O'Haire vincendo per TKO in meno di trenta secondi.\nLasciando temporaneamente la Pride per competere nella Cage Rage, Eric Esch perse per sottomissione contro Rob Broughton al secondo round del loro match svoltosi a \"Cage Rage 19\" a Londra, Inghilterra, il 9 dicembre 2006. Vinse invece in 43 secondi per knockout contro James Thompson a \"Cage Rage 20\" il 10 febbraio 2007.\nTorn\u00f2 nella Pride in occasione dell'evento \"Pride 34\" svoltosi a Saitama l'8 aprile 2007, dove affront\u00f2 Zuluzinho vincendo per sottomissione al primo round.\nCarriera successiva: wrestling ed altro (2007\u2013oggi).\nIl successivo match di Butterbean ebbe luogo il 14 luglio 2007 contro il campione in carica Cage Rage World Heavyweight Champion Tengiz Tedoradze a \"Cage Rage 25\", in un match non titolato, dove perse per TKO. In occasione del loro primo evento, la Global Fighting Championships aveva fissato come main event un incontro tra Esch e Ruben Villareal, ma l'evento venne cancellato.\nEsch ritorn\u00f2 per breve tempo nella K-1 per scontrarsi con Wesley Correira a \"K-1 World Grand Prix 2008 in Hawaii\" del 9 agosto 2008. Vinse Correira per KO al secondo round.\nIl 14 settembre 2008, Esch perse per KO al primo round un match per il titolo EBF contro Mark Potter al Syndicte Nightclub di Blackpool, Inghilterra.\nIl 28 marzo 2009 Butterbean debutt\u00f2 nel circuito indipendente del wrestling. In seguito partecip\u00f2 a svariate convention di fumetti, cinema horror e sci-fi e lott\u00f2 uscendo vittorioso contro il rapper/attore/wrestler Anthony \"One Man Kru\" Sanners. Il 29 maggio 2009 Butterbean vinse il titolo Pro Wrestling Syndicate Heavyweight Championship sconfiggendo Trent Acid. Perse poi la cintura contro Kevin Matthews l'8 maggio 2010.\nNel suo ultimo match di kickboxing svoltosi a \"Moosin II\" a Seoul, Corea del Sud, il 29 luglio 2009, Esch mise KO Moon-Bi Lam in 46 secondi.\nIl 3 ottobre 2009, Esch perse con Harry Funmaker, che aveva gi\u00e0 affrontato e battuto in altre due occasioni differenti. Alla fine del match annunci\u00f2 il suo ritiro dal ring. Cambi\u00f2 per\u00f2 presto idea, e torn\u00f2 a combattere.\nIl 18 settembre 2010, perse contro Mariusz Pudzianowski per sottomissione al primo round all'evento \"KSW XIV\" svoltosi a \u0141\u00f3d\u017a, in Polonia.\nIl 12 ottobre 2010 affront\u00f2 Deon West al ppv su internet \"LFC 43: Wild Thang\" della MMA, battendolo al secondo round per TKO.\nIl 1\u00ba aprile 2011, Butterbean torn\u00f2 al wrestling lottando in coppia con Adam Hadder contro Brutus \"The Barber\" Beefcake e One Man Kru all'evento di beneficenza \"Battle Against Drugs\" registrato per il reality show di Butterbean \"Big Law\". Nel febbraio 2012 apparve a \"Wrestlerama\" a Georgetown, Guyana.\nIn seguito Butterbean sconfisse Dean Storey a \"Elite 1 MMA: High Voltage\" il 7 maggio 2011 a Moncton, New Brunswick, Canada, reclamando il titolo dei pesi supermassimi della compagnia. Mand\u00f2 KO Storey in 24 secondi al secondo round.\nRiferimenti in altri media.\nButterbean appare sulla copertina, ed \u00e8 il boss finale, del videogioco della EA Sports \"Toughman Contest\", pubblicato nel 1995 per Sega Genesis e Sega 32X. Inoltre, venne inserito come personaggio giocabile in tutti i giochi di boxe della EA Sports della serie \"Knockout Kings\", e in \"Fight Night Champion\".\nButterbean \u00e8 inoltre apparso nel film \"\"."}
{"id": "1646005", "revid": "164044", "url": "https://it.wikipedia.org/wiki?curid=1646005", "title": "Erich Esch", "text": ""}
{"id": "1646006", "revid": "185700", "url": "https://it.wikipedia.org/wiki?curid=1646006", "title": "Giberto Bartolomeo Borromeo", "text": ""}
{"id": "1646008", "revid": "767487", "url": "https://it.wikipedia.org/wiki?curid=1646008", "title": "Chesterville (Maine)", "text": "Chesterville \u00e8 un comune della contea di Franklin, nello stato del Maine. Durante il censimento del 2000 vi si contava una popolazione di 1.170 unit\u00e0.\nGeografia fisica.\nSecondo lo United States Census Bureau, il paese si estende su un'area di 37,6 miglia quadrate (97,5\u00a0km\u00b2), delle quali 36,5 (94,4\u00a0km\u00b2) sono classificate come \"land\" (terreni) e 1,2 (3,0\u00a0km\u00b2 3,11%) come \"water\" (acque interne)."}
{"id": "1646010", "revid": "110157", "url": "https://it.wikipedia.org/wiki?curid=1646010", "title": "Chiesa di San Giovanni di Malta (Venezia)", "text": "La chiesa di San Giovanni di Malta o San Giovanni al Tempio o anche dei Furlani \u00e8 un edificio religioso della citt\u00e0 di Venezia, situato nel sestiere di Castello.\nStoria.\nSituata vicino alla chiesa di Sant'Antonin e la Scuola di San Giorgio degli Schiavoni, vicino alla calle dei Furlani vi \u00e8 la calle cieca dove risiedevano i Cavalieri Di Malta, e che qui costruirono una chiesa ed un ospedale.\nLa chiesa \u00e8 nota come chiesa di San Giovanni di Malta, ma nell'arco degli anni ha cambiato nome varie volte. Venne edificata la prima volta nell'XI secolo col nome di San Giovanni Battista, per poi essere chiamata dai veneziani San Giovanni dei Furlani, per il nome della calle su cui si affacciava, ci si riferiva con tale nome anche all'ospedale di Santa Caterina, perch\u00e9 la zona era abitata prevalentemente da genti originarie del Friuli.\nPer quasi due secoli la chiesa fu di propriet\u00e0 dei Templari e per questo assunse il nome di chiesa di San Giovanni del Tempio, ma quando l'ordine fu soppresso, nel 1312, fu affidata ai Cavalieri di Malta e cambi\u00f2 il nome definitivamente con l'attuale: chiesa di San Giovanni di Malta.\nL'attuale pianta \u00e8 del 1565, anno dell'ultima ristrutturazione.\nLa chiesa venne chiusa da Napoleone e lo rimase fino al 1839, quando venne riabilitato l'ordine dei Cavalieri di Malta. Durante questo periodo la chiesa ospit\u00f2 una stamperia e una sala spettacoli.\nDescrizione.\nLa pianta della chiesa si compone di un'unica navata, con un presbiterio che ospita gli stemmi dei Cavalieri, e l'elenco dei priori in carica.\nOpera di rilievo \u00e8 senz'altro il \"Battesimo di Cristo\" di Giovanni Bellini; l'altare maggiore non \u00e8 originale, ma \u00e8 quello della chiesa di San Geminiano, antichissimo edificio che si affacciava su Piazza San Marco fin dal VII secolo, ma che Napoleone decise di abbattere per unire le Procuratie con la nuova ala napoleonica, l'attuale Museo Correr.\nInteressante il chiostro, che ospita pietre tombali di molti cavalieri dei due ordini, che hanno gestito questa chiesa.\nTutte le opere contenute nella chiesa, arredi fissi e mobili, furono ricomposti sotto la dominazione austriaca per tentare di ripianare lo spoglio napoleonico. In epoca moderna il pittore americano Frank Mason ha donato alla chiesa un ciclo di tele su sant'Antonio."}
{"id": "1646013", "revid": "3732", "url": "https://it.wikipedia.org/wiki?curid=1646013", "title": "Luigi Roux", "text": "Nel 1880 acquist\u00f2, e poi diresse, il quotidiano \u00abGazzetta Piemontese\u00bb (nel 1895 la testata muter\u00e0 ne \u00abLa Stampa\u00bb).\nEsponente del Partito Radicale, si trasfer\u00ec a Roma, dove accett\u00f2 la direzione del neonato quotidiano \u00abLa Tribuna\u00bb, organo della corrente nota come \"pentarchia\", (1883-1887).\nDopo aver rilevato la propriet\u00e0 della \u00abRassegna di scienze sociali e politiche\u00bb, ne soppresse le pubblicazioni e al suo posto edit\u00f2 la rivista \"La Riforma Sociale\".\nAlla fine del 1898 fu nominato Senatore del Regno d'Italia."}
{"id": "1646017", "revid": "252563", "url": "https://it.wikipedia.org/wiki?curid=1646017", "title": "Mandolinista", "text": ""}
{"id": "1646018", "revid": "110157", "url": "https://it.wikipedia.org/wiki?curid=1646018", "title": "Chiesa del Nome di Ges\u00f9", "text": "La chiesa del Nome di Ges\u00f9 \u00e8 un edificio religioso della citt\u00e0 di Venezia, situato nel sestiere di Santa Croce, tra il primo tratto del Ponte della Libert\u00e0 e la chiesa di Sant'Andrea della Zirada.\nStoria.\nLa chiesa del Nome di Ges\u00f9 venne eretta tra il 1815 e il 1834, durante la dominazione austriaca, su un progetto di Giannantonio Selva e, dopo la morte di questi, portato a termine dal suo allievo Antonio Diedo. Alle spalle della piccola chiesa \u00e8 la casa che fungeva da convento delle clarisse sacramentarie.\nFin dal 1806 don Giuliano Catullo era entrato in possesso dell'area ma solo nel 1815 pot\u00e9 iniziare la costruzione grazie alla sovvenzioni del conte Costanzo Taverna ed altri ricchi privati. Viene talvolta riportata la notizia che tra i materiali utilizzati durante l'edificazione, ci sono alcuni resti della chiesa di San Geminiano in Piazza San Marco, abbattuta pochi anni prima per costruire la cosiddetta ala napoleonica. Tuttavia don Catullo, l'animatore della costruzione, espresse chiaramente la convinzione che non si dovesse impiegare materiale di riuso per la costruzione della chiesa, risulta solamente che il campaniletto a vela posto per\u00f2 sulla casa accostata provenga dalla chiesa San Basso chiusa al culto. \nSempre al 1806 risale primo gruppo di donne che l\u00ec risiedevano raccolto attorno a suor Maria Vincenza ma solo nel 1846 l'ospizio venne eretto a monastero secondo il diritto canonico. Solo tre anni dopo, il 25 giugno 1849 negli ultimi mesi di resistenza della Repubblica di San Marco, le religiose si trovarono in prima linea sotto il fuoco dell'artiglieria austriaca e dovettero rifugiarsi temporaneamente a San Cassiano e poi a San Francesco della Vigna. \nNel Novecento, con la costruzione del Ponte della Libert\u00e0 e di Piazzale Roma, fu ridotto lo spazio del complesso, stretto dalle due nuove infrastrutture. Attualmente la chiesa \u00e8 concessa alla comunit\u00e0 greco-cattolica ucraina.\nDescrizione.\nTutto ricorda che all'origine si trattava di un luogo di clausura. L'accesso all'edificio sacro \u00e8 limitato da un alto muro di cinta in cui si apre un ampio cancello tra a due pilastri bugnati sormontati ognuno da una statua in pietra di figura angelica.\nLa piccola chiesa ha un'armonica facciata a capanna in stile neoclassico. Al centro, sopra una breve gradinata, si apre una semplice porta sormontata oltre l'architrave da una proporzionata finestra a lunetta. La struttura \u00e8 marcata agli estremi da due paraste specchiate che sorreggono l'architrave, ornato dalla scritta \"Ad Maiorem Dei Gloriam,\" ed il successivo frontone dentellato.\nAnche all'interno ritroviamo ricordato il motivo della clausura: l'unica navata dell'interno viene divisa tra l'aula ed il presbiterio da due massicce colonne ioniche fortemente rastremate. L'aula \u00e8 rettangolare ma con brevi sfondamenti per i due altari laterali sormontati da finestre a lunetta ed ha una tipicamente neoclassica copertura a cassettoni. Il presbiterio \u00e8 allargato ai lati da due ampie esedre al centro delle quali si aprono gli accessi all'area conventuale; sopra la parte centrale del presbiterio abbiamo una volta a botte originalmente posta ortogonalmente all'asse della chiesa a collegare le ampie aperture delle lunette sopra le esedre.Lungo tutto il perimetro della chiesa, alternandosi agli altari ed alle aperture, sono disposte le statue dei dodici apostoli dentro semplici nicchie. Le opere furono eseguite appositamente per questa chiesa dagli scultori Luigi Zandomeneghi, Bartolomeo Ferrari e Antonio Bosa. Gli eleganti stucchi dei cassettoni sono opera di Battista Lucchesi come forse anche i quattro bassorilievi sopra le statue ai lati dell'aula. Le decorazioni a fresco nelle volte del presbiterio e la \"Trint\u00e0\" nella lunetta di fondo sono state dipinte da Giuseppe Borsato.\nIl tabernacolo marmoreo a tempietto aperto, coronato da una cupoletta e affiancato da due angeli adoranti, eseguito dal Diedo, \u00e8 esemplato su quello della chiesa di San Maurizio progettato anni prima dal Selva. Sopra i severi altari laterali, incorniciati dalle colonne scanalate e dal timpano dentellato sono due dipinti di Lattanzio Querena: \"San Francesco d'Assisi riceve le stimmate\" e il \"Sacro Cuore di Ges\u00f9\"\".\""}
{"id": "1646021", "revid": "767487", "url": "https://it.wikipedia.org/wiki?curid=1646021", "title": "Phillips (Maine)", "text": "Phillips \u00e8 un comune della contea di Franklin, nel Maine. Durante il censimento del 2000 vi si contava una popolazione di 990 unit\u00e0.\nGeografia fisica.\nSecondo lo United States Census Bureau, il paese si estende su un'area di 51,1 miglia quadrate (132,3\u00a0km\u00b2), delle quali 50,9 (131,9\u00a0km\u00b2) sono classificate come \"land\" (terreni) e 0,2 (0,5\u00a0km\u00b2 0,35%) come \"water\" (acque interne)."}
{"id": "1646022", "revid": "767487", "url": "https://it.wikipedia.org/wiki?curid=1646022", "title": "Johannes Tapissier", "text": "Biografia.\nLe prime notizie sulla sua vita si hanno intorno al 1391 quando era \"valletto di camera\" e compositore alla corte di Filippo II di Borgogna. Egli accompagn\u00f2 il duca nei suoi viaggi andando ad Avignone almeno due volte nel 1391 e nel 1395, dove sicuramente incontr\u00f2 compositori della corte papale. In quel tempo Avignone era il centro della \"ars subtilior\". Egli molto probabilmente fu uno dei contributori di quel genere di musica, ma non si hanno notizie certe su una sua eventuale produzione di musica sacra o profana in quel periodo.\nIl trattato anonimo \"R\u00e8gles de la seconde rh\u00e9torique\", scritto intorno al 1400, cita Tapissier come il pi\u00f9 famoso poeta francese, cantore e compositore del tempo. Nel periodo citato dal trattato e nei primi anni del XV secolo, Tipissier diresse una scuola di musica a Parigi; secondo scritti della Corte di Borgogna risulta che la stessa invi\u00f2 dei giovani cantori presso la scuola per apprendere gli insegnamenti di Tipissier. Il maggior sviluppo della scuola musicale di Borgogna si ebbe nel 1404 prima della morte di Filippo II quando essa sorpasso in fama la cappella della corte papale di Avignone. A questo risultato contribuirono molti degli allievi di Tapissier. Fonti della corte citano che suoi discepoli vennero assunti dal successore Giovanni di Borgogna nel 1408. Tapissier mor\u00ec nell'agosto del 1410 anche se non si conoscono le circostanze.\nTapissier \u00e8 fra i musicisti citati da Martin le Franc nel suo poema, \"Le Champion des dames\":\nMusica.\nDella produzione di Tapissier sono giunti a noi soltanto tre pezzi: due movimenti di una messa (un Credo e un Sanctus), e un mottetto isoritmico che lamenta lo scisma d'Occidente che divise la Chiesa cattolica. Baude Cordier, uno dei compositori dell\"'ars subtilior\", scrisse un Gloria che viene abbinato al Credo di Tapissier.\nTutte queste composizioni sono scritte a tre voci, sono di musica sacra e sono molto simili alle chanson dell'epoca che ad altri movimenti di messe coevi."}
{"id": "1646027", "revid": "1573940", "url": "https://it.wikipedia.org/wiki?curid=1646027", "title": "Chiesa delle Eremite", "text": "La chiesa delle Eremite (detta \"delle Romite\") \u00e8 un luogo di culto cattolico della citt\u00e0 di Venezia, situato nel sestiere di Dorsoduro.\nStoria.\nLa chiesa fa parte di un complesso in cui trovano posto anche un convento femminile (intitolato a Santa Maria Immacolata) e i locali scolastici gestiti dall'ordine. Questi ultimi ospitavano, fino oltre la met\u00e0 del secolo scorso, ogni grado di istruzione, dalla scuola dell'infanzia alla scuola superiore (Istituto Magistrale femminile), in seguito si conserv\u00f2 solo quest'ultimo. \nLa chiesa, \"dedicata a Ges\u00f9, Giuseppe e Maria, fu edificata tra il 1693 e il 1694 su modello del Lambranzi, con ispirazione al presbiterio della chiesa del Redentore\", chiesa votiva sulla riva della Giudecca.\nDescrizione.\n\"Chiesa ad unica navata; per due anditi laterali si passa nella parte posteriore della chiesa divisa dall'altare maggiore.\" Vi trovano posto la \"Madonna della Misericordia\", opera del XV secolo in legno dorato, scolpita in grande rilievo, e la statua della \"Vergine con il Bambino\", opera di Antonio Corradini, XVIII secolo, nell'altare sulla destra."}
{"id": "1646030", "revid": "767487", "url": "https://it.wikipedia.org/wiki?curid=1646030", "title": "Industry (Maine)", "text": "Industry \u00e8 un comune della contea di Franklin, nello stato del Maine. Durante il censimento del 2000 vi si contava una popolazione di 790 unit\u00e0.\nGeografia fisica.\nSecondo lo United States Census Bureau, il paese si estende su un'area di 31,2 miglia quadrate (80,8\u00a0km\u00b2), delle quali 30,0 (77,6\u00a0km\u00b2) sono classificate come \"land\" (terreni) e 1,2 (3,2\u00a0km\u00b2 3,94%) come \"water\" (acque interne)."}
{"id": "1646040", "revid": "767487", "url": "https://it.wikipedia.org/wiki?curid=1646040", "title": "Jay (Maine)", "text": "Jay \u00e8 un comune della contea di Franklin, nello stato del Maine. Durante il censimento del 2000 vi si contava una popolazione di 4.985 unit\u00e0.\nGeografia fisica.\nSecondo lo United States Census Bureau, il paese si estende su un'area di 49.2 miglia quadrate (127,5\u00a0km\u00b2), delle quali 48,5 (125,5\u00a0km\u00b2) sono classificate come \"land\" (terreni) e 0.8 (2,0\u00a0km\u00b2 1,58%) come \"water\" (acque interne)."}
{"id": "1646041", "revid": "1875839", "url": "https://it.wikipedia.org/wiki?curid=1646041", "title": "Kutuzovskaja", "text": "Kutuzovskaja \u00e8 una stazione della Metropolitana di Mosca, situata sulla Linea Fil\u00ebvskaja. Fu aperta nel 1958, come prima estensione occidentale della neonata linea; tale estensione comprese anche l'apertura di altre quattro stazioni che erano chiuse dal 1953.\nKutuzovskaja fu la prima stazione permanente al livello del suolo, secondo un piano di taglio dei costi che fu non fu per\u00f2 continuato a causa dell'aspro clima di Mosca. Le banchine laterali di Kutuzovskaja e la loro curvatura non corrispondono al design classico delle stazioni moscovite. Una grande parte della banchina \u00e8 coperta dal Kutuzovskiy Prospekt, un viale che attraversa la stazione. Gli ingressi a entrambi i lati del sovrappasso permettono ai passeggeri di passare da una banchina all'altra.\nKutuzovskaja fu progettata da Yuriy Zenkevich e Robert Pogrebnoi.\nA poca distanza dalla stazione si trova l'omonima fermata sull'Anello centrale di Mosca."}
{"id": "1646043", "revid": "1149807", "url": "https://it.wikipedia.org/wiki?curid=1646043", "title": "Weekly Morning", "text": " \u00e8 una rivista giapponese di manga seinen della K\u014ddansha nata nel 1982 come .\nLa rivista \u00e8 conosciuta anche col nome di . Nel 2006 \u00e8 iniziata anche la pubblicazione di \"Monthly Morning Two.\"\nNegli anni novanta vi \u00e8 stato anche un periodo in cui la rivista decise di dedicare spazio in molte delle sue pagine anche ad autori occidentali, tra cui anche italiani, come Vittorio Giardino, Giuseppe Palumbo, Marcello Iori, Igort. Nonostante i buoni risultati, per\u00f2, si \u00e8 deciso di abbandonare tale iniziativa dopo qualche tempo."}
{"id": "1646044", "revid": "729019", "url": "https://it.wikipedia.org/wiki?curid=1646044", "title": "Lepas", "text": "Lepas \u00e8 un genere di crostacei marini appartenenti all'infraclasse dei cirripedi.\nHabitat e distribuzione.\nPresente anche nel mare Mediterraneo. Vive nel piano mesolitorale, insediandosi normalmente sui residui di alghe in sospensione, strappate dalla loro originaria posizione, sulla chiglia delle navi o su oggetti in legno alla deriva.\nDescrizione.\nQuesti crostacei hanno il corpo protetto da un rivestimento, composto da cinque placche calcaree, e fissato ad un supporto per mezzo di un lungo peduncolo.\nAlimentazione.\nCome tutti i cirripedi si nutre di plancton, prelevato filtrando l'acqua circostante con le appendici pennate estroflesse dal guscio."}
{"id": "1646046", "revid": "123473283", "url": "https://it.wikipedia.org/wiki?curid=1646046", "title": "Irritator challengeri", "text": "Irritator (il cui nome deriva dal fatto che i paleontologi furono irritati nello scoprire che il teschio era stato artificialmente allungato) \u00e8 un genere estinto di dinosauro teropode spinosauride vissuto Cretaceo inferiore, circa 110 milioni di anni fa (Albiano), in quella che oggi \u00e8 la Formazione Santana, in Brasile. Il genere contiene una singola specie, ossia \"I. challengeri\". Le stime attuali sulle sue dimensioni indicano una lunghezza di 8 metri (26 piedi). Nel 2010, Gregory S. Paul propose stime pi\u00f9 basse di 7,5 metri (24,6 piedi) per una tonnellata di peso. L\"Irritator\" possedeva una cresta insolitamente sagomata nella parte posteriore della testa, e molto probabilmente si nutriva di pesce.\nFinora l'unico fossile ritrovato attribuibile con certezza all'animale \u00e8 l'olotipo del genere che consiste in un cranio fossile lungo 80 centimetri (31,4 pollici) ritrovato nel Romualdo Member, uno strato membro della Formazione Santana. Questo cranio ricorda molto i crani di \"Suchomimus\" e \"Spinosaurus\". Il genere \u00e8 spesso considerato oggi identico (sinonimo) ad \"Angaturama\", un altro genere di spinosauride vissuto nello stesso tempo e nello stesso luogo di \"Irritator\".\nDescrizione.\nL'olotipo di \"Irritator\" consiste solamente nella parte posteriore del cranio, oggi conservata sotto il numero USP GP / 2T-5, nell'Universidade de S\u00e3o Paulo. Il cranio \u00e8 caratterizzato in particolare dalla sua lunghezza insolita e dalla regione delle labbra curve, che \u00e8 fortemente compressa lateralmente. La lunghezza totale del cranio da completo \u00e8 stata stimata a circa 84 centimetri. Nella premascella \u00e8 stato recuperato un dente rotto con corona parziale. I denti erano fortemente estesi e dritti, con corone coniche, lunghi da 6 a 40 millimetri, e incorporati singolarmente. Ci\u00f2 indica che come nella maggior parte dei teropodi i denti venivano sostituiti in continuazione. A giudicare dalle orbite lasciate dai denti, nel complesso la premascella possedeva sette denti; il terzo dente era il pi\u00f9 grande.\nClassificazione.\nL\"Irritator\" faceva parte della famiglia degli Spinosauridi, in particolare della sottofamiglia degli Spinosaurinae. Condivide uno stretto rapporto con \"Spinosaurus\", e forse anche con \"Siamosaurus\", sebbene quest'ultimo genere non sia ben noto da materiale fossile.\nOriginariamente, l\"Irritatore\" fu descritto come un Maniraptora all'interno di Tetanurae. In seguito, fu assegnato alla famiglia dei Baryonychidae, insieme ad \"Angaturama\", \"Baryonyx\", \"Suchomimus\" e \"Spinosaurus\" da Oliver Rauhut, nel 2003. [14] Tuttavia, Holtz \"et al.\" (2004) consideravano i baryonychidae come sinonimo della famiglia spinosauridae e alla fine collocarono questi generi all'interno di questa famiglia. La maggior parte delle revisioni successive hanno confermato questa classificazione.\nIl seguente cladogramma mostra un'analisi cladistica di Spinosauridae (2012), aggiornato con i dati di Arden (2018):\nStoria della scoperta.\nIl genere \"Irritator\" fu descritto scientificamente per la prima volta nel 1996 dai paleontologi Martill, Cruikshank, Frey, Small e Clarke. Il suo unico fossile conosciuto, un cranio di 80\u00a0cm scoperto nel Brasile orientale, era purtroppo gravemente danneggiato da un intonaco aggiunto da alcuni contrabbandieri di fossili per venderlo sul mercato nero (sebbene il commercio di fossili sia proibito dalla legge in Brasile), nella speranza di rendere il fossile pi\u00f9 grande, completo e prezioso. Ad esempio, \"la porzione posteriore della cresta saggitale [sic] ... [\u00e8 stata] fabbricata dai mercanti di fossili\". Gli acquirenti non erano a conoscenza delle modifiche apportate agli esemplari raccolti illegalmente, pertanto ci vollero parecchie ore di lavoro per quest'ultimi per ripulire completamente il fossile e ricostruire le caratteristiche originali dell'animale, da qui la loro ira che diede il nome al dinosauro. Martill \"et al.\" (1996) diede all'animale il nome generico di \"Irritator\" derivato \"dall'irritazione, il sentimento che gli autori sentivano (sottostimato qui) quando scoprirono che il muso era stato artificialmente allungato\". Il nome specifico, \"challengeri\", onora il personaggio fittizio Professor Challenger del romanzo di Arthur Conan Doyle \"Il mondo perduto\" (1912).\nIl Romualdo Member della Formazione di Santana \u00e8 generalmente datato all'Albiano e quindi l'ultima fase del Cretaceo inferiore. Gli strati hanno un'et\u00e0 di circa 110 milioni di anni e provengono da un periodo in cui i continenti dell'Africa e del Sud America erano ancora connessi l'uno con l'altro nella parte settentrionale del Brasile. Il materiale di \"I. challeri\", senza contare quello di \"A. limai\", probabilmente proviene dal Romualdo Member della Formazione Santana, in Brasile. L'olotipo, SMNS 58022, proveniente dal Museo di Stato di Stoccarda delle Scienze Naturali, ed \u00e8 costituito da un cranio incompleto, privo della porzione anteriore. Il sito esatto della scoperta del cranio \u00e8 tuttavia sconosciuto, poich\u00e9 il fossile \u00e8 stato raccolto da commercianti fossili illegali. Il collegamento con Romualdo Member \u00e8 causato dalla presenza di alcune caratteristiche litologiche. Questa classificazione \u00e8 stata confermata dai microfossili dell'ostracode \"Pattersoncypris\". L'interrogatorio dei commercianti di fossili locali ha portato all'identificazione del sito di scoperta vicino al villaggio di Buxex\u00e9 vicino a Santana Do Cariri, sul fianco della Chapada do Araripe, ad un'altezza di circa 650 metri. Poich\u00e9 la roccia del Romualdo Member \u00e8 effettivamente esposta l\u00ec, questo sito di scoperta \u00e8 considerato molto probabile per il fossile.\nNel 2004, sono state scoperte diverse parti di una colonna vertebrale nella Formazione Santana. Questi fossili sono stati assegnati, a causa della loro struttura, ad uno spinosauride. Con molta probabilit\u00e0 questi fossili appartengono ad \"Irritator\", poich\u00e9 quest'ultima rappresenta finora l'unico spinosauride ben noto nella formazione.\nSinonimia con \"Angaturama\".\nL\"Angaturama limai\", \u00e8 un presunto genere di spinosauride proveniente dallo stesso tempo e luogo di \"Irritator\", e descritto da Kellner e Campos nel febbraio del 1996 sulla base di un fossile proveniente dalla Formazione di Santana. Il genere prende il nome da Angaturama, uno spirito protettivo nella cultura indiana Tupi del Brasile, e dal paleontologo Murilo R. de Lima, che ha informato Kellner dell'esemplare nel 1991. Ricerche successive hanno scoperto il 60% dello scheletro completo, consentendo la realizzazione di una replica dello scheletro oggi in mostra al Museo Nazionale di Rio de Janeiro, di propriet\u00e0 dell'Universit\u00e0 Federale. I resti di \"Angaturama\" sono stati diagnosticati con una compressione laterale molto forte del muso e una sottile cresta sagittale (forma sconosciuta) sopra la premascella.\nAlcune fonti considerano \"Angaturama\" come un sinonimo di \"Irritator\", citando il fatto che i resti di \"Angaturama\" sembrino completare il cranio di \"Irritator\" (nel senso che potrebbero appartenere allo stesso esemplare). Tuttavia, un'obiezione sostanziale \u00e8 stata sollevata a questa affermazione. Kellner e Campos (2000) e Machado e Kellner (2005) hanno entrambi espresso l'opinione che i fossili provengono da due generi diversi e che il fossile di \"Angaturama\" sia chiaramente pi\u00f9 appiattito lateralmente rispetto ad \"Irritator\". Una revisione di entrambi i fossili da parte dei paleontologi Sales e Schultz (2017) ha anche rilevato che gli esemplari differiscono in altri aspetti della loro conservazione: il campione di \"Irritator\" \u00e8 di colore pi\u00f9 luminoso; l'esemplare di \"Irritator\" \u00e8 affetto da una fessura verticale mentre l'esemplare di \"Angaturama\" presenta diverse cavit\u00e0; e il danno ai denti del campione di \"Irritator\" \u00e8 molto meno grave. Identificarono anche un possibile punto di sovrapposizione, il terzo dente mascellare sinistro, e osservarono che il cranio dell\"Angaturama\" poteva essere pi\u00f9 grande di quello di \"Irritator\", basandosi sulle proporzioni di \"Baryonyx\". Ciononostante, sebbene i due esemplari non appartengano evidentemente allo stesso individuo, Sales e Schultz hanno notato che la sinonimia a livello di genere dovrebbe essere verificata da resti confrontabili. Se \"Angaturama\" e \"Irritator\" sono in realt\u00e0 considerati come membri dello stesso genere, \"Irritator\" avrebbe comunque la priorit\u00e0 come nome scientifico valido essendo stato nominato per primo.\nPaleobiologia.\nL\"Irritator\", come la maggior parte degli spinosauridi, si nutriva di pesci, evitando la competizione con i teropodi che vivevano negli stessi luoghi. Tuttavia \u00e8 molto probabile che l\u2019Irritator, come i moderni coccodrilli, attaccasse e divorasse tutti gli animali che riusciva a predare, oltre al pesce. Recentemente \u00e8 stato scoperto un dente appartenente ad Irritator conficcato nel collo di uno pterosauro, indicando che questo animale poteva attaccare anche prede pi\u00f9 grandi dei pesci, anche se non \u00e8 noto se venivano cacciati attivamente, o si \u00e8 trattato di un semplice caso di saprofagia.\nTutti gli spinosauridi, avevano mascelle molto strette con denti appuntiti e conici relativamente omogenei. Questa insolita forma del muso, si riscontra nei moderni coccodrilli, come il Falso gaviale. I lunghi denti conici, (che non possiedono bordi seghettati) sono particolarmente adatti per afferrare le prede scivolose. Essi differivano dai denti degli altri teropodi, che invece erano strutturati e orientati per strappare e tagliare grandi pezzi di carne. Per questi insoliti adattamenti i fossili di spinosauridi sono spesso scambiati per fossili di coccodrillo. Per esempio, i fossili di \"Baryonyx\" originari del Portogallo sono stati originariamente descritti come \"Suchosaurus\" e solo nel 2007 sono stati riconosciuti come quelli di uno spinosauride.\nLe narici dell\"Irritator\" erano spostate nella parte alta e posteriore del cranio, vicino agli occhi, inoltre il secondo palato rendeva possibile la respirazione, anche se la maggior parte della testa era sott'acqua. Inoltre, la cresta sagittale dell\"Irritator\" indicava una pronunciata muscolatura del collo, necessaria per sopportare i violenti strattoni durante la pesca. Tuttavia, gli studi di Sues et al. (2002) sottolineano, che non ci sarebbe alcun motivo di supporre che gli spinosauridi fossero votati solamente alla pesca. Infatti questa morfologia della testa sottolinea un'alimentazione generalizzata, in particolare su animali di piccole dimensioni. In effetti, alcune ossa di un giovane \"Iguanodon\", un dinosauro erbivoro terrestre, sono stati ritrovati all'interno della gabbia toracica di un \"Baryonyx\". Naish \"et al.\" (2004) sostengono la teoria secondo cui \"Irritator\" cacciava sia animali acquatici sia terrestri, da predatore generalista all'interno dell'area costiera, oltre a nutrirsi sporadicamente anche di carogne.\nPaleoecologia.\nL'habitat della Formazione Santana, in cui sono stati ritrovati entrambi i fossili, \u00e8 risultato con un'alta probabilit\u00e0 di sedimentazione in un lago, pieno di acqua dolce e/o salmastra. I reperti fossili ritrovati finora creano un'immagine ambivalente. Gli insetti fossili che sono stati recuperati sono un'indicazione di presenza di acqua dolce; tuttavia, la scoperta della tartaruga \"Santanachelys\", adattata alle acque marine, indica un ambiente salino. Una teoria \u00e8 che il sito fosse una laguna salmastra, collegata al mare. Il clima era tropicale e corrispondeva in gran parte al moderno clima del Brasile."}
{"id": "1646050", "revid": "110157", "url": "https://it.wikipedia.org/wiki?curid=1646050", "title": "Tokko", "text": "Il Tokko \u00e8 un fiume della Russia siberiana orientale, affluente di sinistra della \u010cara (bacino idrografico della Lena). Scorre nell'Ol\u00ebkminskij ulus della Sacha (Jacuzia). \nDescrizione.\nIl fiume ha origine dalla cresta dell'Udokan e scorre lungo l'altopiano Ol\u00ebkmo-\u010carsko (\u041e\u043b\u0451\u043a\u043c\u043e-\u0427\u0430\u0440\u0441\u043a\u043e\u0435 \u043f\u043b\u043e\u0441\u043a\u043e\u0433\u043e\u0440\u044c\u0435). Sfocia nella \u010cara ad una distanza di 73 chilometri dalla sua foce. La lunghezza del fiume \u00e8 di 446\u00a0km, l'area del suo bacino \u00e8 di 23\u00a0100\u00a0km\u00b2. Il fiume gela ad ottobre e rimane coperto di ghiaccio fino a maggio. \nIl Tokko \u00e8 navigabile per un percorso di 131\u00a0km dalla foce al villaggio di Tjanja."}
{"id": "1646053", "revid": "122841762", "url": "https://it.wikipedia.org/wiki?curid=1646053", "title": "Automotrice FS ALe 601", "text": "Le ALe 601 sono state delle automotrici elettriche delle Ferrovie dello Stato.\nInsieme alle rimorchiate Le 360, Le 420, Le 480, Le 481, Le 530, Le 601, Le 700, Le 780 furono progettate e costruite per espletare servizi viaggiatori rapidi e di lusso.\nPreviste fin dall'origine per viaggiare ad almeno 180\u00a0km/h, permisero alle FS d'impostare e sviluppare, dal 1961, una rete di relazioni ad alta velocit\u00e0.\nStoria.\nLe elettromotrici del gruppo ALe 601 e le sue derivate sono state i rotabili di punta tra quelli commissionati dalle Ferrovie dello Stato italiane nell'ambito del \"piano quinquennale\", studiato ed attuato dall'azienda tra il 1957 ed il 1962. Le ferrovie, uscite dall'emergenza della ricostruzione del secondo dopoguerra, si erano infatti trovate nella necessit\u00e0 di rispondere alle richieste di efficientamento della mobilit\u00e0 a lunga percorrenza nelle direttrici pi\u00f9 importanti del paese, sulle quali ancora viaggiavano elettromotrici e treni d'anteguerra, ormai obsolescenti, affiancate da pochi elettrotreni di nuova concezione (come il Settebello e l'Arlecchino) non in grado da soli di sopperire a tutte le richieste, anche perch\u00e9 vincolati da problemi di circolabilit\u00e0 su alcune linee non fondamentali.\nIl progetto \"ALe 601\" fu il risultato dell'esperienza maturata con gli elettrotreni; esso risulta per\u00f2 del tutto nuovo, a cominciare dalla cassa portante mediante l'uso di travi Vireendel, che dava robustezza, e dall'abitabilit\u00e0 e luminosit\u00e0 interne ben superiori agli elettrotreni, anche grazie alla generosa sagoma dei finestrini. Il comfort era accresciuto dall'uso di poltroncine singole, che nella terza serie erano anche reclinabili; inoltre, aspetto di grande praticit\u00e0 in servizio, tutti i rotabili disponevano di due cabine di guida, permettendo di adeguare la composizione del treno al variare del numero di passeggeri e creare servizi diretti per citt\u00e0 diverse senza cambiare treno. Anche i carrelli erano del tutto nuovi e all'avanguardia per l'epoca: essi furono i primi ad essere progettati per le alte velocit\u00e0 (180\u2013200\u00a0km/h) e riuscivano a garantire elevato comfort e sicurezza di marcia, che portarono nel giro di un decennio alla loro adozione su tutti gli elettrotreni in servizio. Solo l'alimentazione dei servizi ausiliari (climatizzazione, illuminazione, comandi, ecc.) furono concettualmente derivati dagli elettrotreni: l'impianto di condizionamento dell'aria fu tuttavia affinato. Assai innovativo era anche il pantografo 52FS, che garantiva un'eccellente captazione delle elevate correnti richieste anche a velocit\u00e0 dell'ordine dei 180\u2013200\u00a0km/h; anch'esso, sia pure con lievi modifiche, sar\u00e0 adottato da tutti i rotabili veloci delle FS (compresi gli ETR, passando per E444, E656, E645/6 ecc.) fino al Pendolino da 250\u00a0km/h.\nLe ordinazioni vennero fatte a partire dal 1959 alle officine di Casaralta di Bologna per la struttura meccanica e della carrozzeria e a varie officine meridionali per la parte elettrica, OCREN, Mater/Alce, Asgen ed altre. Per le rimorchiate vennero coinvolte anche la Macchi di Varese e la Elettromeccanica Parizzi.\nLe elettromotrici 601 si rivelarono delle macchine moderne e performanti; il 3 dicembre 1963, dopo 24 anni, sulla tratta Grosseto-Montepescali della ferrovia Tirrenica superarono il precedente record di velocit\u00e0 dell'ETR 212 toccando i 225\u00a0km/h e raggiunsero i 240\u00a0km/h il 4 dicembre 1968 sulla Ferrovia \"Direttissima\" Roma-Napoli tra Stazione di Campoleone e Stazione di Sezze Romano. Dopo l'apertura della Direttissima Firenze-Roma vennero raggiunti i 278\u00a0km/h in una corsa effettuata il 28 dicembre 1985 con le elettromotrici numero 060, 064 e 065 aventi il rapporto di trasmissione 40/44. Ci\u00f2 costituisce un'ulteriore prova della grande validit\u00e0 del rotabile, che pure aveva un'impostazione tecnica tradizionale, a corrente continua a 3000 volt e regolazione reostatica dell'avviamento.\nLe ALe 601 furono non soltanto dei mezzi veloci ma anche prestigiosi: gi\u00e0 con l'orario ferroviario invernale del 1961 effettuarono il nuovo rapido \"Freccia della Laguna\", di sola 1\u00aa classe e con carrozza ristorante, da Roma Termini per Venezia, Trieste e Bolzano. In seguito vennero impiegate per la \"Freccia del Tirreno\" e per il rapido \"Peloritano\" tra Roma e Reggio Calabria, Siracusa e Palermo; quest'ultimo aveva la percorrenza pi\u00f9 breve tra le tratte estreme. Nel 1969 vennero istituiti i cosiddetti \"superrapidi\" composti da un'elettromotrice ed un rimorchio ristorante sulla tratta Roma-Napoli con tempo di percorrenza di 90 minuti e velocit\u00e0 media di 140 km/h, la migliore performance europea di allora. Visto il grande successo di pubblico il servizio venne esteso alla Roma-Milano in 5 ore e mezza e senza fermate intermedie. Veniva saltata persino la stazione di Bologna, percorrendo, unico treno passeggeri, la cintura merci. Purtroppo questo successo obblig\u00f2 le FS ad approntare composizioni a materiale ordinario, pi\u00f9 capiente, trainato dalle nuove locomotive E.444.\nNei primi anni novanta 14 elettromotrici ed altrettanti rimorchi sono stati ricolorati nella livrea Alitalia ed hanno svolto servizio, tra Firenze e Roma-Fiumicino e tra Napoli e Roma-Fiumicino, assumendo la denominazione di \"volo di superficie\" e le sigle di servizio dei voli della compagnia aerea \"AZ XXX\"; tali treni erano riservati ai passeggeri con biglietto Alitalia e sostituivano altrettanti voli. Il servizio fu operato tra il 29 giugno 1992 e il 30 giugno 1994.\nCon l'immissione in servizio degli ETR 450 dalla fine degli anni ottanta in poi le \"601\" sono state relegate a servizi spesso marginali e addirittura locali, inadatti a rotabili di classe quali erano. L'elevato esubero di unit\u00e0 ha poi indotto le FS alla loro trasformazione in treni bloccati a quattro elementi del tipo ALe 841 allo scopo di utilizzarle in servizio regionale veloce e confortevole; sono stati realizzati, tra il 1994 e il 2004, 16 convogli ottenuti dalla trasformazione di 32 elettromotrici. Altri 3 treni bloccati hanno mantenuto la classificazione ALe 601.\nNel 1999 l'elettromotrice ALe 601.065 e la rimorchiata Le 480.008 sono state attrezzate come \"treno diagnostico\" per il controllo e collaudo del sistema ERTMS.\n\u00c8 stato realizzato in seguito un altro convoglio diagnostico, si tratta del treno di sperimentazione SCMT; per il controllo e collaudo del sistema SCMT. Il materiale utilizzato per la realizzazione \u00e8 composto da una motrice, ALe 601.064, e da un rimorchio, la Le.700.003.\nNegli anni duemila alcuni treni sono stati modificati con l'aggiunta di porte ad espulsione e riclassificati ALe 783.\nCaratteristiche.\nElettromotrici.\nLe 67 elettromotrici prodotte a far parte del \"gruppo ALe 601\" sono costituite da una cassa portante tubolare composta da travi, profilati e lamiere in acciaio elettrosaldato lunga 26720 che poggia su due carrelli tipo Z 1040 con passo di (3.000\u00a0mm) di nuova concezione, con sospensioni primaria e secondaria a molle elicoidali di acciaio. Le cabine di guida alle due estremit\u00e0 le rendono perfettamente bidirezionali. Sulle due testate sono presenti anche le pedane, i mantici e le porte di intercomunicazione che ne permettono l'accoppiamento fino a 4 unit\u00e0 comandabili a comando multiplo. Sono state utilizzate composizioni di elettromotrici e rimorchiate fino ad un massimo di 9 elementi.\nLa capacit\u00e0 di posti \u00e8 di 60 posti a sedere di sola 1\u00aa classe disposti affacciati in file di modulo 2+1 con corridoio paracentrale.\nLa motorizzazione del tipo T 165, a corrente continua in ragione di 2 motori per carrello collegati in serie tra loro, \u00e8 la stessa adottata dai precedenti ETR 250; i motori sono montati sospesi elasticamente per il \"naso\" e trasmettono il moto ad un asse cavo concentrico all'asse delle ruote a cui viene trasmesso per mezzo di tamponi in gomma realizzando la trasmissione tipo \"Fanelli\". I motori di trazione (2 per carrello) sono del tipo ad eccitazione in serie accoppiati permanentemente in serie tra loro. Le combinazioni di marcia sono due: in serie (quattro motori) e in parallelo (a gruppi di due), con possibilit\u00e0 di 5 gradi di indebolimento di campo fino al 66,5 % e regolazione di potenza all'avviamento a reostato, con esclusione automatica mediante avviatore automatico ad impulsi, a bassa tensione, per il comando di appositi contattori sul circuito ad alta tensione. Ogni elettromotrice \u00e8 in grado di sviluppare la potenza di 1000\u00a0kW.\nLa prima serie di elettromotrici dalla 001 alla 021 \u00e8 stata prodotta con rapporto di trasmissione 34/50 e velocit\u00e0 massima di 180\u00a0km/h. Dalla seconda serie in poi la velocit\u00e0 \u00e8 stata elevata a 200\u00a0km/h adottando il rapporto di trasmissione 38/46, apportando in seguito delle modifiche anche alle porte frontali di intercomunicazione (originalmente a due battenti) e al tipo di vetri frontali delle cabina per motivi di sicurezza.\nLa presa di corrente dalla linea aerea \u00e8 ottenuta mediante due pantografi tipo 52 FS posti sul tetto alle due estremit\u00e0.\nIl freno \u00e8 di tipo pneumatico, ad aria compressa, con ceppi sulle elettromotrici e a disco sulle rimorchiate. A partire dalla seconda serie \u00e8 stata adottata anche la frenatura elettrica reostatica.\nLe unit\u00e0 sono tutte dotate di respingenti e gancio di accoppiamento tradizionale a vite di serraggio.\nRimorchiate.\nLe rimorchiate, 82 unit\u00e0 complessive, sono di tipo diverso a seconda della funzione a cui sono predisposte e del loro allestimento. La cassa \u00e8 sostanzialmente uguale a quella delle elettromotrici, varia invece il numero di posti a sedere offerti che possono in questo caso essere anche di seconda classe.\nLe unit\u00e0 Le 481/bagagliaio erano munite di portelli laterali di carico e scarico bagagli. Erano stati prodotti allo scopo di fornire un servizio di qualit\u00e0 simile a quello degli aerei o dei treni di lusso di un tempo. Il servizio venne poco utilizzato a causa della necessit\u00e0 di personale apposito e quindi di aggravio dei costi.\nIn seguito alla perdita delle elettromotrici 601.051 e 057 nel disastro ferroviario del 14 aprile 1978 in localit\u00e0 Murazze di Vado sulla Direttissima Bologna-Firenze, le FS ordinarono nel 1980 alle Officine di Cittadella la trasformazione in \"elettromotrice\" delle due rimorchiate ristorante Le 420.002 e 004; queste vennero rinumerate 601.067 e 068.\nUnit\u00e0 storiche.\nNella seconda met\u00e0 del 2006 due quaterne di ALe 601 costituite ciascuna da due motrici e due rimorchiate sono state inserite nell'asset dei rotabili storici del gruppo FS, ritornando a vestire la livrea originaria grigio-verde, senza tuttavia alcun intervento di restauro degli interni, che sono rimasti nelle condizioni in cui si trovavano al momento del ritiro dall'esercizio di linea.\nIl convoglio da otto pezzi cos\u00ec ottenuto, dopo un breve periodo di utilizzo per treni storici, \u00e8 stato accantonato a Santo Stefano di Magra per scadenza di revisione, dove \u00e8 rimasto fino al 2019, allorch\u00e9 Fondazione FS Italiane ne ha annunciato il restauro filologico."}
{"id": "1646057", "revid": "729019", "url": "https://it.wikipedia.org/wiki?curid=1646057", "title": "Studen\u010deskaja (metropolitana di Mosca)", "text": "Studen\u010deskaja () \u00e8 una stazione di superficie della Linea Fil\u00ebvskaja della Metropolitana di Mosca.\nUbicata ad est della stazione ferroviaria Kievskij e schiacciata tra i tracciati ferroviari e via Kievskaja, la stazione sorge in una zona pi\u00f9 profonda del normale, facendo s\u00ec che le banchine siano completamente sotto al livello del suolo (analogamente alle vicine stazioni contemporanee di Fili e Kutuzovskaja).\nAperta nel 1959, gli architetti furono Robert Pogrebnoj e Jurij Zenkevi\u010d.\nNell'ottobre 2016 hanno avuto inizio le operazioni di profonda ristrutturazione della stazione, completate nel giugno 2017.\nCaratteristiche.\nLa stazione ha un ingresso vetrato al livello del suolo, collegato a una passerella ubicata sopra i binari. L'uscita dall'atrio porta in direzione nord, verso la Kievskaja ulica. Sul lato sud, parallelamente ai binari della linea metropolitana, sono presenti i binari della stazione Kievskij."}
{"id": "1646058", "revid": "92723", "url": "https://it.wikipedia.org/wiki?curid=1646058", "title": "Giacomo (vescovo)", "text": "Biografia.\nL'Ughelli nella sua opera l'Italia sacra, parla del vescovo Giacomo identificandolo con il religioso Giacomo Porta o Porzia. Il Turletti invece lo identifica con Giacomo di Romagnano.\nIl vescovo Giacomo intervenne ad appianare le tensioni tra Comune e diocesi di Asti. Infatti, nel 1220, con il consenso di Federico II, fece abolire alcune leggi del Comune che erano contro l'episcopato ed i religiosi astigiani (diploma del capitolo della Cattedrale di Asti del 16 settembre 1220).\nLa disputa per Rocca d'Arazzo.\nNel 1198, il vescovo Bonifacio I cedette alle continue e pressanti richieste degli astigiani di lasciare il feudo di \"Rocca San Genesio\" (l'odierna Rocca d'Arazzo) sotto la giurisdizione comunale accampando la tesi che il vescovo non aveva i mezzi sufficienti per difendere e mantenere un cos\u00ec importante baluardo sulla strada verso Asti.\nIl 27 maggio 1198, il podest\u00e0 di Asti prese possesso del feudo di Rocca diventato da quel momento \"Rocca d'Astisio\".\nLa cessione, per\u00f2 non venne approvata n\u00e9 dal metropolita di Milano, n\u00e9 dal Papa, che considerando l'atto del vescovo eccessivamente arbitrario, lo rimosse dall'incarico e invalid\u00f2 l'accordo con la citt\u00e0 di Asti.\nPer contro, i rocchesi, non vedevano di buon occhio il loro passaggio sotto l'egida del comune di Asti, dato che questi voleva trasformare il paese in una piazzaforte militare.\nPer tre anni quindi, scoppiarono ostilit\u00e0 e scontri tra astigiani e rocchesi e solamente il 29 aprile 1202 venne firmata una tregua che obbligava i cittadini di Rocca di sottostare al governo comunale astigiano.\nI rocchesi mal si piegarono a questo volere ed in pi\u00f9 di un'occasione si rivolsero al vescovo di Asti Guidetto che finalmente nel 1217 defer\u00ec la questione alla Corte di Roma.\nPapa Innocenzo III deleg\u00f2 il prevosto di Torino Ottone per dirimere la questione che per\u00f2 non venne accettato dagli astigiani.\nVennero allora nominati due savi in rappresentanza uno del Comune di Asti e l'altro della diocesi. La questione non venne a nessuna soluzione, al punto tale che venne nominato un terzo arbitro \"super partes\".\nVenne nominato il vescovo Giacomo di Torino, vicario imperiale, coadiuvato dal podest\u00e0 di Asti Guido di Landriano. Nel 1221, venne nominata la sentenza: il feudo di Rocca sarebbe rimasto alla Chiesa di Asti, ma il Comune l'avrebbe potuto utilizzare come presidio nella difesa del proprio territorio.\nAl vescovo, nel frattempo diventato Giacomo, andava una casa nel castello \"per la villeggiatura\". L'8 giugno 1221, presso la cattedrale di Asti, avvenne la solenne restituzione del feudo alla Chiesa di Asti."}
{"id": "1646074", "revid": "555198", "url": "https://it.wikipedia.org/wiki?curid=1646074", "title": "Harry Callahan", "text": "Callahan inizio a fotografare nel 1938 da autodidatta. Nel 1936 venne nominato da L\u00e1szl\u00f3 Moholy-Nagy per insegnare fotografia al Institute of Design di Chicago. Si ritir\u00f2 nel 1977, subito dopo aver insegnato alla Rhode Island School of Design.\nCallahan non ha praticamente lasciato annotazioni scritte, lettere, diari o appunti d'insegnamento. Il suo metodo per fotografare prevedeva di uscire presto quasi ogni mattina, camminare nella citt\u00e0 dove viveva e fare numerose fotografie. Dopodich\u00e9 usava quasi tutti i pomeriggi per ottenere stampe di prova delle sue migliori foto del giorno. Nonostante questo, per tutta la sua attivit\u00e0 di fotografo, Callahan ha ritenuto di non poter produrre pi\u00f9 di mezza dozzina di buone immagini all'anno. "}
{"id": "1646078", "revid": "585241", "url": "https://it.wikipedia.org/wiki?curid=1646078", "title": "UdC", "text": ""}
{"id": "1646079", "revid": "416175", "url": "https://it.wikipedia.org/wiki?curid=1646079", "title": "Chiesa delle Terese (Venezia)", "text": "La chiesa delle Terese o chiesa di Santa Teresa \u00e8 una chiesa della citt\u00e0 di Venezia, situata nel sestiere di Dorsoduro, in prossimit\u00e0 della chiesa di San Nicol\u00f2 dei Mendicoli, di cui \u00e8 sussidiaria.\nStoria.\nLa chiesa fu edificata alla fine del XVII secolo su progetto di Andrea Cominelli e consacrata nel 1688. \nInizialmente ospitava anche il \"convento delle Terese\", soppresso nel 1810 per far posto ad un orfanotrofio. Nel XX secolo il convento fu poi adibito a dormitorio per senzatetto, mentre oggi ospita le attivit\u00e0 didattiche di alcuni corsi di laurea dello IUAV.\nDescrizione.\nAll'esterno, l'edificio si presenta con una facciata quasi completamente disadorna, con un portale centrale e due porte laterali sormontate da semplici architravi, senza alcun altro elemento architettonico di rilievo.\nL'interno \u00e8 a pianta perfettamente quadrata e ricco di dipinti e decorazioni in stile barocco. Alla destra dell'ingresso \u00e8 presente un ampio presbiterio e tutto attorno alla navata sono presenti diversi altari, ospitanti tutti un dipinto e separati da lesene terminanti in capitelli corinzi. Nel primo altare sul lato destro si trova la tela \"Sant'Orsola, la Maddalena e Angeli\", opera del romano Francesco Ruschi. L'altare a destra del presbiterio ospita un dipinto di Fra Massimo da Verona raffigurante \"L'Arcangelo Michele e i santi Francesco di Paola, Andrea Corsini e Alberto\". Nel presbiterio, sopra l'altare maggiore, si trovano due opere del pittore fiammingo Nicol\u00f2 Renieri, \"Santa Teresa in gloria\" e \"Ritratto del senatore Giovanni Moro\". Il primo altare a sinistra del presbiterio fu danneggiato durante la seconda guerra mondiale da una scheggia di bomba e il quadro in esso ospitato, \"Cristo in Croce e la Maddalena\" di Giovan Battista Langetti, fu trasferito al Museo del Settecento veneziano di Ca' Rezzonico, dopo esser stato restaurato nel 1949. A sinistra dell'organo del Settecento si trova una \"Madonna del Carmelo e Santi\" realizzata da Jacopo Guarana.\nL'altare maggiore, risalente al Settecento, \u00e8 caratterizzato da ricche decorazioni in marmo in stile barocco ed \u00e8 delimitato da un'ampia struttura ad archi a tutto sesto.\nIl soffitto \u00e8 piatto, tranne che in corrispondenza dell'altar maggiore, e ospita un altro dipinto di \"Santa Teresa in gloria\", attribuito anch'esso a Nicol\u00f2 Renieri.\nNella sacrestia si trovano una \"Madonna con putto e Santi\" di anonimo del XVI secolo, un crocifisso in legno presumibilmente risalente al XVII secolo e un altorilievo in marmo con \"I sedici martiri Gesuiti\" dello stesso periodo.\nA completare il complesso, sul lato sinistro della chiesa, vi sono gli edifici dell'ex-convento, che racchiudono un chiostro interno delimitato da logge e portici ad ampie arcate."}
{"id": "1646082", "revid": "125413061", "url": "https://it.wikipedia.org/wiki?curid=1646082", "title": "Dona Flor e i suoi due mariti", "text": "Dona Flor e i suoi due mariti (titolo orig. \"Dona Flor e Seus Dois Maridos\") \u00e8 uno dei romanzi pi\u00f9 conosciuti dello scrittore brasiliano Jorge Amado, che lo pubblic\u00f2 nel 1966. Attraverso una storia fantastica, popolata di figure e figurine, santi e stregoni, lutti e carnevali, riti magici e macumbe, Amado descrive con umorismo scatenato e fantasia picaresca il mondo del proletariato brasiliano, visto nella sua straordinaria umanit\u00e0, tra miseria materiale e purezza di spirito. Ambientato negli anni Quaranta, mette in rassegna descrizioni estremamente realistiche e nostalgiche della vita quotidiana baiana e del suo passato. \nTrama.\nOgni parte si apre con una divagazione di cucina baiana, ricavata dalle ricette o dalle lezioni della protagonista, che per sbarcare il lunario si \u00e8 improvvisata maestra di cucina. Ambientato nella capitale dello Stato di Bahia - che ufficialmente si chiama Salvador o S\u00e2o Salvador - nei primi anni Sessanta, il libro \u00e8 un affresco nostalgico della vivace vita dei quartieri popolari baiani. Inizia con la morte di Vadinho, allegro e scapestrato giocatore d'azzardo che si accascia improvvisamente mentre balla per la strada in pieno carnevale, lasciando vedova Flor, donna innamorata ma in continua tribolazione per la vita sregolata del marito.\nNella prima parte \u00e8 raccontata in flashback la storia dell'amore fra Flor e Vadinho, fra tradimenti, fughe e dissipatezze di lui, alternati con rari momenti di fortuna e splendore. Nella seconda parte viene rappresentato il ritorno ad una vita pacata ed ordinata della vedova ma anche il crescendo di nostalgia per gli amplessi appassionati del marito, carenza di cui Flor, pudica e morigerata, si vergogna e di cui soffre in silenzio. Nello stesso tempo \u00e8 corteggiata da un pretendente, un farmacista pacato e religioso. I due finiscono per sposarsi.\nMa, bench\u00e9 pieno di premure, dal punto di vista sessuale il nuovo marito non soddisfa del tutto Dona Flor, che sempre pi\u00f9 rimpiange Vadinho. Nella terza parte, gli eventi si ribaltano e prendono un andamento fantastico, quando lo spirito di Vadinho ritorna sulla terra e incomincia a stuzzicare Dona Flor. Solamente lei vede Vadinho, che quando sta con Dona Flor sembra essere capace di realizzare le stesse cose che faceva a letto quando era vivo. Dona Flor esita se rimanere fedele al suo nuovo marito o cedere allo spirito del primo...\nPersonaggi secondari.\nSpesso in Jorge Amado il tessuto del romanzo \u00e8 corale, ricco di personaggi secondari coloriti, ma in questo caso tale qualit\u00e0 raggiunge il massimo grado per l'ambiente in cui vive Flor, un quartiere piccolo-borghese dove un vero e proprio coro di comari sorveglia, commenta e propala ai quattro venti ogni minima vicenda della vita dei vicini.\nCon pochi tratti l'autore d\u00e0 vita a tutta una galleria di personaggi secondari: Dona Norma, materna amica, confidente e protettrice di Flor, generosa ed invadente benefattrice di tutto il quartiere, Dona Gisa, la yankee innamorata del Brasile dove si mantiene insegnando inglese e tenta invano di predicare ai retrogradi abitanti di Salvador una libert\u00e0 sessuale che lei stessa non mette in pratica, Dona Rozilda la pestifera e ambiziosa madre di Flor, autrice di scenate epiche contro Vadinho, Dona Magnolia, venere di periferia che tenta invano di sedurre l'integerrimo farmacista, il languido \"Principe\" abile truffatore specializzato in vedove, la giovane e romantica Marilda dalla voce d'usignolo, che sogna di cantare alla radio; e poi tutte le allieve di Flor, i compagni di bagordi di Vadinho, la societ\u00e0 benpensante e pretenziosa in cui Flor viene introdotta dalla sua seconda unione.\nAdattamenti.\nNel 1976 vi fu un adattamento cinematografico, \"Donna Flor e i suoi due mariti\", diretto dal regista Bruno Barreto e interpretato da S\u00f4nia Braga, Jos\u00e9 Wilker e Mauro Mendon\u00e7a. La colonna sonora \u00e8 di Chico Buarque, con pezzi celebri come \"O que ser\u00e1\"."}
{"id": "1646085", "revid": "1543377", "url": "https://it.wikipedia.org/wiki?curid=1646085", "title": "Rangeley", "text": "Rangeley \u00e8 un comune della contea di Franklin, nel Maine. Durante il censimento del 2000 vi si contava una popolazione di 1.052 unit\u00e0. Include anche i villaggi di Oquossoc, Haines Landing e South Rangeley. \n\u00c8 nota in quanto capoluogo della Rangeley Lakes Region, un'apprezzata area turistica.\nGeografia fisica.\nSecondo lo United States Census Bureau, il paese si estende su un'area di 55,7 miglia quadrate (144,3\u00a0km\u00b2), delle quali 41,6 (107,8\u00a0km\u00b2) sono classificate come \"land\" (terreni) e 14,1 (36,5\u00a0km\u00b2 25,28%) come \"water\" (acque interne)."}
{"id": "1646088", "revid": "1052247", "url": "https://it.wikipedia.org/wiki?curid=1646088", "title": "V Jump", "text": " \u00e8 una rivista giapponese di manga sh\u014dnen pubblicata da Sh\u016beisha a partire dal 1993, che si occupa anche di videogiochi.\nStoria.\nLa \"V\" nel \"V Jump\" \u00e8 un'abbreviazione di Videogiochi, su cui si basa la rivista. Il \"V Jump\" da recensioni ed informazioni per molti videogiochi come la serie di \"Dragon Quest\", o al contrario di videogiochi che si basano su manga. Inoltre la rivista ha come buoni anche delle carte di \"Yu-Gi-Oh!\", \"Bleach\", \"Dragon Ball Z\", e altri."}
{"id": "1646094", "revid": "24823", "url": "https://it.wikipedia.org/wiki?curid=1646094", "title": "Ecru (colore)", "text": ""}
{"id": "1646095", "revid": "110157", "url": "https://it.wikipedia.org/wiki?curid=1646095", "title": "Sinagoghe e museo ebraico di Ferrara", "text": "Le sinagoghe e il museo ebraico di Ferrara si trovano in un edificio in via Mazzini 95, nell'area dell'antico ghetto. Gli insediamenti di ebrei nella zona risale al 1485, quando il ricco banchiere romano Ser Samuel Melli don\u00f2 una sua casa in via Sabbioni (oggi via Mazzini) alla Comunit\u00e0 ebraica di Ferrara, affinch\u00e9 ne facesse la sede delle sue istituzioni. Nell'edificio vennero quindi ricavate delle sinagoghe, ancora oggi esistenti, e in epoca contemporanea il museo ebraico, ospitato (sino al sisma del 2012 che ha colpito la citt\u00e0) in quattro sale all'ultimo piano.\nLe sinagoghe.\nLe tre sinagoghe dell'edificio sono usate tutt'oggi tranne una. Come tipico nei ghetti, niente tradisce la presenza dei luoghi di culto dall'esterno, mentre gli interni sono riccamente decorati. La \"Scola tedesca\", la pi\u00f9 grande, \u00e8 ancora oggi usata per le cerimonie pi\u00f9 solenni, mentre l\"'Oratorio Fanese\", pi\u00f9 piccolo, risalente al XIX secolo, \u00e8 usato per i riti del sabato. La terza sinagoga era la \"Scola italiana\", caratterizzata da una grande sala, che oggi viene usata per manifestazioni culturali. Le antiche sinagoghe subirono saccheggi e devastazioni durante la seconda guerra mondiale. Il 21 settembre 1941, un gruppo di fascisti locali sfond\u00f2 le porte della Scola Fanese e della Scola tedesca distruggendo i marmi e parte degli arredi. Ancora pi\u00f9 gravi furono le devastazioni nel periodo dell'occupazione nazista che coinvolsero anche la sala della Scola Italiana.\nLa Scola tedesca (o Tempio tedesco).\nSi entra per un piccolo atrio. A destra la parete si apre con cinque finestre che illuminano l'ambiente da un cortile interno. Sulla parte opposto sono collocati dei grandi medaglioni a stucco con illustrazioni allegoriche dal libro del Levitico, attribuiti a Gaetano Davia, autore delle decorazioni del Teatro comunale. In fondo si trova l'aron seicentesco, in legno scuro, intagliato a motivi floreali, e con ai lati due scanni provenienti dalla \"Scola italiana\". La bimah, una volta al centro della sala, fu spostata davanti all'aron nel periodo dell'emancipazione. Il resto della sala \u00e8 occupato da due file di banchi. Dall'atrio si accede con una rampa di scale al piccolo e elegante matroneo, recentemente restaurato, che si affaccia sulla sala chiuso da grate con un motivo a piccole mezzelune. In una vetrina vi sono esposte stoffe di pregevole valore.\nLa Scola Fanese (o Oratorio Fanese).\nLa porta dell'oratorio proviene dalla Sinagoga di Cento e fu montata all'inverso, cosicch\u00e9 la scritta \"i giusti vengano a me\" risulta leggibile dall'interno. La sala \u00e8 decorata da stucchi ed illuminata due ampie finestre che si affacciano su un cortile interno. Non vi \u00e8 matroneo. Tra gli arredi sono di particolare rilevanza il pulpito ottocentesco con stucchi verdi e oro (anch'esso proveniente dalla Sinagoga di Cento) e i due monumentali troni marmorei ai lati dell'arca.\nLa Scola italiana.\nNel grandioso salone dell'antica sinagoga, oggi usato per eventi culturali e feste, sono collocati tre preziosi \"aronot\" settecenteschi, restaurati nel 1957. Quello centrale \u00e8 la parte lignea dell'aron della stessa Scola italiana, gli altri due provengono dall'antica Scola Spagnola di Ferrara, oggi dismessa. Alle pareti sono oggi collocate delle librerie.\nIl museo ebraico.\nLe quattro sale del museo ospitano oggetti tradizionali e di culto, usati nelle varie cerimonie ebraiche. Tra gli oggetti pi\u00f9 preziosi ci sono degli arredi settecenteschi, provenienti dalla scomparsa Sinagoga di Cento. Numerosi libri e documenti esposti in vetrine ricostruiscono la storia della comunit\u00e0 ferrarese. Una vetrinetta contiene le chiavi del ghetto, che venne regolarmente chiuso ogni notte dal 1627 al 1859.\nDopo il terremoto del 2012.\nDopo il sisma che ha colpito la citt\u00e0 di Ferrara nel 2012 il museo \u00e8 stato chiuso al pubblico. Molto del materiale precedentemente esposto in questa sede \u00e8 stato trasferito nei locali del nuovo Museo nazionale dell'ebraismo italiano e della Shoah, che \u00e8 stato aperto, con le sue prime sale, dal 2011."}
{"id": "1646097", "revid": "196390", "url": "https://it.wikipedia.org/wiki?curid=1646097", "title": "Museo Ebraico (Ferrara)", "text": ""}
{"id": "1646098", "revid": "287204", "url": "https://it.wikipedia.org/wiki?curid=1646098", "title": "Museo ebraico", "text": "Musei ebraici in Italia\nMusei ebraici all'estero"}
{"id": "1646100", "revid": "36426", "url": "https://it.wikipedia.org/wiki?curid=1646100", "title": "Museo Ebraico", "text": ""}
{"id": "1646101", "revid": "767487", "url": "https://it.wikipedia.org/wiki?curid=1646101", "title": "Bruno Martini", "text": "Carriera.\nA livello professionistico disput\u00f2 venti stagioni vestendo le maglie di Nevers (1979-81), (1981-83 e 1985-95), Nancy (1983-85) e (1995-99), vincendo una Coppa di Francia nel 1994.\nPrese parte a 31 partite con la tra il 1990 e il 1993: fu portiere titolare agli europei 1992 e il terzo nel 1996 dietro Lama (titolare) e Barthez (secondo)."}
{"id": "1646102", "revid": "256896", "url": "https://it.wikipedia.org/wiki?curid=1646102", "title": "Museo ebraico (Firenze)", "text": ""}
{"id": "1646108", "revid": "28592", "url": "https://it.wikipedia.org/wiki?curid=1646108", "title": "Ghetto di Firenze", "text": ""}
{"id": "1646109", "revid": "729019", "url": "https://it.wikipedia.org/wiki?curid=1646109", "title": "Me\u017edunarodnaja (metropolitana di Mosca)", "text": "Me\u017edunarodnaja (), che letteralmente significa \"Internazionale\", \u00e8 una stazione della Linea Fil\u00ebvskaja, la quarta linea della Metropolitana di Mosca. La stazione fu costruita insieme alle altre della seconda tratta della linea e complet\u00f2 il ramo della linea Fil\u00ebvskaja all'interno del centro degli affari di Mosca. Fu aperta il 30 agosto 2006 ed \u00e8 pertanto divenuta la stazione pi\u00f9 nuova della rete, formalmente conosciuta come \"Mini-Metro\".\nLa stazione, disegnata dagli architetti A.Orlov e A.Nekrasov, mostra un design a tripla volta sostenuto da pilastri. Tuttavia, diversamente dalle normali dimensioni moscovite, la lunghezza della banchina \u00e8 accorciata da 192 a 118 metri, mentre le dimensioni delle volte centrali e quelle delle banchine sono state ridotte da 9 a 7,5 metri. Di conseguenza, la stazione ha dimensioni simili a quelle della Metropolitana di Londra; Me\u017edunarodnaja \u00e8 inoltre l'unica stazione sotto la superficie che presenta una banchina curva.\nDecorativamente, la stazione ha un design moderno \"high-tech\", che risulta simile a quello dei grattacieli di \"Moscow-City\". Il design consiste in marmo bianco e pannelli in plastica, pavimento in granito scuro e metallo nelle zone tra i pilastri. L'ingresso della stazione \u00e8 situato sotto l'autostrada interna a Mosca, il Terzo Anello. L'atrio di accesso comprende tornelli moderni.\nNel futuro, la stazione diverr\u00e0 un punto di interscambio con un sistema ferroviario ad alta velocit\u00e0, che collegher\u00e0 la \"City\" con l'Aeroporto di Mosca-\u0160eremet'evo e con la Stazione Moskva-Leningradskaja delle Ferrovie russe, aprendo una possibilit\u00e0 di collegamento ferroviario diretto con San Pietroburgo."}
{"id": "1646114", "revid": "1504506", "url": "https://it.wikipedia.org/wiki?curid=1646114", "title": "Storia di Castel Gandolfo", "text": "Et\u00e0 antica (3000 a.C. - 476).\nI primi insediamenti umani nel territorio di Castel Gandolfo sono attestati a partire dal Neolitico, non tracce umane rinvenute in localit\u00e0 \"Pascolari di Castel Gandolfo\" e Monte Cucco, ai confini con Marino.\nCon l'insediarsi dei Latini nel Lazio, in prossimit\u00e0 di Castel Gandolfo venne fondata \"Alba Longa\", secondo la leggenda da Ascanio figlio di Enea. Anticamente gli storici e gli studiosi ritennero che \"Alba Longa\" sorgesse nel sito della moderna citt\u00e0 di Castel Gandolfo, ma diversi studiosi reputarono l'ipotesi tuttora considerata pi\u00f9 probabile, ovvero che \"Alba Longa\" sorgeva sulla sponda opposta del Lago Albano, tra la localit\u00e0 Costa Caselle di Marino, sede del mitico \"Caput Aquae Ferentinum\", e la localit\u00e0 Palazzolo, in comune di Rocca di Papa. \"Alba Longa\" venne rasa al suolo nel 658 a.C. dai Romani guidati da Tullo Ostilio.\nLa leggenda vuole che nel 396 a.C., prima della caduta di Veio, gli indovini pronosticarono che nel momento che l'acqua del Lago Albano avesse seguito un percorso insolito, i Romani sarebbero riusciti a conquistare Veio:\nPerci\u00f2 si dice che i Romani allora iniziarono lo scavo dell\"'Emissario del Lago Albano\", cunicolo lungo 1800 metri che in effetti faceva seguire alle acque del Lago un percorso insolito. In seguito, Marco Furio Camillo riusc\u00ec ad espugnare Veio.\nIn et\u00e0 romana, nel territorio castellano sorsero diverse ville rustiche suburbane. La pi\u00f9 antica \u00e8 una villa romana di et\u00e0 repubblicana situata in localit\u00e0 \"Ercolano\" al chilometro 23 della Strada statale 7 Via Appia. Situata all'interno di \"Villa Santa Caterina\", di propriet\u00e0 del Pontificio Collegio Nordamericano, lungo il tracciato dell'antica via Appia, \u00e8 stata denominata \"Villa di Clodio\", poich\u00e9 la tradizione l'ha attribuita a Publio Clodio Pulcro, tribuno della plebe storico avversario di Tito Annio Milone, dal quale fu ucciso nel 52 a.C. nella \"pugna di Bovillae\", davanti alla sua villa proprio in questo tratto della via Appia.\nAltre ville romane sono state rinvenute nel corso del XX secolo in localit\u00e0 \"Pascolari di Castel Gandolfo\", con veduta sul Lago Albano. Il complesso residenziale di et\u00e0 romana senza dubbio pi\u00f9 grandioso \u00e8 per\u00f2 la Villa di Domiziano a Castel Gandolfo, eretta dall'imperatore romano Domiziano (81-96) su un complesso di tre terrazzamenti dotato di circo, santuario di Minerva, teatro, cisterne e ninfei. Oggi buona parte del complesso, attraversato dalla Strada statale 216 Maremmana III, \u00e8 incluso nella Villa Pontificia. La villa aveva un'estensione considerevole, poich\u00e9 abbracciava tutto il Lago Albano e buona parte dei territori comunali di Castel Gandolfo ed Albano, includendo una serie di altre ville di propriet\u00e0 statale. \"(Vedi Villa di Domiziano a Castel Gandolfo)\"\nMedioevo (476 - 1604).\nSecondo la tradizione, nel 326 Costantino I don\u00f2 alla cattedrale di San Giovanni Battista in Albano vari fondi, tra cui il \"Laghetto di Turno\", il Lago Albano, e dunque tutta la \"Massa Caesariana\" che includeva l'antica Villa di Domiziano a Castel Gandolfo.\nCon la creazione dei \"Patrimonia\", al tempo di papa Gregorio I anche l'area di Castel Gandolfo fu sottoposta a questo istituto, accorpata nella \"Massa Caesariana\" facente parte del \"Patrimonium Appiae\". La prima menzione della \"Massa Caesariana\" risale all'epoca di papa Gregorio II. \"(Vedi Patrimonia)\"\nLa prima testimonianza di Castel Gandolfo dopo l'et\u00e0 romana risalirebbe dubbiamente all'846, quando l'imperatore Lotario I (817-855) in un diploma afferma che gli imperatori possedevano una villa nella \"Massa Caesariana\" dove oggi sorge Castel Gandolfo: tuttavia la notizia suscita molti dubbi tra gli storici.\nNel 1030 un documento attesta per la prima volta che esisteva un \"tenimentum\" di \"Cuccurutus\", situato presumibilmente sull'attuale Monte Cucco, che era un possedimento del convento di San Cirillo in Roma. Nel 1037 papa Benedetto IX invece menzion\u00f2 un fondo collocato \"intra civitatem Albanensem in loco qui vocatur supra Cucurutti\" tra le propriet\u00e0 dell'Abbazia di San Nilo in Grottaferrata.\nCorrendo l'anno 1221 Nicola e Rustico Gandolfi rinunciarono ad ogni pretesa sulla terra di Castel Gandolfo in favore di papa Onorio III, della famiglia Savelli. Cos\u00ec il feudo entr\u00f2 in possesso dei Savelli, o almeno cos\u00ec risulta da un atto del 1279 in cui il cardinale Iacopo Savelli si dice possessore del \"castrum quod dicitur turris de Candulphis\" e dal testamento dello stesso cardinale, divenuto papa Onorio IV (1287).\nRisulta che nel 1389 il castello fosse in possesso della famiglia Capizucchi, ma questa signoria fu effimera, poich\u00e9 i Savelli gi\u00e0 nel 1436 dominavano Castel Gandolfo nuovamente. In questa data, il castello sub\u00ec infatti un assedio e una distruzione da parte delle truppe di papa Eugenio IV, guidate dal cardinal Giovanni Maria Vitelleschi. Assieme a Castello vennero distrutti anche Albano, Castel Savello e il \"Borghetto\" di Grottaferrata, tutti feudi di casa Savelli. In seguito alla distruzione, il castello venne accorpato ai beni della Camera Apostolica e restituito ai Savelli solo da papa Niccol\u00f2 V con un \"Breve\" del 3 agosto 1447.\nNel 1482, dopo la battaglia di Campomorto, vista la fedelt\u00e0 della popolazione di Velletri alla Santa Sede nelle vicende di quella guerra, papa Sisto IV don\u00f2 il \"Casale Turris Gandulphorum\" alla Comunit\u00e0 di Velletri: tuttavia gi\u00e0 nel 1486 la famiglia Savelli torn\u00f2 in possesso del castello.\nTra il 1535 ed il 1545 i Savelli cedettero al cardinal Niccol\u00f2 Gaddi Castel Gandolfo in permuta della tenuta di Montorio Romano. Sempre nel 1545 tuttavia Tullo Ostilio e Tito Flaminio Savelli vendettero per 150.000 scudi il feudo al principe Orazio Farnese, nipote di papa Paolo III: ma nel 1550 Castel Gandolfo fu riacquistata da Giovan Battista Savelli. All'epoca di papa Sisto V Castel Gandolfo venne elevata in Ducato in favore di Bernardino Savelli.\nCi\u00f2 nonostante, vista la situazione finanziaria traballante della famiglia Savelli, il 30 giugno 1596 papa Clemente VIII tolse Castel Gandolfo alla famiglia dandola alla Camera Apostolica, la quale assolse al pagamento dei 24.000 scudi di debito contratti dai Savelli stessi, nonostante l'opposizione degli antichi feudatari. Il 27 maggio 1604 Castel Gandolfo venne inclusa da papa Clemente VIII nella lista dei beni della Santa Sede che non potevano essere alienati in forza della \"Bolla\" di papa San Pio V \"De non alienandis, et infeudandis bonis Ecclesiae\".\nEt\u00e0 moderna (1601 - 1870).\nSotto il nuovo governo della Camera Apostolica, sedente papa Paolo V, vennero iniziati importanti lavori pubblici: venne bonificato infatti il \"Laghetto di Turno\" (1611), con la conduttura nel castello di acqua proveniente dalle alture di Malafitto e Palazzolo, e venne fondato il convento dei PP. Francescani Riformati (1619).\nPapa Urbano VIII (1623-1644) nel 1628 fu il primo Papa che soggiorn\u00f2 a Castel Gandolfo, nella villa che si era fatto costruire da cardinale: grazie al suo interessamento, vennero realizzate la \"Galleria di Sopra\" e la \"Galleria di Sotto\", strade che collegano Castel Gandolfo ad Albano, cos\u00ec chiamate per via della fitta vegetazione che le fiancheggiava. La prima \"Bolla\" emanata da un Papa \"ex Arce Gandulphi\" fu scritta appunto da papa Urbano VIII il 25 ottobre 1626.\nAl tempo di papa Alessandro VII (1655-1667), vennero eseguiti nuovi lavori, che videro tra l'altro la messa in opera della strada fino che conduce a Palazzolo costeggiando i dirupi del Lago Albano, chiamata in antico appunto \"via Alessandrina\", la sistemazione del Palazzo Pontificio (1660) e l'edificazione della Collegiata di San Tommaso da Villanova (1658-1661) su progetto dell'architetto Gian Lorenzo Bernini, autore sempre per conto di papa Alessandro VII e della famiglia Chigi della Collegiata di Santa Maria Assunta nella vicina Ariccia.\nIl 24 settembre 1728 il governo di Castel Gandolfo venne concesso \"pro tempore\" da papa Benedetto XIII con la \"Bolla\" \"Aequitatis\" al Maggiordomo dei Sacri Palazzi.\nPapa Benedetto XIV (1740-1758) fu molto assiduo nelle visite a Castel Gandolfo, facendo erigere il campaniletto sulla facciata principale del Palazzo Pontificio e ammettendo per la prima volta le dame locali al bacio del piede al Papa durante la villeggiatura. Inoltre, nel 1740 fece allargare la strada che conduce a Marino, oggi Strada statale 216 Maremmana III.\nAll'ingresso dei soldati francesi a Roma nel febbraio 1798, il 18 febbraio 1798 Albano istitu\u00ec la \"Repubblica Albanense\", affiliata alla Repubblica Romana (1798-1799), assieme a Frascati, Velletri e Marino. In questa situazione, Castel Gandolfo venne unita alla municipalit\u00e0 di Albano, ma il 21 febbraio i castellani insorsero contro i francesi insieme ad altri abitanti dei Castelli Romani. I contro-rivoluzionari vennero sconfitti \"manu militari\" dai francesi di Gioacchino Murat alleati con i marinesi ed i frascatani rimasti fedeli alla Francia, nella \"battaglia di Frattocchie\" o \"di Castel Gandolfo\" (24 febbraio 1798), in seguito alla quale i francesi misero a sacco il Palazzo Pontificio.\nCon il ritorno di papa Pio VII, Castel Gandolfo venne restituita al governo del Maggiordomo dei Sacri Palazzi e tale situazione perdur\u00f2 fino al settembre 1870. Papa Gregorio XIV (1831-1846) fu particolarmente frequente nei suoi soggiorni a Castel Gandolfo, tanto che Giuseppe Gioacchino Belli ironizz\u00f2 nei suoi \"Sonetti\" che andasse al Lago Albano \"a pescacce 'e tinche pe'r digiuno\".\nIl 23 novembre 1820 il consigliere comunale Angelo Antonio Iacorossi ebbe l'idea di far collocare in piazza della Libert\u00e0 la prima cassetta postale del mondo, che ancora oggi si pu\u00f2 trovare in quel punto.\nEt\u00e0 contemporanea (1870 - 1945).\nIl 20 settembre 1870 con la presa di Porta Pia e l'ingresso dei bersaglieri a Roma finiva ufficialmente lo Stato Pontificio. Papa Pio IX, che aveva lasciato l'ultima volta Castel Gandolfo nel maggio 1869, e i suoi successori fino al 1929 non misero pi\u00f9 piede nel Palazzo Pontificio.\nNelle Legge delle Guarentigie del 18 maggio 1871, rifiutate da papa Pio IX come \"inutili e futili proposte volgarmente dette guarentigie\", verr\u00e0 tuttavia prevista l'extra-territorialit\u00e0 del Palazzo Pontificio \"con attinenze e dipendenze\".\nL'11 febbraio 1929, con la pubblicazione dei Patti lateranensi, Benito Mussolini concesse al nascente Stato della Citt\u00e0 del Vaticano il possesso del Palazzo Pontificio con le attigue ville, per un totale di 44 ettari:\nVilla Barberini venne consegnata al Vaticano il 5 febbraio 1930. I confini dell'area extra-territoriale vennero modificati con un accordo tra Santa Sede e comuni di Castel Gandoplfo ed Albano Laziale il 24 aprile 1948 con l'aggiunta di circa 10 ettari acquisiti nel frattempo dalla Santa Sede, e adibiti ad azienda agricola da papa Pio XI. Questo Papa volle anche condurre dei lavori di sistemazione della villa, ed emersero cos\u00ec i resti della Villa di Domiziano a Castel Gandolfo.\nNel 1933 all'interno del Palazzo Pontificio venne installato l'Osservatorio Astronomico Pontificio, spostato dal Vaticano per via della troppa luce artificiale di Roma. Nel gennaio 2008 \u00e8 stato annunciato che, in seguito al peggioramento della visibilit\u00e0 anche nei Castelli Romani, l'Osservatorio sar\u00e0 spostato negli Stati Uniti d'America.\nDurante la seconda guerra mondiale Il 22 gennaio 1944 gli anglo-americani effettuarono lo sbarco ad Anzio portando i Castelli Romani in prima linea negli scontri. Il 1\u00ba febbraio vennero bombardate Ariccia ed Albano Laziale, con la distruzione del locale convento delle Clarisse posto ai margini della tenuta pontificia ed il bilancio di 16 religiose uccise; il 2 febbraio venne colpita Marino con varie centinaia di vittime; infine il 10 febbraio i bombardamenti anglo-americani colpirono nel territorio castellano il Collegio di \"Propaganda Fide\" causando 500 vittime civili. \"(Vedi Bombardamento di Propaganda Fide)\" Infatti nell'area extra-territoriale delle ville pontificie di Castel Gandolfo si rifugiarono durante tutto il periodo bellico circa 12.000 bisognosi e vi nacquero circa quaranta bambini. \"(Vedi I Castelli Romani durante la seconda guerra mondiale)\"\nOggi.\nIl 19 settembre 1994 l'allora Presidente della Repubblica Italiana Oscar Luigi Scalfaro concesse al Comune di Castel Gandolfo il titolo di \"Citt\u00e0\"."}
{"id": "1646115", "revid": "165193", "url": "https://it.wikipedia.org/wiki?curid=1646115", "title": "Sudore (romanzo)", "text": "Sudore \u00e8 un romanzo scritto da Jorge Amado e \u00e8 stato pubblicato, in Brasile, nel 1934.\nIn \"Sudore\", suo terzo libro, \u00e8 raccontata la vita miserrima e promiscua degli abitanti di una vecchia casa nel quartiere del Pelourinho"}
{"id": "1646116", "revid": "1346043", "url": "https://it.wikipedia.org/wiki?curid=1646116", "title": "Monthly Dragon Age", "text": " \u00e8 una rivista giapponese di manga sh\u014dnen pubblicata dalla Fujimi Shob\u014d. La rivista inizi\u00f2 come una combinazione tra il \"Monthly Comic Dragon\" ed il \"Monthly Dragon Junior\", due riviste pubblicate dalla Fujimi Shobo. La prima uscita avvenne nell'aprile 2003, pubblicato successivamente ogni 9 del mese. L'edizione speciale della rivista \u00e8 chiamata \"Dragon Age Pure\" e cominci\u00f2 nel gennaio 2006."}
{"id": "1646117", "revid": "56620", "url": "https://it.wikipedia.org/wiki?curid=1646117", "title": "L'avvocato di strada (film)", "text": "L'avvocato di strada (\"The Street Lawyer\") \u00e8 un film televisivo del 2003 diretto da Paris Barclay e tratto dal romanzo \"L'avvocato di strada\" di John Grisham.\nNelle intenzioni dei produttori il film doveva essere l'episodio pilota di una serie televisiva che per\u00f2 non \u00e8 stata mai realizzata."}
{"id": "1646120", "revid": "439868", "url": "https://it.wikipedia.org/wiki?curid=1646120", "title": "Ghetto di Ferrara", "text": "Il ghetto di Ferrara fu istituito con editto del Cardinale Cennini datato 23 agosto 1624, in una delle zone pi\u00f9 antiche della citt\u00e0, a poca distanza dalla cattedrale e dal Castello Estense. Fu chiuso definitivamente nel 1859. \nLa storia.\nLa presenza ebraica a Ferrara precede di secoli l'istituzione del ghetto. Quando esso fu imposto nel 1627 circa 1.500 ebrei vivevano a Ferrara. La chiusura del ghetto dur\u00f2 oltre un secolo. Le porte che l'occupazione francese apr\u00ec nel 1796 si richiusero nel 1826, anche se con regole meno rigide, fino all'unit\u00e0 d'Italia del 1861.\nIl ghetto durante il fascismo.\nAnche dopo la sua chiusura rimase il centro della vita della comunit\u00e0 ebraica di Ferrara, che Giorgio Bassani immortal\u00f2 nei suoi romanzi, \"Il giardino dei Finzi-Contini\" e \"Cinque storie ferraresi\". Dopo il 1938, con l'entrata in vigore delle Leggi razziali fasciste, la situazione degli ebrei in tutta Italia mut\u00f2 in modo radicale. In particolare, a Ferrara, continuarono ad arrivare ebrei anche da altre province pensando di trovare un ambiente pi\u00f9 sicuro (grazie alla presenza di Italo Balbo, amico di Renzo Ravenna e da sempre molto aperto verso di loro), si inizi\u00f2 a denunciare il \"nemico\" ebreo nascosto nella societ\u00e0, ed il ghetto, di fatto, ritorn\u00f2 in funzione.\nSituazione.\nIl quartiere ebraico ha mantenuto in larga misura la sua struttura e i suoi caratteri originari. Dalla piazza della cattedrale ha inizio via Mazzini (gi\u00e0 via Sabbioni), la strada principale del ghetto, tipica fino alla seconda guerra mondiale per i suoi vecchi negozi. Al suo imbocco era collocato uno dei cinque cancelli di chiusura. Lo ricorda una lapide sull'edificio dell'ex-oratorio di San Crispino, dove gli ebrei dovevano riunirsi per le prediche coatte. Un altro cancello era posto alla fine della strada (all'incrocio con via delle Scienze). Su via Mazzini 95 si trovano, in un edificio in uso alla comunit\u00e0 ebraica di Ferrara sin dal 1485, le tre sinagoghe ferraresi, le uniche sopravvissute tra quelle esistenti nel ghetto, con l'annesso Museo ebraico. \nDa via Mazzini si passa in via Vignatagliata, con i suoi antichi edifici trecenteschi. Al n.33, due lapidi ricordano il medico e filosofo Isacco Lampronti, al n.44 vi era un tempo il forno delle Azzime e al n.79 la scuola che dopo le leggi razziali del 1938 ospit\u00f2 i ragazzi ebrei espulsi dalle scuole statali e dove insegn\u00f2 anche Giorgio Bassani. \nSono invece del Cinquecento o posteriori gli edifici delle altre vie del Ghetto: via Vittoria (gi\u00e0 \"via della Gattamarcia\"), via Torcicoda, vicolo Vignatagliata e piazzetta Lampronti. In fondo a via Vignatagliata e a via Vittoria erano collocati due altri cancelli di ingresso al ghetto e il quinto chiudeva l'accesso a via Contrari. In via Vittoria al n.39 sorgeva la \"scola spagnola\" poi chiusa e riadattata ad abitazione privata. Nell'atrio di ingresso rimangono le lapidi che onoravano le offerte dei benefattori."}
{"id": "1646123", "revid": "216538", "url": "https://it.wikipedia.org/wiki?curid=1646123", "title": "44 Magnum", "text": ""}
{"id": "1646124", "revid": "729019", "url": "https://it.wikipedia.org/wiki?curid=1646124", "title": "Vystavo\u010dnaja", "text": "Vystavo\u010dnaja () \u00e8 una stazione della Linea Fil\u00ebvskaja, la linea 4 della Metropolitana di Mosca. Aperta il 10 settembre 2005 con il nome di Delovoj Centr (, che significa \"Centro affaristico\"), ha cambiato il nome nell'attuale il 3 giugno 2008. \nPresenta un design high-tech, opera degli architetti Aleksandr Vigdorov, Leonid Borzenkov e Olga Farstova; rappresenta una netta rottura con le precedenti stazioni della metropolitana moscovita.\nLa stazione \u00e8 stata costruita su due livelli, dei quali quello inferiore \u00e8 occupato dalle banchine. Il piano superiore consiste di due passaggi che si estendono per tutta la piattaforma. Uno, il maggiore, \u00e8 racchiuso da vetro e si estende da una parte all'altra della stazione con un grande arco. L'altro passaggio \u00e8 invece aperto e dritto, e corre sopra i binari. L'area racchiusa dai due passaggi, che ha la forma di una lettera D, si estende per tutta l'altezza della stazione. Le due serie di pilastri si innalzano su due piani e sono ricoperte da acciaio inossidabile. Le mura sono invece ricoperte da pannelli in plastica bianca e da marmo marrone.\nVystavo\u010dnaja \u00e8 stazione di interscambio con la Linea Kalininskaja-Solncevskaja nella nuova stazione di Delovoj Centr inaugurata nel 2014.\nL'entrata della stazione \u00e8 costruita nel piano inferiore del Centro Internazionale degli Affari di Mosca, presso la riva nord della Moscova."}
{"id": "1646129", "revid": "110157", "url": "https://it.wikipedia.org/wiki?curid=1646129", "title": "La leggenda di Chun Hyang", "text": " \u00e8 un manga delle CLAMP, la cui storia \u00e8 vagamente tratta dall'omonima storia popolare coreana. Venne pubblicato in Giappone nel 1996 dalla Hakusensha, ma il progetto fu abbandonato dopo alcuni capitoli. \nTrama.\nLa storia segue quella di Chun Hyang, una ragazza molto bella e vivace, ma testarda, figlia di un \"mudang\", uno sciamano di un piccolo villaggio coreano. Il suo nome significa \"profumo di primavera\" (\"Shun-ka\" in giapponese, \"Ch\u016bn-Xi\u0101ng\" in cinese).\nChun Hyang dimostra le sue doti marziali quando lo yangban, il governatore del villaggio, tiranneggia i suoi abitanti. L'unica persona che pu\u00f2 liberare il villaggio \u00e8 l'Amhaengeosa, un agente del governo, che potrebbe accusare lo yangban di abuso di potere.\nL'arrivo di Mong Ryong, un seducente viaggiatore, complica le cose: Mong Ryong finisce infatti per innamorarsi di Chun-Hyang. Con riluttanza accetta il suo aiuto per salvare sua madre, che ne frattempo era stata catturata dallo yangban.\nSfortunatamente arrivano troppo tardi: la madre di Chun Hyang si era tolta la vita per preservare il suo onore. Mong Ryong rivela la sua identit\u00e0 di Amhaengeosa, e compie il suo lavoro di denuncia, anche se rimane molto addolorato di non aver potuto svolgere il lavoro prima della morte della madre della ragazza. Quest'ultima, ormai sola, decide cos\u00ec di viaggiare con Mong Ryong, lasciandosi il suo passato alle spalle.\nCD drama.\n\u00c8 stato distribuito anche un CD drama il 30 novembre 1994. La sceneggiatura \u00e8 stata scritta dalle CLAMP.\nIn questa occasione sono stati doppiati da:\nSingolo.\n\u00c8 stato distribuito anche un singolo in Giappone, \u00e8 la canzone \u00e8 stata inclusa nel \"CLAMPAZAR Limited Edition Soundtrack\": "}
{"id": "1646130", "revid": "44627", "url": "https://it.wikipedia.org/wiki?curid=1646130", "title": "Decomposizione spettrale", "text": ""}
{"id": "1646132", "revid": "38120", "url": "https://it.wikipedia.org/wiki?curid=1646132", "title": "Coppa delle Coppe d'Africa", "text": "La Coppa delle Coppe d'Africa (in inglese \"African Cup Winners' Cup\") era una competizione calcistica riservata alle squadre affiliate alla Conf\u00e9d\u00e9ration Africaine de Football (CAF) e disputata dal 1975 al 2004, anno in cui si fuse con la Coppa CAF per formare la Coppa della Confederazione CAF.\nEquivaleva alla Coppa delle Coppe dell'UEFA, competizione anch'essa scomparsa, e vedeva competere i vari vincitori delle coppe nazionali africane."}
{"id": "1646136", "revid": "33751", "url": "https://it.wikipedia.org/wiki?curid=1646136", "title": "African Cup Winners' Cup", "text": ""}
{"id": "1646137", "revid": "400694", "url": "https://it.wikipedia.org/wiki?curid=1646137", "title": "Hermann Usener", "text": "Biografia.\nDi religione evangelica, Usener studi\u00f2 presso il ginnasio di Weilburg, sua citt\u00e0 natale, dove frequent\u00f2 le lezioni di Karl Friedrich Fleckeisen, a sua volta allievo di Friedrich Wilhelm Ritschl; poi, a partire dal 1853 frequent\u00f2 le Universit\u00e0 di Heidelberg e di Monaco. Dopo una breve interruzione degli studi dovuta alla morte della madre, riprese nell'estate 1855 a Gottinga, dove insegnavano Hermann e Schneidewin. Infine, per il semestre invernale 1857/1858 giunse a Bonn, dove consegu\u00ec, nel 1858, la laurea con una dissertazione dal titolo \"Analecta Theophrastea\".\nNello stesso anno inizi\u00f2 la sua carriera accademica insegnando presso lo Joachimsthalsches Gymnasium di Berlino, nel 1861 divenne professore straordinario all'Universit\u00e0 e scuola cantonale di Berna, mentre ottenne l'ordinariato nel 1863 a Greifswald. Nel 1866 si trasfer\u00ec all'Universit\u00e0 di Bonn, dove guid\u00f2 la scuola di filologia insieme a Franz B\u00fccheler. Nel 1866 spos\u00f2 Lily Dilthey, da cui ebbe quattro figli (Marie, Hans, Walther ed Hermann). Nel 1882 assunse la carica di Rettore dell'Universit\u00e0 di Bonn, e per l'occasione del suo insediamento tenne una prolusione intitolata \"Philologie und Geschichtswissenschaft\".\nPubblic\u00f2 numerosi contributi per il \u00abRheinisches Museum f\u00fcr Philologie\u00bb. Fra i suoi interessi principali, si annovera soprattutto lo studio delle religioni comparate del mondo antico: nel suo lavoro convergono spunti di diversa origine, dall'etnologia all'antropologia, dalla psicologia sociale fino alla storia culturale in senso lato.\nSvilupp\u00f2 competenze che trascendevano il mero ambito degli studi dell'antichit\u00e0 classica e ci\u00f2 gli consent\u00ec di avere una scuola molto articolata: esercit\u00f2 un'influenza sostanziale su Friedrich Nietzsche, col quale per\u00f2 i rapporti si raffreddarono dopo la pubblicazione della \"Nascita della tragedia\". Anche Wilamowitz studi\u00f2 a Bonn nel 1867, ma tra i due studiosi intercorsero sempre relazioni piuttosto tese, per una radicale differenza di impianto metodologico.\nFra gli allievi di Usener, si possono invece ricordare Hermann Diels, Paul Natorp, Hans Lietzmann, Albrecht Dieterich, Richard Reitzenstein e, infine, Aby Warburg. \u00c8 stato osservato come gli studi iconologici di quest'ultimo, tesi ad indagare la psicologia sociale e storica, traggano un'importante fonte di ispirazione dai \"G\u00f6tternamen\" di Usener, una ricerca sulle etimologie dei nomi delle divinit\u00e0 finalizzata a osservare i mutamenti psicologici insiti nelle credenze religiose.\nNel 1904 intraprese, con Ludwig Radermacher, l'edizione critica dell'opera di Dionigi di Alicarnasso.\nMor\u00ec nel 1905 per un attacco cardiaco."}
{"id": "1646142", "revid": "124838060", "url": "https://it.wikipedia.org/wiki?curid=1646142", "title": "Oberto II (vescovo)", "text": "\u00c8 stato vescovo di Asti dal 1237 al 1244.\nBiografia.\nOberto Catena, proveniva da una delle pi\u00f9 antiche e nobili famiglie astigiane. Gi\u00e0 canonico della Chiesa di Asti, il primo documento che lo nomina come vescovo di Asti \u00e8 del 2 marzo 1237.\nMoltissimi sono i documenti che lo riguardano, raccolti nel \"Libro verde della Chiesa di Asti\". In questi documenti \u00e8 evidente come il vescovo si preoccup\u00f2 subito di ampliare la diocesi e di tornare in possesso di molti possedimenti ceduti dai suoi predecessori.\nNel 1237, Oberto invest\u00ec la famiglia Antignano dell'omonimo feudo oltre alle localit\u00e0 di Castiglione e Cassiano.\nL'ultimo documento \u00e8 del 21 marzo 1240, riferito ad una scomunica verso i Bressano ed i Mondoviti per la violazione dei diritti della Chiesa di Asti.\nNel 1241, recandosi ad un Consiglio a Roma indetto da Gregorio IX, venne fatto prigioniero da Federico II."}
{"id": "1646143", "revid": "1543377", "url": "https://it.wikipedia.org/wiki?curid=1646143", "title": "Forcellone", "text": "Il forcellone di una moto \u00e8 la parte posteriore della stessa, che collega al telaio la ruota posteriore, e che tramite l'utilizzo di una o pi\u00f9 sospensioni controlla il movimento del telaio rispetto allo pneumatico e tramite un ammortizzatore smorza e rallenta l'oscillazione.\nIntroduzione.\nLe caratteristiche di un forcellone sono solitamente un compromesso tra le esigenze di tenuta di strada e quelle di comfort, l'obiettivo principale del loro impiego \u00e8 comunque quello di ottenere, nel complesso e durante i vari percorsi, un'ottimale stabilit\u00e0 del veicolo e un elevato comfort per il guidatore e l'eventuale passeggero.\nI forcelloni possono avere varie forme e si distinguono in diversi tipi sulla base delle varianti tra i differenti sistemi che assicurano il movimento relativo fra telaio e ruote.\nDa non confondere con il sistema a ruota guidata che fa uso del mozzo elastico, che \u00e8 concettualmente, dinamicamente ed economicamente meno impegnativo.\nStruttura del forcellone.\nIl forcellone pu\u00f2 essere prodotto in vari modi:\nNumeri di bracci.\nEsistono due tipi di forcellone:\nMovimento.\nRispetto al movimento, i forcelloni sono di due tipi:\nForma dei bracci.\nI bracci del forcellone possono avere varie forme a seconda del mezzo, della forma del forcellone stesso e della tipologia di mezzo:\nAccorgimenti.\nPer poter irrigidire ulteriormente il forcellone si possono utilizzare vari accorgimenti:\nCollegamento alla sospensione/ammortizzatore.\nIl collegamento con la sospensione pu\u00f2 essere realizzato in modi diversi:\nSono stati realizzati vari tipi di questi sistemi e ogni azienda attribuisce un nome proprio.\nQuante sospensioni?\nLa sospensione del forcellone pu\u00f2 impiegare due sistemi diversi:\nRegolazione tensione della catena.\nQuesto sistema di regolazione della tensione viene utilizzato solo su mezzi con trasmissione a catena o a cinghia e pu\u00f2 essere del tipo con:\nAccorgimenti.\nA seconda del tipo di sospensione e organo di trasmissione, si utilizzano vari accorgimenti:\nRegolazioni &amp; sensori.\nIl forcellone \u00e8 costituito da un elemento sospensorio e un elemento ammortizzante, di conseguenza possono avere le regolazioni di uno di questi componenti o entrambi:\nRegolazioni dell'ammortizzatore:\nRegolazioni della sospensione:\nI forcelloni possono essere dotati di vari sistemi per migliorare la gestione del veicolo:"}
{"id": "1646149", "revid": "149485", "url": "https://it.wikipedia.org/wiki?curid=1646149", "title": "Impero Russo", "text": ""}
{"id": "1646154", "revid": "729019", "url": "https://it.wikipedia.org/wiki?curid=1646154", "title": "Kievskaja (Fil\u00ebvskaja)", "text": "Kievskaja \u00e8 una stazione della Linea Fil\u00ebvskaja, la quarta linea della Metropolitana di Mosca (nonostante fosse originariamente parte della Linea Arbatsko-Pokrovskaja). Progettata da Dmitry \u010ce\u010dulin la stazione apr\u00ec inizialmente nel 1937 e chiuse nel 1953, quando fu completata la nuova stazione Kievskaja, destinata a sostituirla. A causa di un cambiamento dei progetti, tuttavia, la stazione riapr\u00ec dopo soli cinque anni, come parte della Linea Fil\u00ebvskaja.\nKievskaja presenta alti pilastri ottagonali sormontati da elaborati capitelli. I pilastri erano originariamente ricoperti di onice armena, ma questa fu poi sostituita da marmo Gazgan di colore giallo, dopo dieci anni. La banchina presenta invece motivi ucraini intricati eseguiti in rosso, bianco e grigio (granito). Il soffitto a cassettoni in origine ospitava lampade a incandescenza, ma queste furono poi abbandonate in sostituzione di lampade a fluorescenza negli anni sessanta.\nTra Kievskaja e Smolenskaja vi \u00e8 il ponte Smolensky, che serve al passaggio dei convogli sopra la Moscova. Il ponte fu costruito nel 1937 e costitu\u00ec la prima sezione sopra la superficie della metropolitana.\nInterscambi.\nDa questa stazione, i passeggeri possono effettuare il trasbordo alle stazioni Kievskaja sulla Linea Arbatsko-Pokrovskaja e Kievskaja sulla Linea Kol'cevaja."}
{"id": "1646155", "revid": "66387", "url": "https://it.wikipedia.org/wiki?curid=1646155", "title": "Imperi Centrali", "text": ""}
{"id": "1646156", "revid": "119673806", "url": "https://it.wikipedia.org/wiki?curid=1646156", "title": "Michael Troy", "text": "Specializzato nella farfalla, ha vinto due medaglie d'oro ai Giochi olimpici di Roma 1960: nei 200\u00a0m farfalla e nella staffetta 4x200\u00a0m sl.\n\u00c8 uno dei Membri dell'International Swimming Hall of Fame\n\u00c8 stato primatista mondiale dei 200\u00a0m farfalla e delle staffette 4x200\u00a0m sl e 4x100\u00a0m mista."}
{"id": "1646161", "revid": "1226", "url": "https://it.wikipedia.org/wiki?curid=1646161", "title": "Aenea", "text": ""}
{"id": "1646163", "revid": "111319", "url": "https://it.wikipedia.org/wiki?curid=1646163", "title": "Mike Troy", "text": ""}
{"id": "1646164", "revid": "324090", "url": "https://it.wikipedia.org/wiki?curid=1646164", "title": "TV3+ Denmark", "text": "TV3+ Denmark \u00e8 una rete televisiva d'intrattenimento danese. Fa parte del Modern Times Group.\nIl canale nasce dalla fusione di ZTV, un canale giovanile, e TV6, canale dedicato al mondo femminile. Fu lanciato alla met\u00e0 degli anni '90 quando Kinnevik invest\u00ec molto per i canali cablati. Nell'aprile del 1996 Danish ZTV, TV6 e Sportskanalen si unirono per creare un nuovo canale chiamato 3+. All'inizio 3+ trasmetteva TVG al mattino, ZTV nel pomeriggio e Sportskanalen nel fine settimana. Alla fine questi canali chiusero, dando spazio alla programmazione di 3+."}
{"id": "1646165", "revid": "177967", "url": "https://it.wikipedia.org/wiki?curid=1646165", "title": "North", "text": "North (\"nord\" in inglese) pu\u00f2 riferirsi a:"}
{"id": "1646166", "revid": "729019", "url": "https://it.wikipedia.org/wiki?curid=1646166", "title": "Smolenskaja (Fil\u00ebvskaja)", "text": "Smolenskaja \u00e8 una stazione della Linea Fil\u00ebvskaja, la quarta linea della Metropolitana di Mosca. Fu aperta nel 1935, come parte della prima linea della metropolitana.\nDisegnata da S.G. Andriyevsky e T.N. Makarychev, la stazione mostra pilastri in marmo grigio e mura ricoperte di piastrelle in ceramica bianca. Smolenskaja aveva originariamente due entrate, ma una fu demolita dopo l'espansione del viale Anello del Giardino. Esistono ancora due serie di scale per l'uscita sulla banchina, ma una conduce a un vicolo cieco, dove vi era il vecchio passaggio (simile a quello in uso a \u010cistiye Prudy).\nEsiste anche Smolenskaja, altra stazione della metropolitana di Mosca con lo stesso nome (sulla Linea Arbatsko-Pokrovskaja), per\u00f2 non vi sono collegamenti che le uniscano."}
{"id": "1646168", "revid": "167080", "url": "https://it.wikipedia.org/wiki?curid=1646168", "title": "Isole fortunate", "text": ""}
{"id": "1646173", "revid": "767487", "url": "https://it.wikipedia.org/wiki?curid=1646173", "title": "Santo Ant\u00f4nio do Jardim", "text": "Santo Ant\u00f4nio do Jardim \u00e8 un comune del Brasile nello Stato di San Paolo, parte della mesoregione di Campinas e della microregione di S\u00e3o Jo\u00e3o da Boa Vista."}
{"id": "1646176", "revid": "110157", "url": "https://it.wikipedia.org/wiki?curid=1646176", "title": "S\u00e3o Jo\u00e3o da Boa Vista", "text": "S\u00e3o Jo\u00e3o da Boa Vista \u00e8 un comune del Brasile nello Stato di San Paolo, parte della mesoregione di Campinas e della microregione di S\u00e3o Jo\u00e3o da Boa Vista."}
{"id": "1646179", "revid": "39884", "url": "https://it.wikipedia.org/wiki?curid=1646179", "title": "Neville Hayes", "text": "Specializzato nella farfalla, ha vinto due medaglie d'argento alle Olimpiadi di Roma 1960: nei 200\u00a0m farfalla e nella staffetta 4x100\u00a0m misti."}
{"id": "1646180", "revid": "287204", "url": "https://it.wikipedia.org/wiki?curid=1646180", "title": "S\u00e3o Jos\u00e9 do Rio Pardo", "text": "S\u00e3o Jos\u00e9 do Rio Pardo \u00e8 un comune del Brasile nello Stato di San Paolo, parte della mesoregione di Campinas e della microregione di S\u00e3o Jo\u00e3o da Boa Vista.\nCirca l'80% degli abitanti sono oriundi italiani, organizzati in un Circolo Italiano dove la comunit\u00e0 organizza feste, cenacoli e manifestazioni culturali.\nStoria.\nSecondo Rodolfo Jos\u00e9 Del Guerra, storico e cronista del Paese, nel suo libro \"S\u00e3o Jos\u00e9 do Rio Pardo: hist\u00f3ria que muitos fizeram\":\nAll'inizio del XX secolo, S\u00e3o Jos\u00e9 do Rio Pardo sub\u00ec una grande concentrazione di immigrati, in particolare provenienti dall'Italia.\nEuclides da Cunha risiedette a S\u00e3o Jos\u00e9 do Rio Pardo per due anni, tra il 1898 e il 1901, periodo durante il quale stese il suo capolavoro \"Brasile ignoto\". L'abitazione in cui visse \u00e8 oggi sede della casa museo a lui dedicata."}
{"id": "1646182", "revid": "59976", "url": "https://it.wikipedia.org/wiki?curid=1646182", "title": "COSMO SkyMed 1", "text": ""}
{"id": "1646184", "revid": "59976", "url": "https://it.wikipedia.org/wiki?curid=1646184", "title": "COSMO SkyMed 2", "text": ""}
{"id": "1646186", "revid": "287204", "url": "https://it.wikipedia.org/wiki?curid=1646186", "title": "S\u00e3o Sebasti\u00e3o da Grama", "text": "S\u00e3o Sebasti\u00e3o da Grama \u00e8 un comune del Brasile nello Stato di San Paolo, parte della mesoregione di Campinas e della microregione di S\u00e3o Jo\u00e3o da Boa Vista."}
{"id": "1646187", "revid": "31886", "url": "https://it.wikipedia.org/wiki?curid=1646187", "title": "Anapidae", "text": "Anapidae , 1895 \u00e8 una famiglia di ragni appartenente all'infraordine Araneomorphae.\nCaratteristiche.\nLa famiglia \u00e8 composta da specie di piccole dimensioni, raramente pi\u00f9 lunghe di due millimetri; in alcune specie, quali \"Pseudanapis parocula\" i pedipalpi della femmina sono ridotti a dei moncherini sull'anca.\nGli anapidi generalmente vivono fra le foglie e il muschio prospicienti il terreno delle foreste pluviali. La ragnatela, di forma sferoidale, ha un diametro minore di tre centimetri. Gli occhi sono molto piccoli, il corpo per lo pi\u00f9 \u00e8 di colore rossastro scuro e molto compatto; la pleura \u00e8 sclerotizzata.\nDistribuzione.\nBuona parte dei generi \u00e8 diffusa in Nuova Zelanda, Australia e Africa. Alcuni in Giappone, Cina e Corea. Solo \"Comaroma simoni\" e le tre specie del genere Zangherella sono diffuse in Europa. Infine \"Gertschanapis shantzi\" e \"Comaroma mendocino\" vivono negli USA.\nTassonomia.\nConsiderazioni morfologiche e analisi approfondite espresse in un lavoro degli aracnologi Lopardo, Giribet &amp; Hormiga del 2010, verificate recentemente, hanno consentito nel 2017 il trasferimento nelle Anapidae dei generi dell'ex-famiglia Micropholcommatidae\nUn recente lavoro, Dimitrov et al., 2017, ha valutato approfonditamente gli esemplari del genere Holarchaea e quelli della ex-famiglia \"Micropholcommatidae\", stabilendone la sinonimizzazione nella famiglia Anapidae.\nAttualmente, a novembre 2020, si compone di 58 generi e 233 specie:"}
{"id": "1646188", "revid": "287204", "url": "https://it.wikipedia.org/wiki?curid=1646188", "title": "Tamba\u00fa", "text": "Tamba\u00fa \u00e8 un comune del Brasile nello Stato di San Paolo, parte della mesoregione di Campinas e della microregione di S\u00e3o Jo\u00e3o da Boa Vista."}
{"id": "1646190", "revid": "287204", "url": "https://it.wikipedia.org/wiki?curid=1646190", "title": "Tapiratiba", "text": "Tapiratiba \u00e8 un comune del Brasile nello Stato di San Paolo, parte della mesoregione di Campinas e della microregione di S\u00e3o Jo\u00e3o da Boa Vista."}
{"id": "1646191", "revid": "547034", "url": "https://it.wikipedia.org/wiki?curid=1646191", "title": "\u00c9ric Di Meco", "text": "Carriera.\nDi origine abruzzese (il padre \u00e8 di Lanciano), ha debuttato in Division 1 nel 1981-1982 con la maglia dell'Olympique Marsiglia, giocando cinque campionati. Successivamente milit\u00f2 nel Nancy (1986-1987) e nel Martigues (1987-1988).\nNel 1988 torna all'OM, con cui vince quattro scudetti consecutivi nel periodo 1988-1992, una Coppa di Francia (1989) e una Champions League (1993).\nAl termine del campionato 1993-1994, in cui l'OM viene retrocesso in Division 2 per illecito sportivo, Di Meco si trasferisce al , con cui vince lo scudetto nel 1997, prima di chiudere la carriera nel 1998.\nIn Nazionale ha disputato 23 partite tra il 1989 e il 1996, partecipando al in Inghilterra."}
{"id": "1646194", "revid": "287204", "url": "https://it.wikipedia.org/wiki?curid=1646194", "title": "Vargem Grande do Sul", "text": "Vargem Grande do Sul \u00e8 un comune del Brasile nello Stato di San Paolo, parte della mesoregione di Campinas e della microregione di S\u00e3o Jo\u00e3o da Boa Vista."}
{"id": "1646197", "revid": "339392", "url": "https://it.wikipedia.org/wiki?curid=1646197", "title": "Son Gok\u016b", "text": ""}
{"id": "1646202", "revid": "92723", "url": "https://it.wikipedia.org/wiki?curid=1646202", "title": "Arcidiocesi di Santiago de Compostela", "text": ""}
{"id": "1646203", "revid": "838137", "url": "https://it.wikipedia.org/wiki?curid=1646203", "title": "Terry Gathercole", "text": "Specializzato nella rana, ha vinto la medaglia d'argento alle Olimpiadi di Roma 1960 nella staffetta 4x100\u00a0m misti.\nNel 1985 \u00e8 diventato uno dei Membri dell'International Swimming Hall of Fame.\n\u00c8 stato primatista mondiale dei 200\u00a0m rana e della staffetta 4x100\u00a0m mista."}
{"id": "1646205", "revid": "298055", "url": "https://it.wikipedia.org/wiki?curid=1646205", "title": "Valle Palancar", "text": ""}
{"id": "1646207", "revid": "122944124", "url": "https://it.wikipedia.org/wiki?curid=1646207", "title": "Ocno", "text": "Nella mitologia greca e romana, Ocno (in greco \u1f4c\u03ba\u03bd\u03bf\u03c2, in latino Ocnus), noto anche con il nome di Bianore, era il figlio del dio Tiberino e dell'indovina Manto. Secondo Virgilio fu il fondatore e primo re di Mantova: egli compare tra gli alleati etruschi di Enea nella guerra contro i Rutuli:"}
{"id": "1646208", "revid": "599013", "url": "https://it.wikipedia.org/wiki?curid=1646208", "title": "Geoff Shipton", "text": "Specializzato nello stile libero, ha vinto la medaglia d'argento alle Olimpiadi di Roma 1960 nella staffetta 4x100\u00a0m misti.\n\u00c8 stato primatista mondiale dei della staffetta 4x100\u00a0m sl."}
{"id": "1646209", "revid": "287204", "url": "https://it.wikipedia.org/wiki?curid=1646209", "title": "Bady Bassitt", "text": "Bady Bassitt \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione omonima."}
{"id": "1646210", "revid": "287204", "url": "https://it.wikipedia.org/wiki?curid=1646210", "title": "Cedral (San Paolo)", "text": "Cedral \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione omonima."}
{"id": "1646211", "revid": "228587", "url": "https://it.wikipedia.org/wiki?curid=1646211", "title": "Stabilit\u00e0 navale", "text": "Nell'ambito dell'architettura navale, la stabilit\u00e0 navale \u00e8 uno degli aspetti principali nella progettazione di tutte le imbarcazioni. \nLa nave, ma in generale ogni oggetto galleggiante, \u00e8 contraddistinto da proprie caratteristiche soggettive di stabilit\u00e0.\nQueste caratteristiche di stabilit\u00e0 dipendono da due elementi fondamentali: la forma (geometria del galleggiante) ed il peso (baricentro) della nave.\nSi parla quindi di stabilit\u00e0 trasversale e longitudinale, di stabilit\u00e0 di forma e di stabilit\u00e0 di peso.\nAnalisi della stabilit\u00e0.\nPer valutare la stabilit\u00e0, la prima analisi da effettuare \u00e8 quella riguardante la condizione di equilibrio in cui l'unit\u00e0 viene a trovarsi, in condizioni di calma.\nL'equilibrio pu\u00f2 essere positivo, indifferente o negativo:\nIndagine delle prestazioni di stabilit\u00e0.\nL'analisi preliminare sopraccitata, deve necessariamente per\u00f2 essere integrata da una pi\u00f9 complessa ed soddisfacente indagine sulle caratteristiche e le \"prestazioni\" di stabilit\u00e0, ma in prima approssimazione \u00e8 essenziale che la nave abbia quindi un baricentro necessariamente basso ed un'opportuna forma di carena, che le consenta di ottenere un equilibrio stabile e capace di sopportare variazioni di inclinazione ma ritornando alla posizione precedente o comunque rimanere stabile nella posizione stessa , o appunto positivo.\nLa stabilit\u00e0 delle imbarcazioni \u00e8 analizzata in scenari di nave integra ed anche in scenari di nave danneggiata.\nLe buone doti di stabilit\u00e0 dipendono in prima approssimazione da elementi costituenti il design della nave.\nCome suscritto andranno analizzate le geometrie, il dislocamento (peso), il baricentro, la compartimentazione stagna, la protezione contro possibili allagamenti tramite le aperture necessarie alla ventilazione, ai passaggi delle persone e/o merci, ecc.\nIn tutte le condizioni operative, l'imbarcazione deve soddisfare i requisiti imposti dai regolamenti emanati dai registri di classificazione navale internazionali) che hanno incarico di verifica totale di una costruzione navale classificata, dall'esame dei progetti, alla sorveglianza nella costruzione, alle prove in corso di costruzione e finali, seguendo le normative generali emanate dagli enti preposti, differenziati in funzione della tipologia di imbarcazione.\nNon a caso, tutta la letteratura normativa tecnica, nasce e si sviluppa da esigenza di qualificare e rendere affidabile una costruzione, oltre che dall'esame di incidenti \"imprevisti\" ma accaduti, che portano gli enti tecnici a formulare nuove normative e ad inserire nuove casistiche."}
{"id": "1646212", "revid": "31886", "url": "https://it.wikipedia.org/wiki?curid=1646212", "title": "Specie di Anapidae", "text": "Di seguito sono elencate tutte le 153 specie della famiglia di ragni Anapidae descritte al dicembre 2012.\nAcrobleps.\n\"Acrobleps\" \nAnapis.\n\"Anapis\" \nAnapisona.\n\"Anapisona\" \nBorneanapis.\n\"Borneanapis\" \nCaledanapis.\n\"Caledanapis\" \nChasmocephalon.\n\"Chasmocephalon\" \nComaroma.\n\"Comaroma\" \nConculus.\n\"Conculus\" \nCrassanapis.\n\"Crassanapis\" \nCrozetulus.\n\"Crozetulus\" \nDippenaaria.\n\"Dippenaaria\" \nElanapis.\n\"Elanapis\" \nEnielkenie.\n\"Enielkenie\" \nForsteriola.\n\"Forsteriola\" \nGaiziapis.\n\"Gaiziapis\" \nGertschanapis.\n\"Gertschanapis\" \nHickmanapis.\n\"Hickmanapis\" \nMandanapis.\n\"Mandanapis\" \nMaxanapis.\n\"Maxanapis\" \nMetanapis.\n\"Metanapis\" \nMinanapis.\n\"Minanapis\" \nMontanapis.\n\"Montanapis\" \nNortanapis.\n\"Nortanapis\" \nNovanapis.\n\"Novanapis\" \nOctanapis.\n\"Octanapis\" \nParanapis.\n\"Paranapis\" \nPecanapis.\n\"Pecanapis\" \nPseudanapis.\n\"Pseudanapis\" \nQueenslanapis.\n\"Queenslanapis\" \nRisdonius.\n\"Risdonius\" \nSheranapis.\n\"Sheranapis\" \nSinanapis.\n\"Sinanapis\" \nSofanapis.\n\"Sofanapis\" \nSpinanapis.\n\"Spinanapis\" \nTasmanapis.\n\"Tasmanapis\" \nVictanapis.\n\"Victanapis\" \nZangherella.\n\"Zangherella\" \nZealanapis.\n\"Zealanapis\" "}
{"id": "1646216", "revid": "287204", "url": "https://it.wikipedia.org/wiki?curid=1646216", "title": "Guapia\u00e7u", "text": "Guapia\u00e7u \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione omonima."}
{"id": "1646218", "revid": "287204", "url": "https://it.wikipedia.org/wiki?curid=1646218", "title": "Guaraci (San Paolo)", "text": "Guaraci \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione omonima."}
{"id": "1646220", "revid": "287204", "url": "https://it.wikipedia.org/wiki?curid=1646220", "title": "Ibir\u00e1", "text": "Ibir\u00e1 \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione omonima."}
{"id": "1646224", "revid": "599013", "url": "https://it.wikipedia.org/wiki?curid=1646224", "title": "Jane Cederqvist", "text": "Specializzata nello stile libero, ha vinto la medaglia d'argento nei 400\u00a0m sl alle Olimpiadi di Roma 1960. \nSi \u00e8 ritirata l'anno successivo all'et\u00e0 di soli 16 anni.\nNel 1960 ha vinto la Medaglia d'oro dello Svenska Dagbladet e stabil\u00ec i primati mondiali degli 800\u00a0m e 1500\u00a0m sl."}
{"id": "1646229", "revid": "287204", "url": "https://it.wikipedia.org/wiki?curid=1646229", "title": "Ic\u00e9m", "text": "Ic\u00e9m \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione omonima."}
{"id": "1646231", "revid": "729019", "url": "https://it.wikipedia.org/wiki?curid=1646231", "title": "Port Authority of New York and New Jersey Police Department", "text": "Il Port Authority of New York and New Jersey Police Department (\"Dipartimento di Polizia Portuale di New York e del New Jersey\", abbreviato PAPD) \u00e8 un corpo di polizia fondato nel 1928, con sede a Jersey City.\nIl dipartimento si occupa del controllo delle dogane e della protezione delle strutture sotto il controllo della \"Port Authority of New York and New Jersey\", come porti, ponti, tunnel e aeroporti situati sul confine tra gli stati di New York e del New Jersey.\nA seguito degli attentati dell'11 settembre 2001, il dipartimento ha perso 37 agenti e un'unit\u00e0 cinofila, Sirius."}
{"id": "1646232", "revid": "287204", "url": "https://it.wikipedia.org/wiki?curid=1646232", "title": "Ipigu\u00e1", "text": "Ipigu\u00e1 \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione omonima."}
{"id": "1646233", "revid": "110157", "url": "https://it.wikipedia.org/wiki?curid=1646233", "title": "Chiesa di San Carlo (Ferrara)", "text": "La chiesa di San Carlo Borromeo (o Santuario di San Carlo Borromeo) si trova a Ferrara in Corso della Giovecca 19. La chiesa, di propriet\u00e0 dell'Azienda USL di Ferrara, \u00e8 stata danneggiata dal terremoto dell'Emilia del 2012 e non \u00e8 visitabile. Per ragioni di sicurezza sono state rimosse le statue un tempo collocate sul timpano della facciata.\nStoria.\nSi tratta dell'unica chiesa completamente barocca della citt\u00e0. Fu progettata da Giovan Battista Aleotti detto l'Argenta, con il concorso del cardinale Carlo Emanuele Pio di Savoia, in sostituzione di un oratorio dedicato ai santi Filippo e Giacomo. La chiesa fu edificata tra il 1612 e il 1623.\nIn regime napoleonico il 4 agosto 1808 la chiesa venne assegnata all'arcispedale Sant'Anna, che ne \u00e8 tuttora il proprietario.\nDescrizione.\nEsterno.\nLa facciata imponente presenta due colonne composite, sulle quali poggia un architrave e un timpano spezzato con al centro lo scudo gentilizio del cardinale Carlo Pio di Savoia sorretto da due angeli. In quattro nicchie situate ai lati del portale sono ospitate le statue marmoree di \"San Carlo Borromeo, Sant'Antonio da Padova, Sant'Ambrogio\" e \"Sant'Agostino\" attribuite allo scultore veneto Angelo De Putti (1725 ca.).\nInterno.\nL'interno ha una singolare pianta ovale, con una decorazione scenografica e illusionistica. La volta \u00e8 affrescata con quadrature di Giuseppe Menegatti con al centro \"La Vergine in Gloria con i santi Maurelio e Carlo Borromeo\" di Giuseppe Avanzi (1674).\nSopra la porta d'ingresso all'interno di una lunetta si trova il dipinto di Antonio Bonfanti detto il Torricella (attivo a Ferrara, notizie dal 1661) raffigurante l\"'Attentato a san Carlo Borromeo\". Il dipinto \u00e8 datato attorno 1630 - 1635 sulla base di due disegni di analogo soggetto realizzati dal Guercino, ora conservati presso la Royal Collection del Windsor Castle, con il quale \u00e8 documentata la collaborazione del Torricella.\nNella nicchia dell'altare di sinistra della chiesa si conserva una statua in terracotta policroma raffigurante \"San Sebastiano\" realizzata nella seconda met\u00e0 del Cinquecento dal pittore e scultore carpigiano Orazio Grillenzoni. La statua proviene da un altare della soppressa e poi demolita chiesa di Sant'Anna dell'Ospedale.\nIl Chiostro.\nDel complesso fa parte anche un chiostro, del Quattrocento, quindi antecedente la chiesa appartenuto al convento dei frati armeni di San Basilio ed inserito nel primo complesso ospedaliero di Sant'Anna fondato dal vescovo Giovanni Tavelli da Tossignano."}
{"id": "1646236", "revid": "287204", "url": "https://it.wikipedia.org/wiki?curid=1646236", "title": "Mirassol", "text": "Mirassol \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione omonima."}
{"id": "1646237", "revid": "123586882", "url": "https://it.wikipedia.org/wiki?curid=1646237", "title": "Sailing (Christopher Cross)", "text": "Sailing \u00e8 un singolo del cantautore statunitense Christopher Cross, pubblicato il 15 giugno 1980 come estratto dal suo album di esordio \"Christopher Cross\".\nDescrizione.\n\"Sailing\" ebbe un successo enorme, arrivando a vincere ben 3 Grammy Awards (miglior canzone, miglior disco d'esordio e miglior arrangiamento) nel 1981. \u00c8 stata a lungo al primo posto nella classifica di vendite americana. Il canale satellitare americano VH1 l'ha definita come il pi\u00f9 grande successo soft rock di tutti i tempi.\nIl testo del brano parla della vela ().\nCover (parziale).\nSi contano non meno di una sessantina di cover del brano \"Sailing\"."}
{"id": "1646239", "revid": "1543377", "url": "https://it.wikipedia.org/wiki?curid=1646239", "title": "Belin\u021b", "text": "Belin\u021b (in ungherese \"Belence\", in tedesco \"Belintz\") \u00e8 un comune della Romania di 2.744 abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 4 villaggi: Bab\u0219a, Belin\u021b, Chiz\u0103t\u0103u, Gruni.\nIl monumento pi\u00f9 importante del comune \u00e8 la Chiesa ortodossa della Risurrezione del Signore (\"\u00cenvierea Domnului\"), costruita nel 1797."}
{"id": "1646240", "revid": "287204", "url": "https://it.wikipedia.org/wiki?curid=1646240", "title": "Belint", "text": ""}
{"id": "1646244", "revid": "287204", "url": "https://it.wikipedia.org/wiki?curid=1646244", "title": "BMW M54", "text": "Il motore BMW M54 \u00e8 una famiglia di motori a scoppio a benzina per uso automobilistico prodotta tra il 2000 ed il 2007 dalla casa automobilistica tedesca BMW.\nDescrizione.\nLa famiglia di motori \"M54\" \u00e8 stata introdotta per affiancare ed in seguito sostituire la precedente famiglia di motori M52. In questa famiglia vi sono state diverse novit\u00e0 dal punto di vista della gamma motori di cui era composta. In primo luogo, la precedente unit\u00e0 \"M52\" da 2 litri \u00e8 stata sostituita da un 2.2 litri, mentre un nuovo 3 litri ha rimpiazzato la precedente unit\u00e0 da 2.8 litri. Unico punto di contatto con la precedente gamma \u00e8 stato il 2.5 litri, che ha mantenuto caratteristiche analoghe, anche se in realt\u00e0 con alcuni aggiornamenti.\nNell'intera famiglia \"M54\" rimangono invariate caratteristiche come l'architettura a 6 cilindri in linea, con monoblocco e testata in lega di alluminio e canne riportate in ghisa. Si ritrova lo schema di distribuzione DOHC a quattro valvole per cilindro con sistema \"doppio VANOS;\" viene inoltre introdotto un acceleratore \"drive by wire\" a gestione completamente elettronica. Dalla famiglia \"M54\" \u00e8 stata derivata la versione sportiva S54, utilizzata sulle M3 E46.Di seguito, ecco una descrizione della gamma \"M54\".\nM54B22.\n\u00c8 la versione di base della famiglia \"M54\": ha debuttato nell'autunno del 2000 e deriva dal 2 litri \"M52\", rispetto al quale \u00e8 stata allungata la misura della corsa, da 66 a 72 mm, fermo restando l'alesaggio a 80\u00a0mm. La cilindrata totale \u00e8 di 2171 cm\u00b3. La centralina elettronica di iniezione \u00e8 una Siemens MS43.0. Questo motore eroga una potenza massima di 170 CV a 6100 giri/min, con una coppia massima di 210 Nm a 3500 giri/min.\nQuesto motore \u00e8 stato montato su:\nM54B25.\nQuesto motore \u00e8 quello che meno ha risentito degli aggiornamenti derivati dall'introduzione della nuova famiglia \"M54\". Strettamente derivato dal 2.5 litri \"M52\", ne conserva le caratteristiche dimensionali (84x75 mm e 2494 cc). Anche i valori massimi di potenza e coppia sono pressoch\u00e9 invariati (rispettivamente 192 CV e 245 N\u00b7m), ma disponibili a regimi differenti rispetto alla vecchia versione. La potenza massima viene infatti raggiunta a 6000 giri/min anzih\u00e8 5500, mentre la coppia massima si ha a 3500 giri/min anzich\u00e9 3950.\nTale propulsore \u00e8 stato montato su:\nM54B30.\nQuesto motore \u00e8 andato a sostituire il precedente 2.8 della famiglia \"M52\", dal quale si differenzia per la corsa, passata da 84 ad 89.6\u00a0mm. Invariato invece l'alesaggio, fermo ad 84\u00a0mm. La cilindrata totale \u00e8 di 2979 cc. La potenza massima \u00e8 di 231 CV a 5900 giri/min, mentre la coppia massima raggiunge i 300 Nm a 3500 giri/min. Per le sue generose doti di erogazione, tale motore si piazz\u00f2 per tre anni di fila (triennio 2001-03) ai primi 10 posti come miglior motore dell'anno.\nProdotto negli stabilimenti di Steyr, in Austria, questo motore \u00e8 stato montato su:"}
{"id": "1646245", "revid": "76963", "url": "https://it.wikipedia.org/wiki?curid=1646245", "title": "Wayne Wang", "text": "Biografia.\nNato a Hong Kong, all'et\u00e0 di diciotto anni si trasferisce negli Stati Uniti per studiare cinema e televisione alla \"California College of the Arts\". Esordisce dietro alla macchina da presa nel 1975 con \"A Man, a Woman, and a Killer\", co-diretto con Rick Schmidt. Dopo una serie di film, nel 1993 dirige il suo primo film per Hollywood, \"Il circolo della fortuna e della felicit\u00e0\", ma ottiene riconoscimenti grazie al film \"Smoke\" che gli vale un Orso d'Argento al Festival di Berlino del 1995, nello stesso anno dirige \"Blue in the Face\", ideale seguito di \"Smoke\".\nNegli anni seguenti alterna produzioni impegnate come \"Chinese Box\" e \"The Center of the World\", a commedie leggere e disimpegnate come \"Un amore a 5 stelle\" e \"L'ultima vacanza\"."}
{"id": "1646246", "revid": "287204", "url": "https://it.wikipedia.org/wiki?curid=1646246", "title": "Mirassol\u00e2ndia", "text": "Mirassol\u00e2ndia \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione omonima."}
{"id": "1646247", "revid": "88740", "url": "https://it.wikipedia.org/wiki?curid=1646247", "title": "Separatismo siciliano", "text": ""}
{"id": "1646248", "revid": "767487", "url": "https://it.wikipedia.org/wiki?curid=1646248", "title": "Mondo cane 2000 - L'incredibile", "text": "Mondo cane 2000 - L'incredibile \u00e8 un film documentario diretto da Gabriele Crisanti e Stelvio Massi.\nIl film arriva al pubblico due anni dopo \"Mondo cane oggi - L'orrore continua\".\nSequenze.\nPrendendo pi\u00f9 spunto da Le facce della morte che dai \"veri\" mondo movie, questo documentario mostra violenze brutali, sesso, nudi, alcune curiosit\u00e0 dai vari paesi.\nNello specifico: osserviamo i porno-taxi, gay-pride, pasticceria erotica, prostituzione infantile, bambini costretti a schiacciare foglie di coca (ci\u00f2 provoca loro orribili ferite sulla pelle), commercio di pelle umana, bambini malati (scena molto forte). Secondo la tradizione del mondo movie, neppure gli animali sono risparmiati, anche se le crudelt\u00e0 ai danni di essi si limitano a due scene: l'estrazione del cuore di una scimmia quand'essa \u00e8 ancora viva, e l'operazione ai testicoli di un'altra scimmia per il testosterone.\nUscita e censura.\nIl film usc\u00ec nei cinema in Italia nel 1988. Nel 1989 fu distribuito in VHS dalla RCA - Columbia pictures. Del film non \u00e8 ancora prevista un'edizione in DVD o in Blu-ray\nIl film venne vietato ai minori di 18 anni."}
{"id": "1646251", "revid": "1573940", "url": "https://it.wikipedia.org/wiki?curid=1646251", "title": "Tineke Lagerberg", "text": "Specializzata nello stile libero e nella farfalla, ha vinto la medaglia di bronzo nei 400\u00a0m sl alle Olimpiadi di , arrivando anche quarta nella staffetta 4x100\u00a0m misti.\n\u00c8 stata primatista mondiale dei 200\u00a0m farfalla e della staffetta 4x100\u00a0m misti."}
{"id": "1646252", "revid": "287204", "url": "https://it.wikipedia.org/wiki?curid=1646252", "title": "Nova Alian\u00e7a", "text": "Nova Alian\u00e7a \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione omonima."}
{"id": "1646253", "revid": "287204", "url": "https://it.wikipedia.org/wiki?curid=1646253", "title": "Nova Granada", "text": "Nova Granada \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione omonima."}
{"id": "1646254", "revid": "1048993", "url": "https://it.wikipedia.org/wiki?curid=1646254", "title": "Un'emergenza d'amore", "text": "Un'emergenza d'amore \u00e8 un brano musicale della cantante italiana Laura Pausini. \u00c8 il primo singolo che anticipa l'uscita dell'album \"La mia risposta\" del 1998, trasmesso in radio dal 15 ottobre dello stesso anno.\nIl brano.\nLa musica \u00e8 composta da Eric Buffat; il testo \u00e8 scritto da Laura Pausini, Cheope e Massimo Pacciani; l'adattamento spagnolo \u00e8 di Laura Pausini, Carlos Pixin, Le\u00f3n Trist\u00e1n.\nLa canzone viene tradotta in lingua spagnola con il titolo \"Emergencia de amor\", inserita nell'album \"Mi respuesta\" ed estratta come 1\u00b0 singolo in Spagna e in America Latina.\nI 2 brani vengono trasmessi in radio; vengono realizzati i 2 videoclip.\nIl video.\nIl videoclip della canzone (in lingua italiana e in lingua spagnola) \u00e8 stato diretto dal regista Norman Watson, e ambientato nel deserto del Marocco. Il video, presentato in anteprima il 28 settembre 1998 su Italia 1, vede tra l'altro la partecipazione del ciclista Marco Pantani.\nI 2 videoclip vengono inseriti in una VHS promozionale per i giornalisti (non in vendita) allegata al CD \"La mia risposta - Promo Box Edition\" e \"Mi respuesta - Promo Box Edition\".\nNel 1999 i 2 videoclip vengono inseriti nelle 2 VHS \"Video collection 93-99\". Inoltre viene inserito il \"Making of the video\".\nPubblicazioni.\n\"Un'emergenza d'amore\" viene inserita anche nell'album \"The Best of Laura Pausini - E ritorno da te\" del 2001; in versione \"Live\" nel DVD \"Live 2001-2002 World Tour\" del 2002 (video), negli album \"Live in Paris 05\" del 2005 (audio e video), \"San Siro 2007\" del 2007 (video), \"Laura Live World Tour 09\" del 2009 (audio e video), \"Laura Live Gira Mundial 09\" del 2009 (video), \"20 - The Greatest Hits\"/\"20 - Grandes Exitos\" del 2013 (audio) e \"Fatti sentire ancora\"/\"Hazte sentir m\u00e1s\" del 2018 (Medley Rock video).\n\"Emergencia de amor\" viene inserita anche nell'album \"Lo mejor de Laura Pausini - Volver\u00e9 junto a ti\" del 2001; in versione \"Live\" nell'album \"Laura Live Gira Mundial 09\" del 2009 (audio)."}
{"id": "1646258", "revid": "287204", "url": "https://it.wikipedia.org/wiki?curid=1646258", "title": "Orindi\u00fava", "text": "Orindi\u00fava \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione omonima."}
{"id": "1646259", "revid": "57342", "url": "https://it.wikipedia.org/wiki?curid=1646259", "title": "Francesco de Notaris", "text": "Biografia.\nSenatore nella XII Legislatura per La Rete (nel Collegio 11-Castellammare di Stabia) . \u00c8 stato in Campania coordinatore regionale del Movimento 'la Rete'. Nato in Roma, residente a Napoli. Professore di Scuola secondaria superiore e sindacalista. Dirigente P.A. Capogruppo in Commissione Affari Costituzionali e Difesa, ha fatto parte della presidenza nella Commissione di Indirizzo e Vigilanza sui servizi radiotelevisivi; \u00e8 stato attivo in molte azioni politiche in favore di pace e diritti umani e per il servizio civile. Citato nel libro 'Uno straniero in Patria' di Corrado Stajano perch\u00e9 intervenuto il 14 Luglio 1994 sul decreto 'salvaladri' Biondi. (\"ci sono la mafia e la P2 al Governo\"). Tra i primi a presentare interrogazione su Ilaria Alpi e Miran Hrovatin bene ipotizzando. Presentatore del Disegno di legge, poi legge sull'obiezione di coscienza al servizio militare. Ideatore e Co-Autore della Mozione sulle mine anti-uomo approvata dal Senato il 2 agosto 1994. Presentatore il 26.04.1995 col sen. Gallo dell'interrogazione n. 3-00598 sull'uranio impoverito. Primo firmatario Mozione 31.07.1995 per non procedere all'esecuzione del giornalista Mumia Abu Jamal. Autore Dis. legge 2026/1995 sulla regolamentazione rapporto di lavoro dei collaboratori parlamentari. Premiato dall'Associazione Campana licenziati per rappresaglia politica e sindacale per impegno nella riapertura dei termini L. 36/1974. Dal 1 al 6 Dicembre 2002 in Iraq in delegazione parlamentare per la pace. Sostenuto nell'attivit\u00e0 parlamentare da Claudio Di Blasi, pacifista, volontario ed esperto del Servizio civile nazionale. Gi\u00e0 dirigente nazionale Azione Cattolica Italiana con la Presidenza Bachelet. Responsabile dell'Associazione degli ex alunni dei Padri Gesuiti. \u00c8 Coordinatore delle Assise della Citt\u00e0 di Napoli e del Mezzogiorno d'Italia fondate dall'avv.Gerardo Marotta e direttore responsabile del \"Bollettino delle Assise\", che affronta la questione meridionale e problematiche del mezzogiorno. \u00c8 stato revisore dei conti dell'Associazione nazionale degli ex Parlamentari. \u00c8 nel Direttivo dell'Associazione. Vice Segretario Nazionale Vicario dell'Associazione \"Antonino Caponnetto\".\nCuriosit\u00e0.\nNel 1961 fu campione d'Italia a squadre juniores di tennis tavolo."}
{"id": "1646260", "revid": "287204", "url": "https://it.wikipedia.org/wiki?curid=1646260", "title": "Paulo de Faria", "text": "Paulo de Faria \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione omonima."}
{"id": "1646261", "revid": "767487", "url": "https://it.wikipedia.org/wiki?curid=1646261", "title": "Bethausen", "text": "Bethausen (fino al 1924 \"Bethlenhaus\", in ungherese \"Bethlenh\u00e1za\", in tedesco \"Bethausen\" o \"Bethlenhaas\", in dialetto del Banato \"Betleaz\") \u00e8 un comune della Romania di 2.846 abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 6 villaggi: Bethausen, Cladova, Cliciova, Cutina, Leucu\u0219e\u0219ti, Nevrincea.\nBethausen \u00e8 un insediamento relativamente recente, essendo stato fondato nel 1883 da coloni tedeschi provenienti da Zichandorf."}
{"id": "1646263", "revid": "599013", "url": "https://it.wikipedia.org/wiki?curid=1646263", "title": "Lamine Diatta", "text": "Carriera.\nHa trascorso la maggior parte della sua carriera in Francia, iniziando a giocare nel , prima di trasferirsi all'Olympique Marsiglia. Dopo questa breve parentesi, ha firmato per il Rennes, dove \u00e8 rimasto per ben cinque anni. Ha giocato poi nell'Olympique Lyonnais e nel Saint-\u00c9tienne. Nel 2007 ha tentato l'avventura turca al Be\u015fikta\u015f, con scarsa fortuna. A marzo 2008, dopo un provino, \u00e8 stato ingaggiato dal , ma al termine della stagione viene lasciato libero. Il 20 marzo 2009, firma per l'Hamilton Academical."}
{"id": "1646268", "revid": "709565", "url": "https://it.wikipedia.org/wiki?curid=1646268", "title": "Toxic Crusaders", "text": "Toxic Crusaders \u00e8 una sitcom animata basata sulla serie di film del \"Vendicatore Tossico\", creata dal regista Lloyd Kaufman e prodotta dalla Troma nel 1991, per la Fox Broadcasting Company. Gli episodi realizzati furono tredici, ma solo cinque vennero programmati dalla Fox. La serie completa \u00e8 uscita in DVD, distribuito dalla Troma.\nTrama.\nDopo molti anni, a Tromaville torna la famigerata Apocalypse Inc., una multinazionale che mira a trasformare la piccola citt\u00e0 in una discarica di rifiuti tossici. Per far questo, dopo essere stata sconfitta per due volte da Vendicatore Tossico, la multinazionale manda dal pianeta Smogulla un alieno, il Dottor Killemoff.\nToxic deve cos\u00ec nuovamente difendere la sua amata Tromaville dal Male rappresentato dall'Apocalypse Inc. e dal corrotto sindaco. Stavolta per\u00f2 non combatter\u00e0 da solo. Lo aiuteranno infatti altri supereroi mutanti: NoZone, un ex pilota che dopo essersi schiantato con la sua astronave su alcuni contenitori di pepe radioattivo ha acquisito il potere di uno starnuto micidiale; Junkyhard, un vagabondo che \u00e8 stato colpito da un fulmine insieme al suo cane ed \u00e8 stato fuso con esso; Headbanger, il risultato di una fusione tra due opposte personalit\u00e0, e Major Disaster, un militare che ha il potere di controllare le piante dopo essere caduto in una palude radioattiva. Questi supereroi diventeranno i \"Crociati Tossici\" e difenderanno ancora una volta Tromaville."}
{"id": "1646272", "revid": "1591878", "url": "https://it.wikipedia.org/wiki?curid=1646272", "title": "Agnese del Maino", "text": "Era figlia di Ambrogio del Maino, conte palatino e questore ducale. \nI suoi fratelli Lancillotto e Andreotto erano cortigiani e membri del consiglio ducale.\nBiografia.\nAmante del duca.\nFu amante del duca di Milano Filippo Maria Visconti a cui diede due figlie:\nFilippo Maria si spos\u00f2 due volte, con Beatrice Cane e con \nMaria di Savoia, ma da entrambe le mogli non ebbe figli. Per questo motivo, il duca chiese all'imperatore Sigismondo di Lussemburgo di riconoscere come sua erede la figlia illegittima Bianca Maria.\nNel 1431 madre e figlia furono fatte alloggiare nel castello di Abbiate, l'attuale Abbiategrasso. Qui Filippo Maria aveva dato ordine di preparare un appartamento dove la piccola Bianca potesse crescere con la madre.\nAlla corte della figlia.\nDopo molte trattative e ripensamenti, Filippo Maria promise in sposa al condottiero Francesco Sforza la sua unica figlia. Le nozze ebbero luogo a Cremona il 25 ottobre del 1441. \nNel 1447 Agnese convinse Alberico Maletta a restituire la citt\u00e0 di Pavia al genero che l'aveva ereditata alla morte di Filippo Maria. \nDal 1450 sua figlia Bianca Maria, duchessa di Milano dal 1450, la chiam\u00f2 a corte per aiutarla a crescere i figli minori.\nLa figura di Agnese del Maino venne ripresa nel 1833 da Vincenzo Bellini nel suo melodramma \"Beatrice di Tenda\"."}
{"id": "1646274", "revid": "254059", "url": "https://it.wikipedia.org/wiki?curid=1646274", "title": "Chiesa di San Domenico (Ferrara)", "text": "La chiesa di San Domenico di Ferrara si trova in piazza Sacrati 10. A causa del terremoto dell'Emilia del 2012 la chiesa non \u00e8 agibile. Il 3 Maggio 2018 \u00e8 parzialmente crollato il tetto, fortunatamente senza alcun ferito.\nStoria.\nLa costruzione nelle forme attuali risale al 1726 ad opera dell'architetto Vincenzo Santini, sul sito di una chiesa pi\u00f9 antica eretta nel 1274, della quale restano il campanile, XIII secolo e la cappella Canani XV secolo che fu l'antica struttura absidale. \nNei pressi dell'abside attuale si trovano le Crocette di San Domenico, XIII secolo, che furono sede dell'Universit\u00e0, della Corporazione degli Artisti e Medici dal 1397, poi delle lettere, delle scienze naturali, di medicina, di astronomia e matematica.\nIn San Domenico aveva sede il Tribunale della Santa Inquisizione; qui si tenevano le procedure giudiziarie, le condanne e spesso le esecuzioni.\nIl convento di San Domenico.\nSino al 1924 accanto alla chiesa, come \u00e8 ben visibile nella \"Pianta ed alzato della citt\u00e0 di Ferrara\" di Andrea Bolzoni del 1747, sorgeva un convento. Il convento domenicano era molto esteso e nel XX secolo venne quasi completamente demolito. Dall'antico primo chiostro venne ricavata la caserma del Littorio mentre il secondo chiostro fu completamente abbattuto per lasciar posto al palazzo delle Poste.\nDescrizione.\nL'imponente facciata della chiesa \u00e8 un raro esempio di architettura barocca locale. Realizzata in cotto \u00e8 suddivisa in due ordini scanditi da lesene corinzie, separati da un alto marcapiano e sormontati da un timpano triangolare. Il portale centrale e quelli laterali sono decorati con ricchi ornamenti lapidei, le nicchie, due per ogni ordine, ospitano sculture di Santi Domenicani realizzate da Andrea Ferreri nel 1722. Al centro dell'ordine superiore si apre un'ampia finestra balconata.\nL'interno \u00e8 ad una navata con cinque cappelle per ogni lato, presbiterio e coro. Le volte laterali ed i pennacchi sono affrescati da Giuseppe Filippi e Gerolamo Gregori. \nNelle cappelle si trovano numerosi dipinti, tra i quali, opere dello Scarsellino, Carlo Bononi, Francesco Pellegrini, Gaetano Gandolfi, Giuseppe Avanzi, Francesco Parolini Ghirardoni. L'altare maggiore realizzato in marmi pregiati \u00e8 del veronese Pietro Puttini. Notevole \u00e8 il coro ligneo di Giovanni da Baiso, che risale al 1384 ed \u00e8, insieme a quello della Basilica di San Pellegrino Laziosi, a Forl\u00ec, uno dei pi\u00f9 antichi della regione. Nella quinta cappella di sinistra \u00e8 conservato l'affresco con la \"Madonna della Speranza\", XIV secolo esistente nella chiesa primitiva.\nNella duecentesca cappella Canani si trova il monumento funebre del medico anatomico Gian Battista Canani (1515-1579), mentre nel pavimento della navata sono inserite lastre tombali del XVIII secolo di altri illustri cittadini ferraresi.\nLa leggenda del mago Chiozzino e del suo patto col diavolo.\nSecondo una diffusa leggenda locale, il demonio lasci\u00f2 impressa la sua impronta caprina nella pietra del portale laterale poich\u00e9 qui furono condannati alcuni suoi protetti, ma si racconta anche una storia legata al mago Chiozzino. L'ingegnere idraulico Bartolomeo Chiozzi, realmente esistito, si dice che avesse stretto un patto col diavolo e che, per rompere tale patto avesse chiesto l'aiuto dei padri domenicani della chiesa. Il Chiozzi, soprannominato \"mago Chiozzino\", riusc\u00ec a salvarsi, mentre il demonio, per rabbia, lasci\u00f2 una sua impronta caprina sull'ingresso laterale della chiesa."}
{"id": "1646278", "revid": "1649409", "url": "https://it.wikipedia.org/wiki?curid=1646278", "title": "Rashid Meredow", "text": " \nCresciuto in una modesta famiglia, ha avuto il privilegio di studiare presso l'universit\u00e0 statale di Mosca dove ha potuto laurearsi in legge nel 1984.\nIntrapresa la carriera diplomatica all'indomani dell'indipendenza del suo paese, ha rapidamente scalato i vertici politici del Turkmenistan diventando Ministro degli Esteri dal 2001 e Primo Vicepresidente dal 2007."}
{"id": "1646279", "revid": "14631784", "url": "https://it.wikipedia.org/wiki?curid=1646279", "title": "T\u00f6lz", "text": ""}
{"id": "1646280", "revid": "14631808", "url": "https://it.wikipedia.org/wiki?curid=1646280", "title": "Tolz", "text": ""}
{"id": "1646283", "revid": "14631824", "url": "https://it.wikipedia.org/wiki?curid=1646283", "title": "Toelz", "text": ""}
{"id": "1646298", "revid": "124568079", "url": "https://it.wikipedia.org/wiki?curid=1646298", "title": "San Galdino", "text": "\u00c8 compatrono della citt\u00e0 di Milano, insieme con San Carlo Borromeo ed il Patrono Sant'Ambrogio. \nFu un fervido sostenitore sia di papa Alessandro III, sia della popolazione milanese, nelle loro rispettive lotte parallele contro l'imperatore Federico Barbarossa. \u00c8 ricordato in special modo per le sue opere caritatevoli a Milano, rivolte nello specifico ai poveri e a quanti erano finiti in prigione per debiti non saldati.\nBiografia.\nGaldino nacque a Milano nell'ultima parte dell'XI secolo o nei primi anni del XII; una data che ci viene indicata dalle cronache \u00e8 quella del 1096, che ad oggi rimane comunque discussa. \nSan Galdino era un membro della famiglia della Sala, di rango della bassa nobilt\u00e0 cittadina.\nAppoggi\u00f2 fortemente la curia romana al momento dello scisma che avvenne nel 1159 dopo la morte del papa Adriano IV. Papa Alessandro III era il candidato promosso dalla Santa Sede, mentre l'antipapa Vittore IV era sostenuto da Federico Barbarossa e dai suoi cardinali. La Chiesa milanese sosteneva Alessandro III e Galdino stesso, come arcidiacono della cattedrale, prese posizione pubblicamente. Federico assedi\u00f2 Milano e lo imprigion\u00f2 per sei mesi.\nGaldino incontr\u00f2 quindi Alessandro III a Genova e lo segu\u00ec in un suo viaggio a Maguelonne, Montpellier, giungendo sino a Clermont. Successivamente segu\u00ec ancora il Pontefice in Sicilia e quindi a Roma dalla quale torn\u00f2 nel 1165. Quando Alessandro III torn\u00f2 alla guida della Chiesa nel 1165, egli nomin\u00f2 Galdino cardinale di Santa Romana Chiesa con il titolo di Santa Sabina, e l'anno successivo lo nomin\u00f2 arcivescovo di Milano. L'anno successivo, Alessandro III nomin\u00f2 Galdino quale suo Legato Apostolico in Lombardia.\nQuando la Lega Lombarda espulse il Barbarossa dai confini milanesi, Galdino prese possesso ufficialmente della propria sede, deponendo ogni sacerdote lombardo nominato dall'antipapa Vittore IV. Egli consacr\u00f2 nuovi vescovi a Lodi, Alba, Cremona, Vercelli, Asti, Torino, Novara, Brescia e Alessandria.\nIl 18 aprile 1176, Galdino della Sala mor\u00ec sul pulpito della chiesa di Santa Tecla a Milano, da dove stava terminando un sermone contro gli eretici Catari., verr\u00e0 nominato santo dallo stesso papa Alessandro III\n\u00c8 sepolto nel Duomo di Milano, nell'altare della Madonna dell'Albero del Transetto sinistro.\nIl culto e il ricordo.\nIl giorno di ricorrenza di san Galdino nella Chiesa cattolica \u00e8, secondo il rito ambrosiano, il 18 aprile, anniversario della sua morte. E' compatrono della citt\u00e0 di Milano, insieme con San Carlo Borromeo ed il Patrono Sant'Ambrogio. \nPane di San Galdino.\nDi Galdino si ricorda l'impegno per l'opera di ricostruzione di Milano dopo la sua distruzione ad opera del Barbarossa e la sua attivit\u00e0 a favore dei poveri, ricordata con l'epiteto di \"pane di San Galdino\" che era usato a Milano per il pane distribuito ai poveri e ai carcerati e forse \u00e8 per questo motivo che Alessandro Manzoni chiamer\u00e0 Galdino il personaggio del frate questuante per i poveri nei \"Promessi Sposi\".\nL'arco trionfale del 1847.\nQuando nel 1847, alla morte dell'austriaco Gaisruck venne nominato l'italiano Bartolomeo Romilli come arcivescovo di Milano, furono eretti dai milanesi tre archi trionfali lungo il percorso di ingresso, dedicati a Sant'Ambrogio, San Carlo e a San Galdino; sull'arco di quest'ultimo furono inserite delle scritte che ricordavano l'opera di ricostruzione della citt\u00e0 dalle \"rovine\" dell'\"Enobarbo\" ed era citata la battaglia di Legnano, scritte che furono censurate dell'autorit\u00e0 austriaca"}
{"id": "1646299", "revid": "767487", "url": "https://it.wikipedia.org/wiki?curid=1646299", "title": "Non torno a casa stasera", "text": "Non torno a casa stasera (\"The Rain People\") \u00e8 un film del 1969 diretto da Francis Ford Coppola.\nEntrambi gli interpreti maschili principali del film, James Caan e Robert Duvall, saranno presenti anche nel successivo film di Coppola, \"Il padrino\".\nIl \"making of\" del film fu realizzato da George Lucas, presente sul set nel ruolo di assistente alla produzione, che solo nel 1971 avrebbe esordito nella regia con \"L'uomo che fugg\u00ec dal futuro\".\nTrama.\nLa giovane Natalie, dopo aver scoperto di essere incinta, sopraffatta dal sentirsi inadeguata ed incapace di affrontare le responsabilit\u00e0 del ruolo di buona moglie ed ora anche madre, una mattina abbandona la propria casa, lasciando solo un biglietto al marito addormentato, ed inizia un viaggio in auto senza meta, per cercare di chiarirsi le idee sulla propria vita.\nAvendo bisogno di qualcuno a cui confidare i propri pensieri, carica un autostoppista, il giovane campione di football \"Killer\" Kilgannon, che accompagna dal padre della sua ragazza del college, che dovrebbe offrirgli un lavoro. Solo una volta giunti l\u00e0, Natalie scopre dall'inorridita reazione negativa della ragazza che Killer, in seguito ad un incidente di gioco, ha subito danni cerebrali ed ora \u00e8 un ritardato, che al college da studente \u00e8 finito a fare l'inserviente, prima di essere allontanato con un indennizzo.\nLa donna, in fuga dalle responsabilit\u00e0, vorrebbe liberarsi anche di Killer, che la segue con cieca fiducia. Riesce a trovargli un modesto lavoro ed una sistemazione in un negozio-allevamento di animali, ma lui combina un disastro e viene cacciato (con un bel po' dei suoi soldi sottratti dall'avido padrone).\nFermata per eccesso di velocit\u00e0, fa la conoscenza con il poliziotto Gordon ed accetta di trascorrere insieme a lui la serata. L'uomo la porta nella propria roulotte, che divide con la figlioletta, da quando pochi anni prima la moglie \u00e8 rimasta vittima dell'incendio della loro casa, e Natalie, dopo essersi dimostrata fino a quel momento disponibile, si rende conto di non voler tradire il marito e distruggere il proprio matrimonio.\nGordon reagisce violentemente e Killer, che girovagava senza meta nel campo di roulottes in compagnia proprio della figlia del poliziotto, interviene in aiuto dall'amica, aggredendolo. La bambina spara con la pistola del padre, per difenderlo, e colpisce Killer, che muore fra le braccia di Natalie.\nCommento critico.\nIl celebre critico del \"Chicago Sun-Times\", Roger Ebert, all'epoca dell'uscita di \"Non torno a casa stasera\" lo paragon\u00f2 a \"Easy Rider\", definendolo un'immagine speculare del celebre film con Peter Fonda e Dennis Hopper (curiosamente i due film, entrambi road movie, furono distribuiti nelle sale cinematografiche statunitensi nell'estate del 1969 a poco pi\u00f9 di un mese di distanza l'uno dall'altro): la protagonista del film di Coppola fugge da un perfetto quadretto familiare medio-borghese alla ricerca della libert\u00e0 da ogni responsabilit\u00e0, i due \"bikers\" sbandati del film di Hopper sono senza legami ma cercano di sistemarsi con una vendita di droga, i due stili di vita opposti si incrociano, gli obiettivi sono invertiti, ma nessuno dei personaggi riesce a raggiungerli; entrambi i film presentano coppie di protagonisti formate da un individuo \"consapevole\", impegnato nella ricerca esistenziale (interpretati dalla Knight e da Fonda), e uno \"innocente\" (Caan e Hopper), che si limita a fare, senza porsi domande."}
{"id": "1646301", "revid": "1543377", "url": "https://it.wikipedia.org/wiki?curid=1646301", "title": "Biled", "text": "Biled (in ungherese \"Bill\u00e9d \", in tedesco \"Billed\") \u00e8 un comune della Romania di 3.614 abitanti, ubicato nel distretto di Timi\u0219, nella regione storica del Banato. \nNel 2004 si sono staccati da Biled i villaggi di \u0218andra e Uihei, andati a formare il comune di \u0218andra.\nL'esistenza di Biled \u00e8 attestata per la prima volta in un documento del 1462, ma sono stati ritrovati reperti archeologici di epoca Romana; il ritrovamento pi\u00f9 importante \u00e8 del 1847, quando vennero scoperte circa 2.000 monete in oro, argento e bronzo, emesse nel periodo tra il regno di Traiano e quello di Costantino I. L'intera raccolta \u00e8 oggi conservata a Vienna. "}
{"id": "1646303", "revid": "767487", "url": "https://it.wikipedia.org/wiki?curid=1646303", "title": "Alessandro Telesino", "text": "Biografia.\nAlessandro successe all'abate Giovanni alla guida dell'Abbazia benedettina del Santissimo Salvatore a Telese, certamente prima del 1127.\nSi dimostr\u00f2 uomo colto e astuto. Ad Alife conobbe Matilde di Altavilla, sorella di Ruggero II di Sicilia e moglie del conte Rainulfo III di Alife. Diventato amico della contessa, scrisse la sua opera pi\u00f9 importante, la \"Ystoria Rogerii regis Sicilie Calabrie atque Apulie\", biografia accurata di re Ruggero II.\nIl re tenne sempre in considerazione l'abate e visit\u00f2 due volte l'abbazia corredando le sue visite con cospicue donazioni. Infatti il sovrano don\u00f2 al monastero i feudi di San Salvatore e la collina della Rocca, Carattano e Villa degli Schiavi riconoscendo agli abati il diritto di amministrare la giustizia.\nAll'abate Alessandro successe l'abate Stefano, tra il 1136 e il 1143.\nOpere.\nLa sua opera pi\u00f9 famosa \u00e8 la \"Ystoria Rogerii regis Sicilie Calabrie atque Apulie\", una biografia di Ruggero II di Sicilia che copre in dettaglio gli anni successivi al 1127 e fino al 1136, ove termina bruscamente. Fu scritta su commissione della sorella del sovrano, Matilda, moglie di Rainulfo di Alife, e si tratta senz'altro di propaganda a favore del re normanno, anche se Rainulfo era il peggior nemico di Ruggero. Si abbina bene con la cronaca del suo contemporaneo Falcone Beneventano, che si oppone invece a Ruggero.\nEdizioni.\nDall'unico manoscritto esistente (Barcellona, Biblioteca Central, cod. 996), una copia redatta a Monte Cassino intorno al 1330 e portata in Spagna al tempo dell'occupazione aragonese, l'antiquario Jer\u00f3nimo Zurita y Castro trasse la \"editio princeps\" nel 1578, priva degli ultimi capitoli (da questa derivano Muratori e Del Re). \nLa \"Historia Allifana\".\nCon il cinquecentesco titolo di \"Historia Allifana\", \u00e8 nota una storia della traslazione in Alife da Roma e cenno agiografico di Papa Sisto I opera dell'abate Alessandro di Telese, redatta per intervento di Roberto vescovo di Alife, negli anni fra il 1131 e il 1134, durante il governo di Rainulfo di Alife. Il codice del XII secolo, ancora nelle mani dei vescovi alifani del secolo XVI tra cui Antonio Agust\u00edn che ne fa espressa memoria in una lettera, e noto a Ignazio Danti vescovo di Alatri, e ad altri antiquari alifani \u00e8 andato in seguito perduto. Una epistola e narrazione del Danti ripresa dai bollandisti negli \"Acta sanctorum\", i testi degli eruditi alifani e il cenno contenuto in una cinquecentina di Cilio Alifano e le testimonianze dei vescovi hanno consentito di attestarne l'esistenza."}
{"id": "1646304", "revid": "14632038", "url": "https://it.wikipedia.org/wiki?curid=1646304", "title": "Rothenfelde", "text": ""}
{"id": "1646305", "revid": "599013", "url": "https://it.wikipedia.org/wiki?curid=1646305", "title": "Ye-y\u00e9", "text": ""}
{"id": "1646306", "revid": "118834", "url": "https://it.wikipedia.org/wiki?curid=1646306", "title": "I fratelli", "text": ""}
{"id": "1646314", "revid": "205250", "url": "https://it.wikipedia.org/wiki?curid=1646314", "title": "Edoardo Guarnera", "text": "Biografia.\nRomano e proveniente da una nota famiglia di musicisti, figlio del baritono Guido Guarnera, ha intrapreso fin da giovanissimo lo studio della musica e del canto imponendosi immediatamente all'attenzione della critica specialistica per il suo particolare e potente timbro vocale, risultando fin dall'inizio vincitore in diversi concorsi lirici internazionali quali il Mattia Battistini di Rieti e lo Sperimentale di Spoleto.\nIl debutto sul palcoscenico di Edoardo Guarnera avviene al Teatro dell'Opera di Roma nel ruolo di Pinkerton nell'opera pucciniana \"Madama Butterfly\" e successivamente nel \"Don Pasquale\" di Donizetti con la regia di Gigi Proietti.\nDa allora inizia la carriera professionistica che lo vede interprete nei ruoli principali delle stagioni operistiche di teatri quali il Petruzzelli di Bari, il Bellini di Catania, il Costanzi di Roma, il Festival dei Due Mondi di Spoleto, il San Carlo di Napoli, effettuando inoltre, diverse tourn\u00e9e in Russia, Germania, Francia, Canada, Stati Uniti d'America.\nUnitamente al classico repertorio lirico, si specializza anche nell'operetta debuttando ne \"Il pipistrello\" di Strauss, \"La principessa della Czarda\" di Emmerich K\u00e1lm\u00e1n, \"La danza delle libellule\" e \"La vedova allegra\" di Franz Leh\u00e1r con la regia di Gino Landi e Sandro Massimini.\nNel corso della sua carriera ha anche interpretato canzoni dedicate alla sua squadra del cuore, la ; da ricordare \u00e8 la sua performance, insieme ad altri artisti di fede laziale, durante i festeggiamenti del centenario della societ\u00e0 biancoceleste, quando tutti intonarono l'inno scritto per l'occasione dal titolo \"Cent'anni insieme\".\nLa sua versatilit\u00e0 gli permette di raggiungere la massima notoriet\u00e0 artistica partecipando a tutte le produzioni teatrali e televisive di variet\u00e0 allestite al Salone Margherita - Bagaglino di Roma con le regie di Castellacci e Pingitore. Si ricordano gli spettacoli \"Mavaffanlopoli\", \"Viva l'Italia e dintorni\", \"Bertoldo, Bertoldino e Bertinotti\", \"Viva l'Italia\", \"Viva le italiane\", \"Gran Caff\u00e8\", \"Buffoni\". Successivamente partecipa a varie edizioni di \"Viva Napoli\", con Mike Bongiorno e per tre anni consecutivi partecipa alla trasmissione \"Ci vediamo in Tv\" trasmessa su Rai Uno con la conduzione di Paolo Limiti.\nPer il palinsesto notturno di Rai Notte di Gabriele La Porta, ha partecipato come ospite fisso alla trasmissione \"Storie d'amore\" condotta da Stefania Quattrone.\nSono inoltre da ricordare le sue partecipazioni cinematografiche come cantante ed attore in film con le regie di Michelangelo Antonioni, Franco Brusati e Philippe Noiret.\nNel 2014 partecipa come ospite al programma d'intrattenimento musicale per la tv \"MilleVoci\" di Gianni Turco.\nNel 2015 nello stesso programma conduce una rubrica dedicata all'operatta, sua grande passione."}
{"id": "1646320", "revid": "30610", "url": "https://it.wikipedia.org/wiki?curid=1646320", "title": "Benetton B194", "text": "La Benetton B194 fu la decima monoposto prodotta dalla Benetton Formula per prendere parte al campionato mondiale di Formula 1. Impiegata nella stagione 1994, fu guidata da Michael Schumacher (che vi si laure\u00f2 campione del mondo) e a rotazione da JJ Lehto, Jos Verstappen e Johnny Herbert.\nSviluppo.\nL'inizio della stagione 1994 port\u00f2 con s\u00e9 significativi cambiamenti regolamentari rispetto all'annata precedente: al fine di rendere maggiormente determinante il ruolo del pilota durante la corsa, la FIA decise di bandire vari ausili elettronici e meccanici come le sospensioni attive, il controllo della trazione, le quattro ruote motrici, l'ABS, i freni assistiti, il differenziale elettronico e la telemetria bidirezionale. Venne inoltre introdotto un ulteriore elemento tattico con l'autorizzazione a effettuare rifornimenti di carburante durante la corsa, circostanza che indusse i progettisti a ridurre le dimensioni dei serbatoi.\nTenendo conto delle nuove disposizioni regolamentari, l'ingegnere Rory Byrne e il direttore tecnico Ross Brawn scelsero di impostare il progetto della nuova monoposto ottimizzandolo per lo stile di guida del pilota di punta Michael Schumacher: ne risult\u00f2 una vettura estremamente razionale e efficace dal punto di vista aerodinamico, con muso alto, pance laterali voluminose e provviste di grandi pinne deviatrici di flusso davanti alle bocche d'aspirazione. Come motore venne introdotto il V8 Ford ZR (prodotto dalla Cosworth), pi\u00f9 efficiente rispetto ai propulsori HBA adottati fino al 1993, ma prestazionalmente ancora inferiore al V10 Renault montato dalla rivale Williams. Il propulsore era considerato il punto pi\u00f9 debole della vettura, motivo che spinse la squadra, su esplicita richiesta di Flavio Briatore, ad abbandonarlo nella stagione seguente per passare ai pi\u00f9 competitivi V10 Renault montati anche dalla diretta rivale Williams F1.\nA seguito del cambio di sponsorizzazione principale (alla Camel si sostitu\u00ec la Mild Seven), la livrea della vettura abbandon\u00f2 la tinta gialla adottata dal 1991 in favore del blu-azzurro caratterizzante il brand del nuovo sostenitore. La monoposto numero 5 (in dotazione a Schumacher) presentava altres\u00ec piccoli inserti rossi su musetto e ala anteriore, essenzialmente allo scopo di consentire a pubblico e telecronisti di meglio distinguerla dalla numero 6, condotta dal secondo pilota.\nCarriera agonistica.\nAffidata a Michael Schumacher (compattamente sostenuto da tutto il team guidato da Flavio Briatore) la B194 si rivel\u00f2 immediatamente molto competitiva e capace di eguagliare sia in qualifica che in gara le prestazioni della concorrente Williams, potendo quindi ambire sia al titolo piloti che alla coppa costruttori. Solida ed affidabile, in tutto l'anno fu coinvolta in soli tre ritiri per motivi meccanici: uno per Schumacher (cedimento del motore al GP di Germania), uno per Jos Verstappen (eguale problema al GP di Spagna) e uno per Johnny Herbert (rottura del cambio al GP d'Australia).\nAl volante di questa monoposto Schumacher consegu\u00ec otto vittorie e due secondi posti, con sei pole position conquistate, chiudendo a podio tutte le gare cui prese parte e/o in cui riusc\u00ec ad arrivare al traguardo; a lui si debbero pertanto 92 dei 103 punti raccolti dalla Benetton durante la stagione, che gli valsero il primo titolo mondiale della carriera e portarono la casa britannica al secondo posto finale nella graduatoria costruttori alle spalle della Williams. La corsa al mondiale marche fu invece vanificata dallo scarso rendimento delle tre seconde guide (Verstappen, Lehto, Herbert) che si alternarono al volante durante l'anno e si trovarono poco a loro agio nel condurre una macchina costruita \"su misura\" per Schumacher, nonch\u00e9 dalle quattro gare di squalifica irrogate a Schumacher stesso nel corso della stagione.\nControversie.\nIl notevole passo in avanti nelle prestazioni evidenziato dalla B194 (capace di uguagliare e superare vetture con mezzi tecnici teoricamente pi\u00f9 performanti, quale ad esempio la Williams-Renault) rispetto alla B193B e la discrepanza tra il rendimento eccellente di Schumacher e quello molto inferiore dei suoi compagni di squadra fecero sorgere dubbi in merito alla regolarit\u00e0 del progetto della monoposto.\nCome gi\u00e0 accennato, alla vigilia della stagione 1994 la FIA aveva decretato l'illegalit\u00e0 di diverse strumentazioni elettroniche comunemente adottate sulle monoposto fino all'annata precedente, quale ad esempio il controllo di trazione. Al GP del Pacifico Ayrton Senna, costretto ad un precoce ritiro, rimase per qualche tempo ad osservare la gara a bordo pista e rifer\u00ec di aver avvertito una differenza tra il rumore emesso dalla Benetton guidata da Michael Schumacher e quella di Jos Verstappen, che peraltro appariva anche pi\u00f9 instabile nelle traiettorie. Tali particolari sono compatibili con l'ipotesi (poi mai accertata) che la vettura del pilota tedesco potesse aver mantenuto il summenzionato ausilio (o uno analogo), la cui azione, oltre a stabilizzare la marcia della vettura, ha la particolarit\u00e0 di modificare il normale rumore del motore.\nDi l\u00ec a poco gli organi di governo del campionato richiesero ad alcune scuderie (tra le quali Williams, McLaren, Ferrari e appunto Benetton) di certificare la liceit\u00e0 dell'informatica imbarcata sulle proprie monoposto: sia Benetton che McLaren opposero tuttavia un rifiuto alla richiesta di fornire i codici dei loro computer, incorrendo in una sanzione amministrativa di 100.000 dollari USA pro capite. Un rapporto pubblicato di l\u00ec a poco dal quotidiano \"The Independent\" afferm\u00f2 l'esistenza nei software adottati dalla scuderia italo-britannica per la vettura di Schumacher di un file denominato \"Launch Control\", che attivava una particolare parzializzazione della valvola a farfalla del motore Ford, tale da annullare il pattinamento delle ruote posteriori e quindi agevolare il pilota tedesco negli scatti da fermo. Tale programma, risalente al 1993, era anch'esso illegale ai sensi delle nuove norme: il quotidiano britannico afferm\u00f2 che i tecnici Benetton l'avevano nascosto oltre il fondo delle righe di codice del software dei programmi, criptandolo con una chiave segreta.\nLa FIA comunque ritenne di non indagare ulteriormente, sicch\u00e9 non venne mai effettivamente chiarito se la B194 avesse davvero caratteristiche irregolari: la Benetton dal canto suo neg\u00f2 ogni addebito, definendo tecnicamente impossibile utilizzare soluzioni irregolari del sistema informatico sfuggendo ai controlli; lo stesso team tuttavia conferm\u00f2 la presenza del file citato nell'inchiesta dell\"Independent\", affermando che la criptatura applicata su di esso lo rendeva inattivabile. Tale versione venne contestata da un tecnico informatico di un altro team, che afferm\u00f2 di aver lavorato per conto della propria squadra alla ripulitura dei codici da tutti i sistemi illegali e di considerare pertanto sospetta la soluzione di occultamento adottata dalla Benetton.\nNella medesima stagione, a seguito del rogo divampato al GP di Germania sulla vettura di Jos Verstappen durante un pit stop, la FIA condusse un'ispezione nella sede operativa Benetton di Enstone: venne alla luce che la valvola d'immissione del carburante montata sulle macchine rifornitrici adottate durante le soste in gara era priva di filtro, in modo tale da velocizzare l'afflusso della benzina nel serbatoio e rendere tale operazione del 12,5% pi\u00f9 veloce rispetto alla media degli altri team. Tale modifica rendeva tuttavia la valvola meno sicura: proprio un malfunzionamento di tale ausilio fu alla base del gi\u00e0 citato principio d'incendio (risoltosi comunque senza gravi conseguenze). Anche in questo caso non venne tuttavia comminata alcuna sanzione significativa, non essendovi del resto alcun obbligo in proposito.\nLo stesso Verstappen, in alcune interviste concesse negli anni 2010, rievocando la sua annata 1994 in Benetton afferm\u00f2 apertamente di essere convinto (pur non avendone mai avuto esplicita conferma, che pure egli aveva invano richiesto a Flavio Briatore) che la Benetton avesse aggirato i regolamenti al fine di rendere la vettura di Schumacher pi\u00f9 performante. Tutte e tre le seconde guide Benetton del 1994 affermarono di aver provato, senza successo, a imitare lo stile di guida del pilota di punta, ma che la monoposto non li avrebbe altrettanto assecondati, rivelandosi anzi poco maneggevole, incline al testacoda e difficile da portare al limite."}
{"id": "1646321", "revid": "1543377", "url": "https://it.wikipedia.org/wiki?curid=1646321", "title": "Pierre Fontaine", "text": "Biografia.\nFontaine nacque a Rouen e si presume vi abbia compiuto i primi studi musicali. Nel 1403 cantava nella cappella musicale della corte di Borgogna alle dipendenze di Filippo II di Borgogna, e dopo la sua morte e la conseguente dissoluzione della stessa, si trasfer\u00ec alla \"Ste. Chapelle\" di Bourges, dove rimase fino al 1407.\nTorn\u00f2 alla cappella di Borgogna quando essa venne ricostituita, dopo un periodo di inattivit\u00e0, da Giovanni di Borgogna successore di Filippo II. Quando nel 1419 il duca mor\u00ec, egli lasci\u00f2 l'incarico e si trasfer\u00ec nel nord Italia entrando nella cappella di papa Martino V dove rimase fino ai primi anni venti del XV secolo. Verso il 1430 torn\u00f2 in Borgogna ed entr\u00f2 nuovamente nella cappella del nuovo duca Filippo il Buono, dove rimase almeno fino al 1447. Non vi \u00e8 alcuna notizia sulla sua morte ma la sua sostituzione nella cappella avvenne nel 1451.\nMusica.\nSoltanto sette delle sue opere sono giunte fino ai nostri giorni e sono sei rondeau e ballate, due dei tre generi di chanson conosciute a quei tempi. Tutti i pezzi sono scritti per tre voci.\nLa maggior parte dei pezzi di Fontaine sono molto concisi. Una trascrizione di \"Pastourelle en un vergier\", trascritta in notazione musicale moderna, \u00e8 costituita da sole undici battute. La tessitura \u00e8 molto semplice con una linea melodica superiore secondo la tradizione della scuola di Borgogna."}
{"id": "1646323", "revid": "767487", "url": "https://it.wikipedia.org/wiki?curid=1646323", "title": "Il re muore", "text": "Il re muore (\"Le roi se meurt\") \u00e8 un'opera teatrale di Eug\u00e8ne Ionesco, portata per la prima volta sulle scene parigine nel 1962.\nTrama.\nB\u00e9renger, sovrano dell'Universo, ha una malattia incurabile ma non sa ancora che dovr\u00e0 morire; le due regine, la dolce Marie e la saccente Marguerite, venute a conoscenza della sua malattia grazie al medico, chirurgo e batteriologo di corte discutono a lungo se sia il caso di rivelare la nefasta notizia al loro marito e sovrano.\nAlla fine la notizia viene rivelata a B\u00e9renger che, incredulo, non vuole convincersi della sua imminente morte; il sovrano si crede ancora in possesso del potere sugli elementi della natura e sulle persone ma, inesorabilmente, scopre che la sua malattia non gli ha lasciato nessuna forza e, invano, ordina alla natura e agli uomini che nemmeno gli rispondono.\nEchi e rimandi.\nLa trama rimanda probabilmente ad una ampia letteratura sul mito propria del Novecento e, in particolare, del movimento modernista.\nGi\u00e0 Thomas Stearns Eliot nella sua opera poetica (\"The Wasteland\", \"La terra desolata\") (1922) aveva raccolto numerosi miti di origine celtica riguardanti la sterilit\u00e0, l'impotenza di un re (la leggenda del Graal, il mito di Parsifal...).\n\u00c8 evidente l'influenza di \"The Wasteland\" su questa opera teatrale ed \u00e8 altrettanto evidente la sottile critica alla visione scientifica del mondo, personificata dal medico di corte e dalla regina Marguerite.\nLa scienza, nell'opera di Ionesco, \u00e8 in grado di diagnosticare e prevedere la morte del re ma ha perso la dimensione della speranza, meravigliosamente personificata dalla femminilit\u00e0 di Marie."}
{"id": "1646325", "revid": "192549", "url": "https://it.wikipedia.org/wiki?curid=1646325", "title": "Alessandro di Telese", "text": ""}
{"id": "1646328", "revid": "1543377", "url": "https://it.wikipedia.org/wiki?curid=1646328", "title": "Birda", "text": "Birda (in ungherese \"Birda \", in tedesco \"Birda\") \u00e8 un comune della Romania di 1.955 abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 4 villaggi: Berecu\u021ba, Birda, M\u00e2n\u0103stire, S\u00e2ngeorge.\nBirda \u00e8 divenuto comune autonomo nel 2004, staccandosi dalla citt\u00e0 di G\u0103taia.\nIl principale monumento del comune \u00e8 il Monastero di San Giorgio, risalente al XV secolo (presenza documentata nel 1485)."}
{"id": "1646339", "revid": "466539", "url": "https://it.wikipedia.org/wiki?curid=1646339", "title": "Pietra di Livingstone e Stanley", "text": "La pietra di Livingstone e Stanley \u00e8 un monumento che si trova nei pressi di Mugere, in Burundi, a dodici chilometri a sud della ex-capitale Bujumbura sul lago Tanganica.\nStoria.\nIndica il luogo dove l'esploratore e missionario David Livingstone e l'esploratore e giornalista Henry Morton Stanley si sono incontrati, quattordici giorni dopo il loro primo storico incontro a Ujiji. Da l\u00ec hanno esplorato con canoe le rive nord del Tanganica alla ricerca delle sorgenti del Nilo e vi hanno trascorso due notti, dal 25 al 27 novembre 1871. \nLivingstone e Stanley erano i primi europei che entravano in Burundi, a parte l'effimera apparizione di Richard Francis Burton e John Hanning Speke nel 1858 che osservarono il paese solo dal lago senza scendere a riva. L'incontro con dei \"bianchi\" dest\u00f2 meraviglia ed ebbe una notevole risonanza locale: in loro onore la popolazione dedic\u00f2 questo monumento."}
{"id": "1646345", "revid": "144796", "url": "https://it.wikipedia.org/wiki?curid=1646345", "title": "Galdino Valvassi della Sala", "text": ""}
{"id": "1646352", "revid": "1543377", "url": "https://it.wikipedia.org/wiki?curid=1646352", "title": "Bogda", "text": "Bogda (fino al 1924 \"Bogdan\", in ungherese \"Rig\u00f3sf\u00fcrd\u0151 \", in tedesco \"Neuhof\") \u00e8 un comune della Romania di 418 abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 6 villaggi: Altringen, Bogda, Buzad, Charlottenburg, Comeat, Sintar."}
{"id": "1646369", "revid": "767487", "url": "https://it.wikipedia.org/wiki?curid=1646369", "title": "Boldur", "text": "Boldur (in ungherese \"Boldor \") \u00e8 un comune della Romania di 2.246 abitanti, ubicato nel distretto di Timi\u0219, nella regione storica del Banato.\nIl comune \u00e8 formato dall'unione di 4 villaggi: Boldur, Jab\u0103r, Ohaba-Forgaci, Sinersig."}
{"id": "1646374", "revid": "123485637", "url": "https://it.wikipedia.org/wiki?curid=1646374", "title": "Period after opening", "text": "Il period after opening o PAO \u00e8 un simbolo grafico inserito sui cosmetici che deve essere inteso in funzione di un rischio sanitario derivante dall'uso del prodotto e non alla \u201cperformance\u201d tecnica del prodotto. Esso \u00e8 definito infatti come \u201cil tempo in cui il prodotto, una volta aperto pu\u00f2 essere utilizzato senza effetti nocivi per il consumatore. \nNell'Unione europea il simbolo PAO \u00e8 stato introdotto dalla direttiva 2003/15/CE per i prodotti cosmetici con durata superiore ai 30 mesi (esenti da data di scadenza). Sono esenti invece dall'indicazione del PAO i prodotti monodose, quelli confezionati in modo da non venire a contatto con l'ambiente esterno (come gli spray) oppure quelli che, per le loro caratteristiche formulative, possono durare a lungo, senza rischi di deterioramento nel tempo. I prodotti di durata inferiore a 30 mesi invece devono obbligatoriamente indicare la data di scadenza del prodotto. \nIl PAO \u00e8 indicato in tutti i Paesi dell\u2019Unione Europea con uno stesso simbolo stampato sia sul contenitore primario (a diretto contatto con il cosmetico) sia, se presente, su quello secondario (l\u2019imballaggio esterno): un vasetto aperto su cui \u00e8 apposta la durata in mesi del prodotto dopo l\u2019apertura, scritta in cifre, seguita dalla lettera \u201cM\u201d (mese in italiano, \"month\" in inglese, \"mensis\" in latino, \"mes\" in spagnolo, \"mois\" in francese, \"Monat\" in tedesco, \"maand\" in olandese, \"m\u00e5ned\" in danese, \"miesi\u0105c\" in polacco, \u043c\u0435\u0441\u044f\u0446 in russo, \u043c\u0435\u0441\u0435\u0446 in serbo, \"m\u00ed\" in irlandese, \"m\u00eas\" in portoghese, \"monato\" in esperanto, mexe in veneto ecc.)."}
{"id": "1646378", "revid": "123704227", "url": "https://it.wikipedia.org/wiki?curid=1646378", "title": "Mazzarona", "text": "La Mazzarona (\"Mazzarruna\" in dialetto siracusano), \u00e8 un quartiere situato nella periferia nord-est di Siracusa.\nStoria.\nIl quartiere \u00e8 sorto durante il boom edilizio (popolare e privato) partito dagli anni sessanta e terminato negli anni ottanta. \nLa Mazzarona \u00e8 una zona dalle due facce; da un lato \u00e8 un vistoso esempio di quartiere dormitorio con le difficolt\u00e0 classiche di un quartiere periferico; da un altro si trova presso una delle zone naturali pi\u00f9 belle della citt\u00e0, in quanto caratterizzata dalla presenza del mare e di scogliere che di fatto formano la lunga costa (storicamente chiamata dai siracusani \"a costa r\u00ea pilice\u1e0d\u1e0di\") che parte da sud (Borgata Santa Lucia) e termina a nord della citt\u00e0 (Santa Panagia).\nNegli ultimi anni l'amministrazione facente capo all'ex sindaco Giambattista Bufardeci ha avviato alcuni progetti di recupero, in quanto errori urbanistici hanno determinato la nascita di vere e proprie aree dormitorio carenti di servizi e attivit\u00e0 commerciali, favorendo in tal senso la nascita di centri commerciali, scuole, una biblioteca di quartiere, un centro per anziani, una nuova scuola e il campo sportivo Giorgio Di Bari. Un primo progetto \u00e8 stato portato a termine; si tratta della pista ciclabile Rossana Maiorca che attraversa tutta la suddetta costiera e fornisce ai residenti di questo e dei quartieri limitrofi un punto di svago alternativo.\nDal 1984 al novembre 2009 in viale Algeri, una delle arterie principali del quartiere, ha avuto luogo ogni mercoled\u00ec un mercato settimanale di alimentari e abbigliamento, ora spostato in Piazza Marcello Sgarlata."}
{"id": "1646379", "revid": "1543377", "url": "https://it.wikipedia.org/wiki?curid=1646379", "title": "Brestov\u0103\u021b", "text": "Brestov\u0103\u021b (in ungherese \"Temes-Aga\", in tedesco \"Brestowatz\" o \"Banat-Brestowatz\") \u00e8 un comune della Romania di 708 abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 5 villaggi: Brestov\u0103\u021b, Co\u0219arii, Hodo\u0219, Lucare\u021b, Te\u0219."}
{"id": "1646380", "revid": "1543377", "url": "https://it.wikipedia.org/wiki?curid=1646380", "title": "Confinati", "text": "Confinati oppure le anime confinate sono delle figure mitiche diffuse nelle tradizioni popolari della Lombardia nord-orientale, soprattutto nelle Valli Bergamasche, Val Camonica e Valtellina.\nEssi erano delle anime di persone morte insoddisfatte, che erano state mandate al confino tramite un esorcismo in vallate laterali ed inospitali, in modo tale da non poter nuocere ai vivi.\nSono chiamati in dialetto camuno \"cunfin\u00e0cc\", in dialetto Valtellinese \"cunfin\u00e0a\"."}
{"id": "1646383", "revid": "287204", "url": "https://it.wikipedia.org/wiki?curid=1646383", "title": "Brestovat", "text": ""}
{"id": "1646386", "revid": "1100311", "url": "https://it.wikipedia.org/wiki?curid=1646386", "title": "V\u00edtor Gomes", "text": "Carriera.\nCresce calcisticamente nel Rio Ave dove esordisce nella massima serie portoghese nella stagione 2005-2006. A seguito della retrocessione del club, seguono due stagioni nella serie inferiore dove Vitor Gomes si distingue come uno dei migliori giovani del torneo.\nNel gennaio 2008, si trasferisce in prestito al Cagliari, per poi ritornare al Rio Ave senza mai avere giocato una partita con i sardi."}
{"id": "1646392", "revid": "701660", "url": "https://it.wikipedia.org/wiki?curid=1646392", "title": "Museo archeologico nazionale d'Abruzzo", "text": "Il Museo archeologico nazionale d'Abruzzo (in acronimo MANDA) \u00e8 un museo di Chieti, allestito all'interno di Villa Frigerj. Ospita un'importante raccolta archeologica abruzzese che documenta la cultura dell'Abruzzo antico dalla protostoria alla tarda et\u00e0 imperiale, ed una raccolta numismatica di monete dal IV al XIX secolo.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale dell'Abruzzo, nel dicembre 2019 divenuto Direzione regionale Musei.\nStoria.\nIl museo \u00e8 situato presso Villa Frigerj, un edificio in stile neoclassico fatto costruire intorno al 1830 dal barone Ferrante Frigerj su progetto di Enrico Riccio.\nL'edificio venne poi ceduto al Comune di Chieti, che intorno ai primi anni del Novecento ne fece la sede dell'Istituto Tecnico \"Ferdinando Galiani\", istituito nel 1865.\nDopo la seconda guerra mondiale la villa fu ceduta dal comune al demanio, e, nel 1959, per volere dell'allora Soprintendente Valerio Cianfarani, venne inaugurato il museo, alla presenza del Presidente della Repubblica Giovanni Gronchi. La villa ospit\u00f2 brevemente anche la sede del Rettorato dell'Universit\u00e0 degli Studi \"Gabriele d'Annunzio\", istituita nel 1965, salvo poi spostarsi nel Campus a Chieti Scalo.\nNel 1984 il museo ha sub\u00ecto una ristrutturazione - dovuta all'acquisizione di nuovi reperti e alle numerose donazioni da privati - che ha portato all'allestimento attuale. In occasione del terremoto dell'Aquila del 2009, il materiale \u00e8 stato provvisoriamente messo in sicurezza, per verificare la stabilit\u00e0 dell'edificio, la statua del guerriero \u00e8 stata condotta in seguito a L'Aquila per una mostra sull'Abruzzo in occasione del G8, e successivamente ricondotta a Chieti per l'allestimento in una nuova sala progettata da Mimmo Paladino. Nel 2011 c'\u00e8 stata l'ultima sistemazione generale del materiale allestito.\nDescrizione.\nIl Museo si divide in sette sezioni:\nPiano terra.\nIl piano terra ospita la \"Collezione Pansa\", proveniente dalla raccolta privata dello studioso abruzzese Giovanni Pansa, che comprende bronzi, gioielli, vetri, avori, steli funerarie e oggetti di uso quotidiano, la \"Collezione Numismatica\" con circa 15.000 monete tra cui l'aureo dell'imperatore Galba e il salone d'ingresso dove sono raccolte varie statue romane tra cui la colossale statua di \"Ercole Epitrapezios\", del I sec. a.C., rinvenuta in Alba Fucens.\nVi sono esposte inoltre opere scultoree dall'epoca tardo repubblicana al primo impero come un letto funerario in osso proveniente da Collelongo, il sepolcro a tempietto del magistrato Lusius Storax, materiale musivo da Alba Fucens, ritratti e il lapidario romano.\nCollezione Pansa e sala Numismatica.\nNel 1992 fu allestita la Collezione di Giovanni Pansa (1865-1929), uno degli avvocati pi\u00f9 influenti d'Abruzzo, originario di Sulmona, noto appassionato per l'antichit\u00e0, il quale acquist\u00f2 e studi\u00f2 vari oggetti dei popoli italici abruzzesi. L'acquisto e il ritrovamento di vari oggetti in bronzo e ferro, costitu\u00ec una piccola collezione, che don\u00f2 nel 1954 al museo di Chieti: ci sono bronzi figurati, gioielli, vetri, avori, oggetti usati nella vita quotidiana da uomini e donne, pettini, vasi per unguenti e profumi, corazze, elmi, fibule.\nLa sala della numismatica riguarda una collezione di monete che parte dal periodo pi\u00f9 antico della presenza sannitica in Abruzzo (Marrucini, Peligni, Frentani, Marsi, Vestini), sino ad arrivare alle monete usate in epoca spagnola (XVI-XVII secolo) nei due Abruzzi Ultra e Citra. La moneta pi\u00f9 recente \u00e8 un francescone datato 1858. La sala offre una ricostruzione dell'aspetto economico e finanziario che interess\u00f2 gli antichi popoli d'Abruzzo, passando per l'epoca bizantina, con prestiti forniti dal Museo dell'Abruzzo Bizantino Altomedievale di Crecchio (CH), longobarda, normanna, federiciana, angioina, aragonese, durazzesca e infine spagnola. Si conserva anche una stele d'epoca romana in calcare, con il rilievo del \"medagliere\", cio\u00e8 di un fabbro che realizza la moneta.\nGrandissima attenzione \u00e8 stata dedicata anche alla sala numismatica: sono presenti in questa sala una campionatura di pi\u00f9 di quindicimila monete che sono state rinvenute nel corso della storia sul territorio abruzzese e si possono dare anche datazioni della moneta pi\u00f9 antica presente nella sala risalente al IV secolo a.C., mentre la pi\u00f9 recente risale al XIX secolo a.C. e proprio questo numero ingente di monete ha concesso agli studiosi la possibilit\u00e0 di una ricostruzione dell\u2019aspetto economico e finanziario che interessava le popolazioni di questa zona e che sicuramente avevano una grande maestria soprattutto nell\u2019ambito commerciale che li portava a curare scambi ed effettuare compere fuori da\nPrimo piano.\nAl piano superiore sono ospitati corredi tombali dal X al IV secolo a.C., derivati dalle tombe delle necropoli di Loreto Aprutino, Civitella Casanova, Nocciano, Campovalano, Penna Sant'Andrea, Capestrano, Alfedena, Le Castagne, Scurcola Marsicana e Pennapiedimonte, oltre a vasellame da mensa, armi, un paio di pendenti fenici in pasta di vetro, un calice a corolla, dei calzari con decorazioni a sbalzo e dischi-corazza.\nI ritrovamenti antropologici comprendono anche resti biologici, come quelli provenienti dalla Necropoli di Alfedena (V secolo a.C.) che permettono di mostrare le caratteristiche somatiche degli uomini e delle donne abruzzesi, sesso ed et\u00e0 alla morte, regime alimentare, stato di salute, tasso di fecondit\u00e0 ecc.\nLa mostra \"Ecco...Ercole appare\" presenta la statuetta in bronzo di \"Ercole in riposo\" rinvenuta nel santuario di Ercole Curino sul monte Morrone (sopra Sulmona), la ricostruzione in scala reale del sacello che la conteneva, e materiali archeologici dal santuario.\nSala del Guerriero di Capestrano.\nLa nuova sala \u00e8 stata allestita all'ingresso del museo nel 2011, progettata da Mimmo Paladino. La scultura italica comprende interessanti reperti come il \"Torsetto femminile\" di Capestrano (AQ) del VI secolo a.C., le tre steli funerarie con iscrizione in lingua picena meridionale da Penna Sant'Andrea e la famosa statua funeraria italica del \"re Nevio Pompuledio\" conosciuta internazionalmente come \"Guerriero di Capestrano\", risalente alla seconda met\u00e0 del VI secolo a.C. e proveniente dalla necropoli di Capestrano (AQ)."}
{"id": "1646395", "revid": "287204", "url": "https://it.wikipedia.org/wiki?curid=1646395", "title": "Abedi Pele", "text": ""}
{"id": "1646400", "revid": "113313496", "url": "https://it.wikipedia.org/wiki?curid=1646400", "title": "Bucov\u0103\u021b (Timi\u0219)", "text": "Bucov\u0103\u021b \u00e8 un comune della Romania di 1.032 abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 2 villaggi: Bazo\u0219u Nou e Bucov\u0103\u021b.\nBucov\u0103\u021b \u00e8 divenuto comune autonomo all'inizio del 2008, staccandosi dal comune di Remetea Mare."}
{"id": "1646401", "revid": "2207437", "url": "https://it.wikipedia.org/wiki?curid=1646401", "title": "Episodi di Shark - Giustizia a tutti i costi (prima stagione)", "text": "La prima stagione della serie televisiva Shark - Giustizia a tutti i costi \u00e8 stata trasmessa negli Stati Uniti dalla CBS dal 21 settembre 2006 al 21 maggio 2007. In Italia \u00e8 andata in onda su Rete 4 dal 5 gennaio all'8 marzo 2008, su Fox Crime dall'11 febbraio all'8 luglio 2009 e su Iris dal 14 aprile al 23 giugno dello stesso anno.\nSu Rete 4, l'episodio 17 \"La pallottola mancante\" \u00e8 stato trasmesso dopo l'episodio 19 \"Omicidio a luci rosse\". Anche Fox Crime ha mandato in onda l'episodio 17 dopo l'episodio 19. La lista segue gli episodi originali. Gli episodi 20-22, mai trasmessi da Rete 4, sono andati in onda, in anteprima, sul canale digitale terrestre gratuito Iris marted\u00ec 16 giugno 2009 alle 23.30 e marted\u00ec 23 giugno 2009 alle 22.40.\nIl manuale del vincitore.\nTrama.\nSebastian Stark, avvocato difensore di Gordin Brook, dopo l'omicidio di Dina Brook diventa un pubblico ministero su proposta del sindaco della citt\u00e0. Dovr\u00e0 per\u00f2 formare un ufficio composto da Raina Troy, Madeleine Poe, Martin Allende e Casey Woodland, ancora avvocati inesperti. Il capo di Stark \u00e8 Jessica Devilin, procuratore distrettuale della citt\u00e0 di Los Angeles. Stark inizia perci\u00f2 il suo primo caso dalla parte dell'accusa proprio contro quello che \u00e8 stato il suo ultimo cliente come avvocato difensore. C'\u00e8 solo un problema. Stark non rispetta sempre le leggi e perci\u00f2 rischia spesso la radiazione o la galera. Stark ha anche una figlia: Julie Stark, che dovr\u00e0 scegliere, dato che ha raggiunto i 16 anni, con quale dei due genitori vivere sino alla maggiore et\u00e0.\nOmicidio a luci rosse.\nTrama.\nL'avvocato Stark \u00e8 alle prese con un reo confesso di omicidio. La vittima era un produttore di film porno. Come sempre, \"Shark\" con l'aiuto della sua \u00e9quipe, arriver\u00e0 a scoprire cosa sia veramente accaduto e perch\u00e9. Intanto il rapporto fra Stark e sua figlia Julie si fa problematico...dopo un litigio trova, nascosti in camera di Julie, alcuni spinelli.\nPirateria informatica.\nTrama.\nJulie una sera rientra a casa con notevole ritardo e Stark, dopo averla sgridata le dice che l'indomani passer\u00e0 a prenderla a scuola per farle conoscere una persona. Vengono interrotti da una telefonata con cui lo informano dell'uccisione di un professore di informatica della California University, Victor Burke, gettato dalla finestra di un palazzo. Perquisendo l'ufficio del prof. Burke, Stark trova una scatola di sigari piena di soldi. Rayna, interrogando la moglie, scopre che i coniugi avevano problemi di denaro in quanto la loro figlioletta deve subire un intervento al cuore. La moglie riconosce dall'elenco degli inquilini del palazzo, un suo spasimante dei tempi del college, Brandon. Viene perquisito il suo appartamento e si scopre che \u00e8 la scena del crimine ma Brandon non si trova. Nel frattempo Stark porta sua figlia Julie in prigione per farle conoscere Erik Barrow, di 19 anni, condannato per triplice omicidio. Eric racconta a Julie che una sera, dopo una festa, guidando la macchina di suo padre e andando in giro con gli amici, bevendo birra e fumando spinelli aveva investito e ucciso tre persone.\nFinalmente trovano Brandon che racconta che il prof. Burke l'aveva aiutato, dietro compenso, a trovare il sistema di imbrogliare sulle macchine di video poker dei fratelli Lundy, gi\u00e0 noti alla procura che tenta di incastrarli per gioco d'azzardo da parecchio tempo. Ma quando i fratelli Lundy li avevano scoperti, lui aveva chiesto i soldi al padre e li aveva rimborsati. Dice anche che da quando il professore \u00e8 morto lui non ha pi\u00f9 notizie della sua fidanzata Nina. Come sempre Stark e i suoi riusciranno a sbrogliare la matassa e ad assicurare i colpevoli alla giustizia.\nStrani compagni.\nTrama.\nJackie Buckner \u00e8 un bambino scomparso. Dopo quattro anni dal presunto rapimento viene ritrovato. Ora si chiama Billy Wallace e vive con suo \"padre\". Il bambino viene restituito ai veri genitori, ma sembra non essere felice di questo, e il presunto rapitore viene arrestato. Poco dopo Jackie scompare ancora. Il rapitore accusa i genitori di Jackie di abusi sul bambino e spiega che l'ha sottratto proprio per salvarlo. I genitori negano. Stark continua le indagini e tramite un amico di \"Billy\" riesce a trovarlo ma trova anche... Ovviamente alla fine la giustizia trionfa.\nLa vendetta dello squalo.\nTrama.\nIn questo episodio si rivede Wayne Callison, il serial killer che Stark non \u00e8 riuscito a far condannare. Una ragazza viene trovata morta e ha gli stessi tagli sulle gambe delle ragazze uccise in precedenza. \"Shark\" sa che il responsabile \u00e8 Callison, che nel frattempo ha scritto un libro su come abbia sconfitto il procuratore distrettuale. Stark perseguita Wayne in ogni modo e trova un testimone che dichiara di averlo visto sulla scena del crimine. L'ossessione di Stark verso Callison lo porta a compiere un passo falso che porter\u00e0 il giudice a estrometterlo dal caso. Stark chiede insistentemente a Jess, la sua collega e amica procuratore dimissionaria, di occuparsene e alla fine la convince. Il processo volge al termine; il colpevole viene assicurato alla giustizia ma alla fine ci sar\u00e0 un grosso colpo di scena."}
{"id": "1646405", "revid": "729019", "url": "https://it.wikipedia.org/wiki?curid=1646405", "title": "Arbatskaja (Fil\u00ebvskaja)", "text": "Arbatskaja () \u00e8 una stazione della linea Fil\u00ebvskaja, la quarta linea della Metropolitana di Mosca. Completata nel 1935, \u00e8 una delle prime stazioni della metropolitana della capitale russa.\nIl design \u00e8 lo stesso utilizzato per Smolenskaja, Sokol'niki, e Park Kultury. I pilastri sono ricoperti di marmo rosa con piastrelle in ceramica color crema. L'architetto fu L. Teplitskiy.\nL'ingresso di Arbatskaja \u00e8 un'unica struttura pentagonale con la parola \"Metro\" scritta su tutti i lati. L'edificio \u00e8 attualmente dipinto di rosso, il che lo rende facilmente riconoscibile. Nel 2008 \u00e8 prevista l'aggiunta di un'altra entrata."}
{"id": "1646407", "revid": "125675712", "url": "https://it.wikipedia.org/wiki?curid=1646407", "title": "Isola Severnyj", "text": "L'isola Severnyj (, ossia \"isola settentrionale\") \u00e8 la maggiore delle due principali isole che compongono l'arcipelago di Novaja Zemlja, a nord della Russia. Si estende su un'area di 48.904\u00a0km\u00b2 tra il mare di Barents (a ovest) e il mare di Kara (a est), rendendola la 30\u00aa isola pi\u00f9 grande del mondo. \u00c8 separata dall'isola Ju\u017enyj per mezzo dello stretto di Mato\u010dkin.\nStoricamente l'isola fu abitata dai Nenci, la maggior parte dei quali furono costretti ad abbandonarla durante gli anni cinquanta, quando Novaja Zemlja fu adoperata per svolgere test nucleari. Attualmente l'isola Severnyj conserva una base dell'Armata Rossa, situata a capo \u017delanija, e possiede un porto. L'isola \u00e8 conosciuta anche per i suoi numerosi ghiacciai.\nIl poligono nucleare.\nNel luglio 1954, l'arcipelago Novaja Zemlja venne designato come poligono per il test di ordigni nucleari e rimase attivo per buona parte della guerra fredda. Sull'isola di Severnyj venne individuata la \"Zona C\", Sukhoy Nos (), che fu utilizzata dal 1958 al 1961 e fu sede nel 1961 della esplosione della bomba Zar, un ordigno nucleare da 50 megatoni, a oggi la pi\u00f9 grande bomba mai fatta esplodere dall'uomo.\nIn occasione dell'esperimento nucleare, tutti gli edifici presenti sull'isola di Severnyj, realizzati in mattoni e legno, per quanto situati a 55\u00a0km di distanza dalla deflagrazione, vennero completamente distrutti.\nIsole adiacenti.\nIsole adiacenti a Severnyj a partire da nord in senso antiorario:\nNel golfo di Ma\u0161igin (\u0433\u0443\u0431\u0430 \u041c\u0430\u0448\u0438\u0433\u0438\u043d\u0430):\nNel golfo Severnaja Sul'meneva (\u0433\u0443\u0431\u0430 \u0421\u0435\u0432\u0435\u0440\u043d\u0430\u044f \u0421\u0443\u043b\u044c\u043c\u0435\u043d\u0435\u0432\u0430):\nNel golfo Krestovaja (\u0433\u0443\u0431\u0430 \u041a\u0440\u0435\u0441\u0442\u043e\u0432\u0430\u044f):\nNel golfo Mitju\u0161icha (\u0433\u0443\u0431\u0430 \u041c\u0438\u0442\u044e\u0448\u0438\u0445\u0430):\nNello stretto di Mato\u010dkin:\nNel golfo Chram\u010denko (\u0437\u0430\u043b\u0438\u0432 \u0425\u0440\u0430\u043c\u0447\u0435\u043d\u043a\u043e):\nNel golfo di Cywolka (\u0437\u0430\u043b\u0438\u0432 \u0426\u0438\u0432\u043e\u043b\u044c\u043a\u0438):\nNel golfo di Og, o Haug (\u0437\u0430\u043b\u0438\u0432 \u041e\u0433\u0430):"}
{"id": "1646420", "revid": "1543377", "url": "https://it.wikipedia.org/wiki?curid=1646420", "title": "Remetea Mare", "text": "Remetea Mare (in ungherese \"Temesremete\" o \"Ol\u00e1hremete\", in tedesco \"Grossremete\") \u00e8 un comune della Romania di 2.148 abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 2 villaggi: Ianova e Remetea Mare.\nAi primi del 2008 si sono staccati da Remetea Mare i villaggi di Bazo\u0219u Nou e Bucov\u0103\u021b, andati a formare il comune di Bucov\u0103\u021b."}
{"id": "1646426", "revid": "124472674", "url": "https://it.wikipedia.org/wiki?curid=1646426", "title": "Kuncevskaja", "text": "Kuncevskaja \u00e8 una stazione della Metropolitana di Mosca, che funge come nodo di interscambio tra le Linee Fil\u00ebvskaja e Arbatsko-Pokrovskaja. La stazione, in origine, apr\u00ec il 31 agosto 1965 come parte dell'estensione del ramo Fil\u00ebvsky, ma il 7 gennaio 2008 fu ingrandita e ricostruita per l'estensione Mitino-Strogino.\nLa costruzione del 1965 fu disegnata da Robert Pogrebnoj secondo i progetti standard delle stazioni di superficie degli anni sessanta, con due ingressi identici sui due lati dell'autostrada Rubljovo, e due tettoie che si estendevano sulla banchina sostenute da una serie di pilastri in marmo.\nLa ricostruzione del 2008 fu progettata dall'architetto A. Vigdorov, che aggiunse una nuova banchina pi\u00f9 lunga parallela alla vecchia, ingressi pi\u00f9 moderni e spaziosi ed estese la vecchia banchina per garantire l'accesso alla linea Arbatsko-Porkovskaja tramite un sovrappasso. Quest'opera fu necessaria in quanto la vecchia banchina era stata costruita per i treni della linea Fil\u00ebvskaja, con sei carrozze, mentre la linea Arbatsko-Pokrovskaja opera con treni a sette carrozze, che probabilmente potranno essere aumentate fino a otto.\nLa ricostruzione coinvolse anche l'uso delle banchine, dato che la stazione divenne il nuovo capolinea della Linea Fil\u00ebvskaja; in tal modo, pot\u00e9 essere utilizzata una sola delle due banchine. La seconda banchina della vecchia stazione \u00e8 la nuova banchina di servizio della Linea Arbatsko-Pokrovskaja verso Molod\u00eb\u017enaja, mentre la nuova piattaforma \u00e8 utilizzata per i treni che procedono verso Park Pobedy (e, da maggio 2008, verso Slavjanskij Bul'var).\nArchitetturalmente, la nuova banchina differisce da quelle della stazione vicina, che fu l'ultima ad essere costruita in superficie con il minimo uso di risorse architetturali e ingegneristiche. Vi sono due ingressi, di cui quello occidentale ha una biglietteria esterna, mentre quello orientale, il pi\u00f9 grande, presenta marmi e graniti, come anche materiali metalloplastici di colore arancione e marrone.\nNel futuro, la vecchia banchina potrebbe essere ammodernata con una tecnologia pi\u00f9 moderna, con decorazioni simili a quelle vicine."}
{"id": "1646427", "revid": "767487", "url": "https://it.wikipedia.org/wiki?curid=1646427", "title": "C\u0103rpini\u0219", "text": "C\u0103rpini\u0219 (in ungherese \"Gyerty\u00e1mos\", in tedesco \"Gertianosch\" o \"Gertjanosch\") \u00e8 un comune della Romania di 5.118 abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 2 villaggi: C\u0103rpini\u0219 e Iecea Mic\u0103.\nNel 2004 si \u00e8 staccato da C\u0103rpini\u0219 il villaggio di Iecea Mare, andato a formare un comune autonomo."}
{"id": "1646428", "revid": "287204", "url": "https://it.wikipedia.org/wiki?curid=1646428", "title": "Carpinis", "text": ""}
{"id": "1646436", "revid": "2014155", "url": "https://it.wikipedia.org/wiki?curid=1646436", "title": "Carlo Alessandro di Brandeburgo-Ansbach", "text": "Biografia.\nI genitori di Cristiano Federico furono il Margravio Carlo Guglielmo Federico di Brandeburgo-Ansbach e la Principessa Federica Luisa di Prussia, figlia del Re Federico Guglielmo I di Prussia e sorella di Federico II di Prussia.\nDopo la prematura morte del fratello Carlo Federico Augusto, il 9 maggio 1737, \"Alexander,\" come si fece chiamare, divenne Principe Ereditario del Principato. Dal 1748 al 1759, studi\u00f2 ad Utrecht. Ottenuto il titolo di \"Conte di Sayn\" (la Contea di Sayn-Altenkirchen nella Westerwald era parte del Principato di Ansbach dal 1741) egli viaggi\u00f2 a Torino e nella Savoia.\nIl 22 novembre 1754, a Coburgo, Carlo Alessandro spos\u00f2 Carolina Federica di Sassonia-Coburgo-Saalfeld (1735-1791), figlia del Duca Francesco Giosea di Sassonia-Coburgo-Saalfeld e della Principessa Anna Sofia di Schwarzburg-Rudolstadt.\nIl 3 agosto 1757, Carlo Alessandro divenne Margravio di Brandeburgo-Ansbach. La \"Residenz\" del Principato era Ansbach, ma Carlo Alessandro prefer\u00ec la propria residenza di caccia e pose la propria sede a Triesdorf. Qui egli si dedic\u00f2 al restaur\u00f2 del \"Castello Bianco\" per la sua amante Hippolyte Clairon, ed il \"Castello Rosso\" per s\u00e9, e costru\u00ec la \"Villa Sandrina\" per la propria amante \"Fr\u00e4ulein Kurz\", e la \"Villa Rotonda\" per la propria amante e successiva moglie Elizabeth Craven.\nNel 1758, Carlo Alessandro fond\u00f2 la fabbrica di porcellana di Ansbach ed apport\u00f2 miglioramenti all'agricoltura importando delle pecore e diffondendone l'allevamento. Nel 1769, con la morte senza eredi di Federico Cristiano di Brandeburgo-Bayreuth, egli acquis\u00ec anche il Principato di Bayreuth.\nNel 1780, Carlo Alessandro fond\u00f2 una propria banca, la \"Hochf\u00fcrstlich-Brandenburg-Anspach-Bayreuthische Hofbanco\", che sarebbe divenuta in seguito la \"Bayerische Hypotheken- und Wechselbank\" (attualmente parte della \"HypoVereinsbank\"). Egli intendeva con questo atto accaparrarsi l'amicizia delle banche ebree in previsione delle spese per i propri affari finanziari, non disdegnando anche per s\u00e9 la posizione di presidente di banca, il che gli garantiva personalmente di amministrare il denaro contante del suo stato.\nUna delle imprese finanziarie maggiori per Cristiano Federico fu infatti l'acquisto da Giorgio III d'Inghilterra di truppe ausiliare per il proprio esercito, provenienti dalle colonie d'America. Questo nuovo corpo venne chiamata \"l'Armata Franca\" e consisteva di 1.644 mercenari, dei quali solo 1.183 ritornarono in madrepatria nel 1783. Il Margravio acquist\u00f2 truppe anche dai Paesi Bassi. Con queste spese, egli aument\u00f2 i gi\u00e0 gravosi debiti del Principato che ammontavano a 5.000.000 di talleri nel 1757. Quando abdicher\u00e0, all'et\u00e0 di 34 anni, i suoi debiti ammonteranno solo a 1.500.000 talleri.\nLa prima moglie di Cristiano Federico, Carolina Federica, mor\u00ec il 18 febbraio 1791 a Unterschwaningen, dove viveva da quando si era separata dal marito. Il 19 maggio di quello stesso anno Carlo Alessandro lasci\u00f2 Triesdorf per l'Inghilterra.\nIl 13 ottobre o il 30 ottobre 1791, a Lisbona, spos\u00f2 Lady Elizabeth Craven (1750-1828), figlia di Augustus Berkeley, IV conte di Berkeley, e vedova di William Craven, VI barone Craven, che era morto poco prima delle nozze.\nLa fine del Margraviato.\nIl 16 gennaio 1791, Cristiano Federico vendette il Margraviato alla Prussia. Il contratto venne curato dal barone Carlo August von Hardenberg, che aveva svolto le mansioni di Ministro Plenipotenziario ad Ansbach sin dal 1790. Secondo i termini di questo contratto, la Prussia avrebbe pagato al Margravio come ricompensa uno stipendio annuale di 300.000 talleri.\nIl 2 dicembre, a Bordeaux, egli sigl\u00f2 la propria formale abdicazione dal ruolo di Margravio.\nLa regione della Franconia che egli aveva governato pass\u00f2 quindi di padrone in padrone. Il 15 dicembre 1805, nel primo Trattato di Sch\u00f6nbrunn, la Prussia cedette il Principato di Ansbach alla Francia in cambio dell'elettorato di Hannover (conquistato dalle armate rivoluzionarie); nel 1806, Ansbach venne acquisito dal Regno di Baviera in cambio del Ducato di Berg, e poco dopo la sconfitta dei prussiani a Jena, il 14 ottobre 1806, si attu\u00f2 la cessione del Principato di Bayreuth alla Francia, nel Trattato di Tilsit nel luglio del 1807. Nel 1810, Bayreuth venne acquistato dalla Baviera. Infine, nel 1871, la Baviera venne incorporata nella Confederazione Tedesca del Nord come parte dell'Impero Tedesco, sotto il controllo prussiano.\nDopo l'abdicazione.\nCristiano Federico salp\u00f2 alla volta dell'Inghilterra e vi si insedi\u00f2 come privato cittadino con la propria seconda moglie, e qui la coppia si dedic\u00f2 all'allevamento di cavalli. Dal dicembre 1791, aveva acquistato una villa lungo il Tamigi, a Hammersmith, che fu chiamata Casa di Brandeburgo, e nel 1798, acquist\u00f2 il Benham Park a Speen presso Newbury, nel Berkshire. Il 5 gennaio 1806, all'et\u00e0 di 69 anni, Cristiano Alessandro mor\u00ec dopo una breve malattia. Oggigiorno viene ricordato con una lapide nella Chiesa di Santa Maria a Speen, che riporta semplicemente \"In memoria del Margravio di Ansbach, che mor\u00ec il 5 gennaio 1806\".\nMassone, membro della loggia \"Alexander zu den drei Sternen\" (\"Alessandro alle tre Stelle\") di Ansbach, appartenne alla \"Stretta Osservanza templare\" col nome d'Ordine di \"Eques a Molimento\"."}
{"id": "1646447", "revid": "1482985", "url": "https://it.wikipedia.org/wiki?curid=1646447", "title": "Acrocoro", "text": "Acrocoro (; dal greco \u1f04\u03ba\u03c1\u03bf\u03c2, \"elevato\", e \u03c7\u1ff6\u03c1\u03bf\u03c2, \"regione\") \u00e8 un tipo di altopiano con versanti scoscesi sul quale si possono trovare, al centro o sui lati, alte montagne.\nSi distinguono due tipi di acrocoro:"}
{"id": "1646449", "revid": "767487", "url": "https://it.wikipedia.org/wiki?curid=1646449", "title": "Miran Edgar Thompson", "text": "Era stato condannato a 99 anni di reclusione a seguito di rapine e per aver sparato con una pistola contro il sergente Lemuel Dodd Savage, agente di polizia, ad Amarillo, Texas.\nIl sergente Savage fu colpito mentre portava Thompson e un altro criminale, Elber Day, in prigione. Savage li aveva arrestati mentre stavano scassinando un negozio. L'agente perquis\u00ec i due sospetti, ma non not\u00f2 una pistola nascosta nei pantaloni di Thompson, che gli spar\u00f2 per poi abbandonare la pistola. Nella fuga Thompson rap\u00ec altre tre persone prima di essere arrestato. Savage sopravvisse, riuscendo a tornare dalla moglie e dai 3 figli.\nScontando la condanna, Thompson aveva collezionato un record di otto fughe da diverse prigioni, e per questo fu trasferito ad Alcatraz, nell'ottobre 1945. Qui, Thompson prese parte ad un ennesimo tentativo di fuga, uccidendo con un'arma da fuoco gli ufficiali William Miller e Harold Stites, sulle loro rispettive scrivanie, episodio che determin\u00f2 la sua condanna a morte nel 1948, per duplice omicidio.\nBattaglia di Alcatraz.\nIl 2 maggio 1946, Thompson, con altri cinque detenuti, partecip\u00f2 nella famosa Battaglia di Alcatraz, in occasione della quale tent\u00f2 anche di fuggire. Inizialmente i carcerati non riuscirono ad aprire la porta del recinto e la fuga fallita si trasform\u00f2 in una lotta sangionosa che dur\u00f2 quasi due giorni. Thompson sopravvisse al combattimento, lasciando due guardie morte e tre prigionieri morti. Thompson fu uno dei sospetti per aver preso parte a questa battaglia; al termine della rivolta Thompson fu interrogato e svel\u00f2 che l'amico Joe Cretzer aveva aperto il fuoco su nove ostaggi, due dei quali morirono.\nThompson fu comunque ritenuto uno dei colpevoli insieme a Sam Shockley, Marvin Hubbard, Clarence Carnes, il gi\u00e0 citato Joe Cretzer e Bernard Coy, ideatore della fuga; Thompson e Shockley furono condannati a morte e la sentenza fu eseguita nella camera a gas del penitenziario di San Quentin il 3 dicembre 1948. Thompson \u00e8 stato sepolto presso il cimitero Marin County Farm, California."}
{"id": "1646450", "revid": "767487", "url": "https://it.wikipedia.org/wiki?curid=1646450", "title": "Cenei", "text": "Cenei (in ungherese \"Csene\", in tedesco \"Tschene\", in serbo \"\u010cenej\") \u00e8 un comune della Romania di 2.808 abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 2 villaggi: Bobda e Cenei.\nNel 2004 si \u00e8 staccato da Cenei il villaggio di Checea, andato a formare un comune autonomo.\nCenei ha dato i natali al pittore \u0218tefan J\u00e4ger (1877-1962)\nNei pressi della cittadisa sorge un grande lago chiamato Ceneiijslag, in italiano Lago di Cenei.\nCenei \u00e8 gemellato dal 2002 con Bresenara di Gazzo Veronese."}
{"id": "1646452", "revid": "729019", "url": "https://it.wikipedia.org/wiki?curid=1646452", "title": "Isola Ju\u017enyj", "text": "L'isola Ju\u017enyj (, ossia \"isola meridionale\") \u00e8 la minore delle due isole principali che compongono l'arcipelago di Novaja Zemlja, nel nord della Russia.\nAmministrativamente appartiene al circondario urbano (\"gorodskoj okrug\") di Novaja Zemlja, uno degli 8 nella oblast' di Arcangelo, nel Circondario federale nordoccidentale. Belu\u0161'ja Guba \u00e8 la citt\u00e0 pi\u00f9 popolata e importante dell'isola e centro amministrativo di tutto l'arcipelago.\nGeografia.\nJu\u017enyj \u00e8 situata circa 130\u00a0km a nord-ovest della terraferma, 50\u00a0km a nord-ovest dell'isola Vajga\u010d e pochi kilometri a sud dell'isola Severnyj. Da quest'ultima \u00e8 separata dallo stretto di Mato\u010dkin, mentre lo stretto di Kara (\u043f\u0440\u043e\u043b\u0438\u0432 \u041a\u0430\u0440\u0441\u043a\u0438\u0435 \u0412\u043e\u0440\u043e\u0442\u0430, \"proliv Karskie Vorota\") la divide da Vajga\u010d e dalla terraferma. Ad ovest-sud-ovest, lo stretto Kostin \u0160ar (\u043f\u0440\u043e\u043b\u0438\u0432 \u041a\u043e\u0441\u0442\u0438\u043d \u0428\u0430\u0440) la separa dall'isola Me\u017edu\u0161arskij, la pi\u00f9 grande tra le isole adiacenti. \u00c8 bagnata dal mare di Kara a est e dal mare di Barents a ovest.\nL'isola si estende da nord a sud, leggermente curva verso ovest; ha una lunghezza di circa 280\u00a0km e una larghezza di circa 135\u00a0km, per un'area complessiva di 33.275\u00a0km\u00b2 che la rende la 41\u00aa isola pi\u00f9 grande del mondo.I punti estremi sono capo Artjuchov (\u043c\u044b\u0441 \u0410\u0440\u0442\u044e\u0445\u043e\u0432\u0430) a sud (), capo Men\u0161ikov (\u043c\u044b\u0441 \u041c\u0435\u043d\u0448\u0438\u043a\u043e\u0432\u0430) a est (), capo Mor\u017eov (\u043c\u044b\u0441 \u041c\u043e\u0440\u0436\u043e\u0432) a nord () e il tratto centrale della costa della Terra delle Oche, dove sfocia il Krest-Acha (\u0440\u0435\u043a\u0430 \u041a\u0440\u0435\u0441\u0442-\u0410\u0445\u0430), a ovest ().\nOrografia.\nJu\u017enyj, cos\u00ec come Severnyj e le isole adiacenti, non \u00e8 altro che un prolungamento del sistema dei monti Urali. L'altezza massima viene raggiunta sul monte Pervousmotrennaja (\u0433\u043e\u0440\u0430 \u041f\u0435\u0440\u0432\u043e\u0443\u0441\u043c\u043e\u0442\u0440\u0435\u043d\u043d\u0430\u044f, \"gora Pervousmotrennaja\") con i suoi 1291\u00a0m s.l.m. nella parte centro-settentrionale. Questa zona \u00e8 costituita da rilevi che superano gli 800\u20131100\u00a0m, i quali digradano verso le coste. Pi\u00f9 a sud invece l'isola diventa collinare, con altezze che si aggirano in media sui 200\u00a0m.\nGeologicamente le montagne sono costituite da rocce ignee e materiali sedimentari, compresi calcari e ardesie. Tra le varie catene montuose spiccano i monti di Moiseev (\u0433\u043e\u0440\u044b \u041c\u043e\u0438\u0441\u0435\u0435\u0432\u0430, \"gory Moiseeva\"), lungo la costa nord, che raggiungono i 1050\u00a0m; poco pi\u00f9 a est, proprio all'estremit\u00e0 settentrionale, i monti di Lazarev (\u0433\u043e\u0440\u044b \u041b\u0430\u0437\u0430\u0440\u0435\u0432\u0430, \"gory Lazareva\"), 989\u00a0m d'elevazione massima, sui quali si sviluppa il ghiacciaio Vasnecov (\u043b\u0435\u0434\u043d\u0438\u043a \u0412\u0430\u0441\u043d\u0435\u0446\u043e\u0432\u0430, \"lednik Vasnecova\"); e a nord-ovest, sulla penisola chiamata Terra di Pan'kov (\u043f\u043e\u043b\u0443\u043e\u0441\u0442\u0440\u043e\u0432 \u041f\u0430\u043d\u044c\u043a\u043e\u0432\u0430 \u0417\u0435\u043c\u043b\u044f, \"poluostrov Pan'kova Zemlja\"), i monti Sne\u017enyv (\u0433\u043e\u0440\u044b \u0421\u043d\u0435\u0436\u043d\u044b\u0432), 643\u00a0m d'altezza.\nLungo la costa centro-occidentale si trovano anche l'altopiano Bratvino (\u043f\u043b\u043e\u0441\u043a\u043e\u0433\u043e\u0440\u044c\u0435 \u0411\u0440\u0430\u0442\u0432\u0438\u043d\u043e, \"ploskogor'e Bratvino\"), che ha un'altezza media di circa 200\u00a0m, e pi\u00f9 a sud, nella penisola chiamata Terra delle Oche (\u043f\u043e\u043b\u0443\u043e\u0441\u0442\u0440\u043e\u0432 \u0413\u0443\u0441\u0438\u043d\u0430\u044f \u0417\u0435\u043c\u043b\u044f, \"poluostrov Gusinaja Zemlja\") si trova la catena collinare Jalmachoj (\u0445\u0440\u0435\u0431\u0435\u0442 \u042f\u043b\u043c\u0430\u0445\u043e\u0439, \"chrebet Jalmachoj\") che arriva al massimo a 174\u00a0m. I rilevi dominanti sono comunque concentrati nella parte centro-settentrionale e su essi si sviluppano numerosi ghiacciai, tra cui il Lenin (\u043b\u0435\u0434\u043d\u0438\u043a \u041b\u0435\u043d\u0438\u043d\u0430, \"lednik Lenina\") e il Penka (\u043b\u0435\u0434\u043d\u0438\u043a \u041f\u0435\u043d\u043a\u0430, \"lednik Penka\").\nIdrografia.\nCoste.\nL'isola \u00e8 caratterizzata da una costa frastagliata sia a ovest che a sud, con golfi ampi e fiordi stretti e profondi, mentre a nord e a est ha un andamento pi\u00f9 lineare (escludendo il nord-est e l'estremo sud-est) con baie decisamente pi\u00f9 piccole, spesso associate alle foci di fiumi. Le principali sono di seguito elencate in senso antiorario.\nA nord-ovest:\nAd ovest:\nA sud:\nA nord-est:\nFiumi.\nI corsi d'acqua maggiori scorrono su Ju\u017enyj in senso latitudinale, da est a ovest o viceversa, spesso alternati, tagliando profondamente l'isola e creando insenature e penisole nello sfociare in ampi estuari. Quelli di maggior portata nascono soprattutto dai rilievi centro-settentrionali, altri nascono anche dalle colline meridionali, dai laghi o da zone paludose. Partendo da nord, i principali sono:\nAltri fiumi di una certa importanza sono la \u0160umilucha (\u0440\u0435\u043a\u0430 \u0428\u0443\u043c\u0438\u043b\u0443\u0445\u0430) e la \u010cirakina (\u0440\u0435\u043a\u0430 \u0427\u0438\u0440\u0430\u043a\u0438\u043d\u0430) che sfociano a nord, la Klokova (\u0440\u0435\u043a\u0430 \u041a\u043b\u043e\u043a\u043e\u0432\u0430) e l'Esipova (\u0440\u0435\u043a\u0430 \u0415\u0441\u0438\u043f\u043e\u0432\u0430) a nord-est, lo Stepovoj (\u0440\u0435\u043a\u0430 \u0421\u0442\u0435\u043f\u043e\u0432\u043e\u0433\u043e) e la Listvenni\u010dnaja (\u0440\u0435\u043a\u0430 \u041b\u0438\u0441\u0442\u0432\u0435\u043d\u043d\u0438\u0447\u043d\u0430\u044f) a est, la Kolodkina (\u0440\u0435\u043a\u0430 \u041a\u043e\u043b\u043e\u0434\u043a\u0438\u043d\u0430) e la Kum\u017ea (\u0440\u0435\u043a\u0430 \u041a\u0443\u043c\u0436\u0430) a sud-est, la Roga\u010deva (\u0440\u0435\u043a\u0430 \u0420\u043e\u0433\u0430\u0447\u0435\u0432\u0430) e lo Junko (\u0440\u0435\u043a\u0430 \u042e\u043d\u043a\u043e) nel sud della Terra delle Oche, la Severnaja Tajnaja (\u0440\u0435\u043a\u0430 \u0421\u0435\u0432\u0435\u0440\u043d\u0430\u044f \u0422\u0430\u0439\u043d\u0430\u044f), la Ju\u017enaja Tajnaja (\u0440\u0435\u043a\u0430 \u042e\u0436\u043d\u0430\u044f \u0422\u0430\u0439\u043d\u0430\u044f), il Bol'\u0161oj Junau (\u0440\u0435\u043a\u0430 \u0411\u043e\u043b\u044c\u0448\u043e\u0439 \u042e\u043d\u0430\u0443) e il Malyj Junau (\u0440\u0435\u043a\u0430 \u041c\u0430\u043b\u044b\u0439 \u042e\u043d\u0430\u0443) a ovest.\nLaghi.\nJu\u017enyj \u00e8 punteggiata di piccoli laghi nel sud e nelle zone costiere centro-meridionali. I maggiori raggruppamenti si hanno nel sud-ovest, nel sud-est e a ovest nella Terra delle Oche. Alcuni sono presenti anche nelle zone montuose del centro-nord, nei pressi dei ghiacciai o nelle valli; buona parte di questi danno origine a corsi d'acqua.Grandi laghi sono i gi\u00e0 citati Bol'\u0161oj e Malyj Puchovoe nel tratto finale della Puchovaja e il Krest-To (\u043e\u0437\u0435\u0440\u043e \u041a\u0440\u0435\u0441\u0442-\u0422\u043e), sorgente della Sachanina, che ha un gruppo di piccole isole senza nome al suo interno; il maggiore \u00e8 comunque il complesso formato dal Nechvatova 1 (\u043e\u0437\u0435\u0440\u043e \u041d\u0435\u0445\u0432\u0430\u0442\u043e\u0432\u0430 1-\u0435) e Nechvatova 2 (\u043e\u0437\u0435\u0440\u043e \u041d\u0435\u0445\u0432\u0430\u0442\u043e\u0432\u0430 2-\u0435), due laghi adiacenti e collegati da un breve stretto, che nella loro interezza superano i 22,5\u00a0km di lunghezza. Il Gusinoe (\u043e\u0437\u0435\u0440\u043e \u0413\u0443\u0441\u0438\u043d\u043e\u0435) \u00e8 un lago circolare di medie dimensioni, un po' schiacciato latitudinalmente, situato nella parte settentrionale della Terra delle Oche, con una lunghezza massima di oltre 5,2\u00a0km e una larghezza di circa 4\u00a0km. Altri laghi importanti sono il Tundrovoe (\u043e\u0437\u0435\u0440\u043e \u0422\u0443\u043d\u0434\u0440\u043e\u0432\u043e\u0435), il Krupnoe (\u043e\u0437\u0435\u0440\u043e \u041a\u0440\u0443\u043f\u043d\u043e\u0435) e il Dolgoe (\u043e\u0437\u0435\u0440\u043e \u0414\u043e\u043b\u0433\u043e\u0435) a sud-est del Krest-To, circondati da moltissimi laghetti e zone paludose; i laghi di Burmikin (\u043e\u0437\u0451\u0440\u0430 \u0411\u0443\u0440\u043c\u0438\u043a\u0438\u043d\u0430), un gruppo con 4 laghi principali e molti altri minori, all'estremo sud est; il Pomorskoe (\u043e\u0437\u0435\u0440\u043e \u041f\u043e\u043c\u043e\u0440\u0441\u043a\u043e\u0435), il Tajnoe (\u043e\u0437\u0435\u0440\u043e \u0422\u0430\u0439\u043d\u043e\u0435) e il lago di Suess (\u043e\u0437\u0435\u0440\u043e \u0417\u044e\u0441\u0441\u0430) nella terra a est del golfo di Roga\u010dev; il Nevzorovskoe (\u043e\u0437\u0435\u0440\u043e \u041d\u0435\u0432\u0437\u043e\u0440\u043e\u0432\u0441\u043a\u043e\u0435), isolato, \u00e8 situato poco a sud della foce della Karelka; il Promislovoe (\u043e\u0437\u0435\u0440\u043e \u041f\u0440\u043e\u043c\u044b\u0441\u043b\u043e\u0432\u043e\u0435), isolato anch'esso, si trova a nord della foce della Bezymjannaja; lo Ja\u0161\u010dik (\u043e\u0437\u0435\u0440\u043e \u042f\u0449\u0438\u043a), da cui nasce il ramo secondario della Malaja Bezymjannaja; infine nel nord sono presenti il Nalivnoe (\u043e\u0437\u0435\u0440\u043e \u041d\u0430\u043b\u0438\u0432\u043d\u043e\u0435) e vari laghi senza nome di medie dimensioni (da uno di questi nasce la Klokova), situati nei pressi di ghiacciai e alimentati da essi.\nClima.\nLa parte settentrionale dell'isola giace in quella fascia chiamata \"deserto artico\", anche se solo una piccola parte di Ju\u017enyj \u00e8 permanentemente coperta dal ghiaccio. Nebbie, forti venti catabatici (40\u201350\u00a0m/s) e tormente di neve sono una presenza costante, tanto che l'intero arcipelago viene spesso chiamato \"Terra dei Venti\". Il clima \u00e8 severo per gran parte dell'anno con temperature che d'estate si aggirano in media attorno ai 6,5\u00a0\u00b0C. La temperatura in agosto pu\u00f2 anche raggiungere i 18\u00a0\u00b0C nel sud, nei pressi delle zone umide, a causa del sole che riscalda gli specchi d'acqua. Dalla costa sul mare di Kara a quella sul mare di Barents c'\u00e8 una differenza di temperatura di 5\u00a0\u00b0C, dovuta all'assimmetria del regime dei ghiacci nei due mari.\nFlora e fauna.\nSull'isola Ju\u017enyj cresce principalmente una bassa vegetazione tipica della tundra, come muschi e licheni del genere \"Cladonia\" non pi\u00f9 alti di 3\u20134\u00a0cm. Caratteristici di questa zona sono il salice polare e la \"Saxifraga oppositifolia\". L'unica pianta a raggiungere i 20\u00a0cm d'altezza \u00e8 \"Salix lanata\". Nel sud vivono anche betulle nane ed erbe basse, e nelle vicinanze dei fiumi, dei laghi o delle baie crescono funghi di vari generi, come \"Lactarius\" e \"Armillaria\".L'isola \u00e8 nota per la sua numerosa popolazione di uccelli marini (soprattutto gabbiani, pulcinella di mare e urie) che formano grandi colonie lungo le coste; nell'interno si incontrano anche pernici bianche nordiche, anatre, oche e cigni. Tra i mammiferi terrestri sono presenti lemming, volpi artiche, renne e pi\u00f9 raramente orsi polari, tra quelli marini foche della Groenlandia, foche dagli anelli, foche barbate, trichechi e balene. Nel lago Gusinoe ci sono pesci d'acqua dolce, soprattutto salmerini alpini.\nStoria.\nCome il resto dell'arcipelago, Ju\u017enyj \u00e8 conosciuta fin dai tempi medievali. Abitata anticamente da trib\u00f9 sconosciute, (probabilmente della cultura Komsa o Fosna), nell'XI-XII secolo si apr\u00ec ai mercanti di Velikij Novgorod. Il primo europeo a visitare la zona fu l'inglese Hugh Willoughby nel 1553. L'isola \u00e8 stata poi esplorata da F\u00ebdor Rozmyslov nel 1768\u20141769. I Nenci iniziarono a insediarsi su Ju\u017enyj nel XIX secolo; nel 1869 si \u00e8 registrato un aumento di popolazione. Al 1877 risale il primo centro abitato permanente di Malye Karmakuly, che negli anni ottanta dello stesso secolo era gi\u00e0 una modesta colonia.Una spedizione del 1911 trov\u00f2 sull'isola i resti di una cittadina industriale sconosciuta e mai segnata sulle mappe. Si trovava sul \u010c\u00ebrnyj Nos (\u0427\u0451\u0440\u043d\u044b\u0439 \u041d\u043e\u0441), in una piccola baia senza nome. Gli esploratori trovarono solo le ossa degli abitanti. In una zona trovarono croci piantate nel terreno che fecero pensare si trattasse di un cimitero, anche se le traverse erano ridotte in polvere e i nomi erano ormai cancellati. In tutto furono trovati 13 corpi.L'isola venne fatta evacuare negli anni cinquanta per consentire i test nucleari a Novaja Zemlja.\nIsole adiacenti.\nElenco delle isole adiacenti a Ju\u017enyj a partire da nord-ovest in senso antiorario:\nNel golfo Gribovaja (\u0433\u0443\u0431\u0430 \u0413\u0440\u0438\u0431\u043e\u0432\u0430\u044f):\nNel golfo di Moller (\u0437\u0430\u043b\u0438\u0432 \u041c\u043e\u043b\u043b\u0435\u0440\u0430):\nNello stretto Kostin \u0160ar (\u043f\u0440\u043e\u043b\u0438\u0432 \u041a\u043e\u0441\u0442\u0438\u043d \u0428\u0430\u0440):\nNel golfo di Sachanich (\u0433\u0443\u0431\u0430 \u0421\u0430\u0445\u0430\u043d\u0438\u0445\u0430):\nNel golfo di Rejneke (\u0437\u0430\u043b\u0438\u0432 \u0420\u0435\u0439\u043d\u0435\u043a\u0435) e di Pachtusov (\u0437\u0430\u043b\u0438\u0432 \u041f\u0430\u0445\u0442\u0443\u0441\u043e\u0432\u0430):\nNello stretto Nikol'skij \u0160ar (\u043f\u0440\u043e\u043b\u0438\u0432 \u041d\u0438\u043a\u043e\u043b\u044c\u0441\u043a\u0438\u0439 \u0428\u0430\u0440):\nNel golfo Loginova (\u0433\u0443\u0431\u0430 \u041b\u043e\u0433\u0438\u043d\u043e\u0432\u0430):\nLungo la costa orientale:"}
{"id": "1646453", "revid": "767487", "url": "https://it.wikipedia.org/wiki?curid=1646453", "title": "Hans Lietzmann (teologo)", "text": "Profess\u00f2 fede evangelica. Nel 1905 divenne professore di Storia della Chiesa all'Universit\u00e0 di Jena; nel 1923 successe sulla cattedra di Adolf von Harnack all'Universit\u00e0 di Berlino.\nLietzmann un\u00ec la ricerca sul Nuovo Testamento e sulla storia della Chiesa e della liturgia con i suoi interessi di filologia classica, archeologia e storia delle religioni."}
{"id": "1646454", "revid": "15756", "url": "https://it.wikipedia.org/wiki?curid=1646454", "title": "Gandhi e la liberazione e divisione dell'India", "text": "Le perplessit\u00e0 sulla proposta britannica.\nLa Gran Bretagna, cedendo alle pressioni del movimento anticoloniale, decide di concedere la piena indipendenza alla sua colonia e, il 24 marzo 1947, nomina vicer\u00e9 e governatore generale delle indie Lord Mountbatten, che riceve il difficile compito di preparare l'indipendenza.\nNel 1946 gli inglesi propongono il cosiddetto piano Mountbatten, che prevede la divisione dell'India in due paesi, a seconda della maggioranza religiosa: musulmana o ind\u00f9.\nGandhi, che dal canto suo aveva avanzato la proposta di costituire una confederazione di repubbliche autonome, incentrando il potere sui consigli di villaggio, consiglia al Congresso di rifiutare le proposte offerte dal British Cabinet Mission. Secondo Gandhi il piano britannico \u00e8 mirato a inasprire la gi\u00e0 presente situazione di tensione tra le due maggiori comunit\u00e0 religiose dell'India e vi si oppone visceralmente.\nLa decisione sulla separazione.\nQuando la decisione sulla separazione approda al Congresso, Nehru e Patel, che temono che in caso di rifiuto della proposta il controllo del governo passerebbe alla Lega Musulmana Panindiana, non considerano, al contrario di quanto avevano fatto fino a quel momento, l'opinione di Gandhi.\nLa Lega Musulmana, il secondo maggior partito indiano, era in quel periodo guidato da Mohammad Ali Jinnah: Jinnah era un nazionalista islamico ed era stato il primo, nel 1940, a proporre l'idea di una nazione islamica indiana, il Pakistan. La linea politica della Lega musulmana mirava ad una divisione tra la due principali comunit\u00e0 religiose; Jinnah temeva che in un'India laica e non confessionale i musulmani potessero essere schiacciati politicamente dagli induisti, presenti in numero assai maggiore nel paese.\nIn realt\u00e0 molti musulmani in India vivevano vicino agli ind\u00f9 o ai sikh ed erano favorevoli a un'India unita, ma Jinnah era molto popolare negli stati del Punjab, Sindh, NWFP e del Bengal Est, e riesce a far prevalere all'interno del suo partito la propria linea.\nLa possibile divisione accende focolai di tensione nel paese, tanto che ancor prima che la decisione venga presa, tra il 1946 e il 1947, pi\u00f9 di persone vengono uccise nelle violenze intercomunitarie. Di fronte alla prospettiva di una partizione Gandhi propone a Jinnah di diventare Primo ministro dell'India unita. I membri del Congresso non vedono per\u00f2 di buon occhio l'idea: tali critiche convincono ulteriormente la Lega musulmana che non \u00e8 possibile per gli islamici indiani vivere alla pari in una nazione prevalentemente ind\u00f9.\nA questo punto sia la Lega Musulmana sia il partito del Congresso non vedono altra soluzione che il piano Mountbatten, per evitare una guerra civile tra musulmani e ind\u00f9.\nLa separazione viene cos\u00ec definitivamente approvata dalla direzione del Congresso (e successivamente dal parlamento indiano). I membri del Congresso sanno che Gandhi rifiuter\u00e0 questa divisione e che \u00e8 impossibile per loro continuare senza il suo accordo, data la popolarit\u00e0 di Gandhi in seno al partito e in tutta l'India. I colleghi pi\u00f9 vicini a Gandhi hanno accettato questa divisione e lo stesso Sardar Patel discute con lui per convincerlo. Sar\u00e0 un Gandhi devastato che d\u00e0 il suo accordo, per evitare la guerra civile.\nUna triste indipendenza.\nUna volta che la proposta britannica \u00e8 stata accettata iniziano i preparativi per dividere l'India in due diversi stati nazionali indipendenti, entrambi associati al Commonwealth britannico: l'Unione indiana, a maggioranza induista (683 milioni di abitanti), guidata dal leader del partito del Congresso Nerhu, e la Repubblica del Pakistan (occidentale e orientale) a maggioranza islamica (83 milioni di abitanti).\nIl giorno dell'indipendenza, il 15 agosto 1947, Gandhi non partecipa alle festivit\u00e0 con il resto dell'India, ma si addolor\u00f2 in solitudine presso la citt\u00e0 di Calcutta. La divisione dell'India provoca l'esodo in massa di circa 17 milioni di persone da uno stato all'altro con violenti scontri tra musulmani e induisti che porteranno a pi\u00f9 di 500.000 morti. Il 1\u00ba settembre 1947, a Calcutta, digiuna nel tentativo di bloccare l'ondata di follia e di violenza, riuscendo a fermare le atrocit\u00e0 in quattro giorni: continua poi a impegnarsi per far smettere le violenze imbastendo un dialogo con i dirigenti delle due comunit\u00e0 religiose."}
{"id": "1646456", "revid": "767487", "url": "https://it.wikipedia.org/wiki?curid=1646456", "title": "Quaesitosaurus orientalis", "text": "Quaesitosaurus orientalis (dal latino \"rettile straordinario orientale\") \u00e8 un sauropode scoperto da Kurzanov e Bannikov nel 1983.\nLa specie, unica del genere \"Quaesitosaurus\", \u00e8 conosciuta soltanto in base a dei frammenti di cranio trovati nella formazione di Barun Goyot, famoso sito archeologico nel deserto del Gobi, in Mongolia. Questo ambiente non era del tutto desertico durante il Mesozoico, presentandosi probabilmente come una distesa semiarida o ricoperta da savana.\nTale cranio era piuttosto particolare: aveva infatti forma allungata, con il muso largo e una grande apertura auricolare. I denti, assai numerosi e simili a spine, si pensa fossero adatti al consumo di vegetali piuttosto teneri, tra cui con buona probabilit\u00e0 anche piante acquatiche.\nIn base a queste informazioni, \u00e8 opinione diffusa e condivisa dalla maggior parte dei paleontologi che questo animale fosse un sauropode della famiglia dei Nemegtosauridae.\nIn vita, probabilmente, misurava attorno ai 23 metri ed aveva abitudini erbivore. A causa della grande taglia, necessitava di un voluminoso addome per contenere la grande quantit\u00e0 di piante che ingeriva per sostentarsi, e delle zampe simili a solide colonne per sostentare la sua mole.\nLa testa era molto piccola paragonata alle dimensioni del corpo ed era situata sulla sommit\u00e0 del lungo collo, per controbilanciare il quale l'animale possedeva anche una lunga coda: il colloveniva tenuto in orizzontale, pi\u00f9 o meno parallelo al terreno, ed intrufolato tra i fitti alberi delle foreste per accedere a rami e foglie che altrimenti l'animale non avrebbe potuto raggiungere, data la mole del corpo.\nInizialmente, si credette che il cranio appartenesse al sauropode \"Opisthocoelicaudia\", nei pressi del quale era stato rinvenuto: l'ipotesi venne tuttavia scartata da McIntosh, poich\u00e9 lo scheletro di quest'ultima specie presenta la struttura tipica dei camarasauridi, mentre il crenio di \"Quaesitosaurus\" indica una chiara affinit\u00e0 coi Nemegtosauridae, al punto che alcuni studiosi sono propensi a classificare questo animale come una sottospecie od un qualche tipo di variet\u00e0 di \"Nemegtosaurus\"."}
{"id": "1646459", "revid": "767487", "url": "https://it.wikipedia.org/wiki?curid=1646459", "title": "Checea", "text": "Checea \u00e8 un comune della Romania di 1.935 abitanti, ubicato nel distretto di Timi\u0219, nella regione storica del Banato. \nChecea \u00e8 divenuto comune autonomo nel 2004, staccandosi dal comune di Cenei."}
{"id": "1646464", "revid": "767487", "url": "https://it.wikipedia.org/wiki?curid=1646464", "title": "Conti e duchi di Valois", "text": "I conti, e in seguito duchi, di Valois possedevano una zona nell'attuale Piccardia.\nCasato di Valois-Vexin-Amiens.\nPrima dell'895-919: Ermenfroi d'Amiens, conte d'Amiens, Vexin e Valois.\nNel 1077, Simone divenne monaco: il Valois and\u00f2 al cognato Erberto IV di Vermandois, Amiens va alla corona e il Vexin fu spartito tra il re di Francia e il duca di Normandia.\nCasato capetingio di Vermandois.\nNel 1214, Eleonora si ritir\u00f2 in un convento e lasci\u00f2 le sue terre alla corona."}
{"id": "1646470", "revid": "599013", "url": "https://it.wikipedia.org/wiki?curid=1646470", "title": "Attilio Marcora", "text": "Caratteristiche tecniche.\nChiamato \"C\u00e0ramela\", giocava come ala destra. Era molto veloce e con un tiro potente.\nCarriera.\nClub.\nEsord\u00ec nel 1919 con la maglia della Pro Patria in Promozione. Subito promosso in Prima Categoria, Marcora disputa una stagione sempre con la squadra di Busto Arsizio e poi passa al . Con la squadra degli amaretti disputa due stagioni nella massima categoria.\nGioca in seguito con il Legnano e nel 1924-25 torna alla Pro Patria. Milit\u00f2 poi nel Varese, nel Seregno, nel Galliate e di nuovo nel Varese, fino al 1935.\nNazionale.\nIl 6 novembre 1921 esordisce con la maglia della Nazionale italiana: l'allenatore Aldo Cevenini gli d\u00e0 la maglia numero 7 per la gara di Ginevra contro la Svizzera, terminata 1-1."}
{"id": "1646471", "revid": "287204", "url": "https://it.wikipedia.org/wiki?curid=1646471", "title": "Potirendaba", "text": "Potirendaba \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione omonima."}
{"id": "1646472", "revid": "287204", "url": "https://it.wikipedia.org/wiki?curid=1646472", "title": "Tanabi", "text": "Tanabi \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione omonima."}
{"id": "1646474", "revid": "287204", "url": "https://it.wikipedia.org/wiki?curid=1646474", "title": "Ubarana", "text": "Ubarana \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione omonima."}
{"id": "1646476", "revid": "287204", "url": "https://it.wikipedia.org/wiki?curid=1646476", "title": "Uchoa", "text": "Uchoa \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione omonima."}
{"id": "1646478", "revid": "1305772", "url": "https://it.wikipedia.org/wiki?curid=1646478", "title": "Stretto di Mato\u010dkin", "text": "Lo stretto di Mato\u010dkin () \u00e8 uno stretto che divide l'isola Severnyj dall'isola Ju\u017enyj, entrambe appartenenti all'arcipelago Novaja Zemlja, in Russia. Esso collega il mare di Barents con il mar di Kara. Amministrativamente si trova nell'Oblast' di Arcangelo del Distretto Federale Nordoccidentale.\nGeografia.\nLa sua lunghezza \u00e8 di circa 100\u00a0km, mentre la sua larghezza (nel suo punto pi\u00f9 stretto) \u00e8 di circa 0,6\u00a0km; la profondit\u00e0 \u00e8 di 12\u00a0m. Lo stretto \u00e8 coperto dai ghiacci per gran parte dell'anno. I maggiori fiumi che sfociano nello stretto sono la \u0160umilucha (\u0440\u0435\u043a\u0430 \u0428\u0443\u043c\u0438\u043b\u0443\u0445\u0430) e la \u010cirakina (\u0440\u0435\u043a\u0430 \u0427\u0438\u0440\u0430\u043a\u0438\u043d\u0430), entrambi sull'isola Ju\u017enyj. L'insenatura principale \u00e8 il golfo Belu\u0161'ja (\u0433\u0443\u0431\u0430 \u0411\u0435\u043b\u0443\u0448\u044c\u044f).\nDue villaggi si trovano lungo le coste: Mato\u010dkin \u0160ar e Stol'bovoj, i migliori ancoraggi sono a capo Baranov.\nStoria.\nLo stretto di Mato\u010dkin \u00e8 noto anche per essere stato il sito in cui dal 1963 al 1990 sono stati effettuati 39 test nucleari sotterranei su una larga serie di tunnel scavati nel terreno e di pozzi. Dopo il 2000, gli esperimenti sono stati riattivati dopo aver allargato i vecchi scavi; da allora ogni estate si tengono diversi test idronucleari con massa subcritica di plutonio."}
{"id": "1646486", "revid": "287204", "url": "https://it.wikipedia.org/wiki?curid=1646486", "title": "Jaci", "text": "Jaci \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione omonima."}
{"id": "1646487", "revid": "74173", "url": "https://it.wikipedia.org/wiki?curid=1646487", "title": "Yasenevo", "text": ""}
{"id": "1646489", "revid": "287204", "url": "https://it.wikipedia.org/wiki?curid=1646489", "title": "Jos\u00e9 Bonif\u00e1cio", "text": "Jos\u00e9 Bonif\u00e1cio \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione omonima.\nNel 2010 l'amministrazione comunale ha conferito la cittadinanza bonifaciana alla cantante folk Inezita Barroso."}
{"id": "1646491", "revid": "287204", "url": "https://it.wikipedia.org/wiki?curid=1646491", "title": "Mendon\u00e7a (Brasile)", "text": "Mendon\u00e7a \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione omonima."}
{"id": "1646493", "revid": "123993114", "url": "https://it.wikipedia.org/wiki?curid=1646493", "title": "Onda Verde", "text": ""}
{"id": "1646494", "revid": "1226", "url": "https://it.wikipedia.org/wiki?curid=1646494", "title": "Almasty", "text": ""}
{"id": "1646495", "revid": "251904", "url": "https://it.wikipedia.org/wiki?curid=1646495", "title": "Convex hull", "text": ""}
{"id": "1646496", "revid": "214753", "url": "https://it.wikipedia.org/wiki?curid=1646496", "title": "Gioco internazionale", "text": "Il gioco internazionale \u00e8 uno sport ideato per unificare i regolamenti degli sport sferistici diffusi in tutto il mondo.\nStoria.\nIl 13 maggio 1928 si costitu\u00ec la federazione mondiale dei giochi sferistici con sigla C.I.J.B. che in lingua francese significa \"confederation internationale du jeu de balle\" ossia \"confederazione internazionale dei giochi con palla\". Questi giochi sono tanti e di antica origine risalendo agli antichi Romani e alle civilt\u00e0 precolombiane quindi pur modificandosi nel corso dei secoli hanno conservato caratteristiche tradizionali nelle diverse nazioni dunque la federazione mondiale ide\u00f2 il gioco internazionale affinch\u00e9 unificare i vari regolamenti. Dal 1993 si disputa annualmente un campionato mondiale per le categorie di atleti professionisti e atleti dilettanti.\nRegolamento.\nSi gioca con una palla in gomma di colore bianco che pu\u00f2 essere colpita da una sola mano nuda ossia senza fasciatura. Ogni squadra \u00e8 composta da 5 giocatori attivi sul campo di gioco che \u00e8 lungo 60\u00a0m e largo 20\u00a0m all'aperto o in sferisterio. Ogni partita dura 40 minuti e vince la squadra che totalizza pi\u00f9 giochi: un gioco \u00e8 vinto quando si realizzano 4 ."}
{"id": "1646497", "revid": "78273", "url": "https://it.wikipedia.org/wiki?curid=1646497", "title": "Yamaha xs1100", "text": ""}
{"id": "1646499", "revid": "30794", "url": "https://it.wikipedia.org/wiki?curid=1646499", "title": "Gelone (Siracusa)", "text": "Il quartiere Gelone \u00e8 considerato il centro della parte moderna della citt\u00e0 di Siracusa. Il nome deriva dall'omonimo e lungo corso intitolato ad uno dei pi\u00f9 forti e spietati governatori siracusani e si estende in asse sud-nord.\nEsso ha sempre rappresentato il cuore pulsante economico (lungo il corso sono presenti molte attivit\u00e0 commerciali) ed urbanistico (rappresenta il principale crocevia fra centro e periferia), oltre ad un importante punto di riferimento dei siracusani i quali vi si recano abitualmente anche per la presenza di molti uffici pubblici.\nL'area \u00e8 inoltre situata a pochi metri dalla zona archeologica ed \u00e8 asservita dall'ospedale Umberto I."}
{"id": "1646504", "revid": "125937360", "url": "https://it.wikipedia.org/wiki?curid=1646504", "title": "Somebody to Love - Qualcuno da amare", "text": "Somebody to Love - Qualcuno da amare (\"Somebody to Love\") \u00e8 un film del 1994, diretto da Alexandre Rockwell ed interpretato da Rosie Perez, Harvey Keitel e Anthony Quinn.\nLa storia trae spunto dal capolavoro di Federico Fellini \"Le notti di Cabiria\", con la sola differenza che la protagonista non \u00e8 una prostituta, ma una ballerina.\n\u00c8 stato distribuito \u00e8 avvenuto il 27 settembre 1996 negli USA.\nTrama.\nMercedes \u00e8 una giovane ballerina che lavora in un night club di Hollywood, il \"Girls\".\nElla sogna di entrare nel mondo dello spettacolo, e per fare ci\u00f2 intraprende una relazione con l'attore dilettante Harry Harrelson, il quale le nasconde inizialmente di essere sposato.\nInnamorato di Mercedes \u00e8 anche Ernesto, un giovane senza lavoro messicano invaghito di lei a tal punto da ridurre in fin di vita alcuni suoi rivali in amore. Mercedes, da sua parte, prova solo sentimenti di amicizia verso il giovane, tanto da ospitarlo in casa per alcuni giorni. Ernesto decide di affidarsi ad una sua amicizia legata alla malavita, il boss e commerciante ittico Emilio, il quale lo assume nella sua ditta e lo paga puntualmente. Con lo stipendio ricevuto da Emilio, il giovane messicano invita Mercedes ad una cena in un ristorante di classe. Harry, il quale invita in casa propria Mercedes, dicendole che le basterebbero 10 000 $ per rompere con la consorte e mettersi con lei. La moglie di Harry torna in casa all'improvviso, e l'attore \u00e8 costretto a cacciare Mercedes in fretta e furia per non farsi scoprire.\nMercedes torna al locale notturno, dove incontra Ernesto ad aspettarla, e con il quale balla tutta la notte. Tornati a casa, i due hanno un rapporto sessuale, al fine del quale Ernesto dona a Mercedes una collana raffigurante la Madonna.\nSaputo dei soldi necessari a Mercedes, Ernesto all'indomani si reca da Emilio per la concessione di un prestito ma l'uomo fa una proposta al giovane, il denaro in cambio dell'omicidio di un rivale in affari. Ernesto, in preda alla pazzia d'amore, giunge sul luogo della missione, e compie l'atroce omicidio, e tornando da Emilio riceve i soldi. Il giovane, si fa raggiungere da Mercedes in un caff\u00e8, dove le porge il danaro richiesto. La donna rifiuta i soldi e rid\u00e0 la collana regalatagli a Ernesto. Mercedes si reca un attimo nei bagni, e qui ode due spari sordi, assieme alla clientela del locale esce in strada.\nPoco pi\u00f9 avanti dal marciapiede, giace Ernesto con due proiettili nel corpo, in un pozzo di sangue; l'omicidio del giovane \u00e8 stato compiuto su commissione dai vertici del mafioso ucciso da Ernesto. La giovane, in preda alla disperazione, si accorge che l'uomo le ha messo i 10 000 $ nella borsa prima di venire ucciso."}
{"id": "1646509", "revid": "200568", "url": "https://it.wikipedia.org/wiki?curid=1646509", "title": "Isola Yuzhny", "text": ""}
{"id": "1646513", "revid": "1788047", "url": "https://it.wikipedia.org/wiki?curid=1646513", "title": "Planalto", "text": "Brasi\nIl termine planalto, che in portoghese significa altopiano, pu\u00f2 riferirsi a:"}
{"id": "1646514", "revid": "200568", "url": "https://it.wikipedia.org/wiki?curid=1646514", "title": "Isola Severny", "text": ""}
{"id": "1646518", "revid": "287204", "url": "https://it.wikipedia.org/wiki?curid=1646518", "title": "Palestina (San Paolo)", "text": "Palestina \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione omonima."}
{"id": "1646520", "revid": "287204", "url": "https://it.wikipedia.org/wiki?curid=1646520", "title": "Planalto (San Paolo)", "text": "Planalto \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione omonima."}
{"id": "1646521", "revid": "287204", "url": "https://it.wikipedia.org/wiki?curid=1646521", "title": "Onda Verde (Brasile)", "text": "Onda Verde \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione omonima."}
{"id": "1646523", "revid": "767487", "url": "https://it.wikipedia.org/wiki?curid=1646523", "title": "Capo \u017delanija", "text": "Capo \u017delanija (in russo \"\u041c\u044b\u0441 \u0416\u0435\u043b\u0430\u043d\u0438\u044f\") si trova a nord dell'isola Severnyj, nell'arcipelago di Novaja Zemlja, in Russia. \u00c8 situato a nord dell'estremit\u00e0 orientale dell'Europa: capo Flissingskij (\u041c\u044b\u0441 \u0424\u043b\u0438\u0441\u0441\u0438\u043d\u0433\u0441\u043a\u0438\u0439, ). \u00c8 formato da una ripida scogliera alta fino a 28\u00a0m ed \u00e8 collegato alla riva da un basso istmo. Ci sono, di fronte al capo, alcuni scogli e a breve distanza (a nord-ovest) la piccola isola di Lo\u0161kin (\u041e\u0441\u0442\u0440\u043e\u0432 \u041b\u043e\u0448\u043a\u0438\u043d\u0430).\nL'intera area del capo \u00e8 disabitata ed esposta ai rigidi inverni artici. Ciononostante, Capo \u017delanija ha rappresentato un'importante posizione strategica: durante la Seconda guerra mondiale era presente una base sovietica dell'Armata Rossa che fu bombardata dalla Kriegsmarine nel corso dell'Operazione Wunderland. Durante il periodo della guerra fredda divenne una stazione segreta per esperimenti militari. Capo \u017delanija viene usato anche come punto di riferimento geografico per distinguere le zone settentrionali del mare di Barents e del mare di Kara. Ad oggi la piccola stazione viene usata per rilevamenti meteorologici ed atmosferici."}
{"id": "1646524", "revid": "73843", "url": "https://it.wikipedia.org/wiki?curid=1646524", "title": "So Gone", "text": "So Gone \u00e8 un singolo R&amp;B scritto e prodotto da Missy Elliott con l'aiuto del duo Spike &amp; Jamahl (Kenneth Cunningham e Jamahl Rye) per il terzo album di Monica, \"After the Storm\". Pubblicato come lead single dell'album nel 2003, il brano ha riportato al successo la cantante dopo anni di parziale assenza dalle classifiche, arrivando al numero 1 sia della Billboard Hot R&amp;B/Hip-Hop Songs, sia della Billboard Hot Dance Music/Club Play, ed entrando nella top10 della Billboard Hot 100.\nComposizione e testo.\nDopo il flop di \"All Eyez on Me\" e la cancellazione dell'uscita mondiale dell'omonimo album (pubblicato solo in Giappone), il presidente della J Records, Clive Davis, commissiona alla produttrice e cantautrice Missy Elliott la composizione di alcune tracce da inserire nel nuovo album di Monica. \"So Gone\" \u00e8 una di queste canzoni, nate durante una sessione di registrazione durata una settimana presso gli studi della Goldmind Records a Miami, Florida. Il brano contiene il campionamento di un vecchio pezzo dei The Whispers, \"You Are Number One\", del 1976, scritto da Zyah Ahmonuel. Questo \u00e8 il primo pezzo in cui la cantante si esibisca anche in qualit\u00e0 di rapper, incoraggiata da Elliott, la quale l'aiuter\u00e0 a rappare anche in tutte le tracce future prodotte, e il rap diventer\u00e0 una sorta di \"seconda natura\" per la cantante. Elliott ha inserito anche la fidata Tweet nel progetto, per registrare le voci di sottofondo. L'uso di un sample della canzone dei The Whispers d\u00e0 al singolo un sapore da soul classico che unito alle sonorit\u00e0 hip-hop di Missy Elliott produce una formula accattivante. Il testo \u00e8 rivolto a un amante fedifrago con un tono molto amaro e colmo di rancore; la cantante si definisce una sciocca per essere stata cos\u00ec devota al suo fidanzato, e confessa di essere andata quasi fuori di testa dopo aver scoperto il tradimento del ragazzo. Monica si chiede che cosa ha l'altra donna contro di lei per aver spinto il ragazzo a spezzarle il cuore, e nel ritornello dichiara di sentirsi innaturale a causa del partner. Monica ha dichiarato che Elliott deve essersi ispirata alle esperienze vissute in prima persona dalla cantante nello scrivere il testo.\nVideo.\nIl videoclip del brano \u00e8 stato diretto da Chris Robinson e prodotto da Dawn Rose per la Partizan Entertainment. \u00c8 stato girato tra il 1\u00b0 e il 2 aprile 2003 in varie location di Miami. Missy Elliott appare in alcune scene per prestare la sua voce al coro, e l'attore Derek Luke interpreta il ragazzo di Monica. La trama del video \u00e8 fedele al testo della canzone, e vede la cantante sospettosa alla ricerca di prove dell'infedelt\u00e0 del suo compagno. Quando trova foto che lo ritraggono insieme ad un'altra ragazza, la cantante va su tutte le furie e inizia a devastare la lussuosa casa del ragazzo, dal fornitissimo guardaroba ai vetri del salone, spaccati lanciando una scultura che raffigura due amanti stilizzati. La polizia interviene, grazie all'allarme scattato, e porta Monica in una volante destinata al commissariato, mentre il ragazzo rientra a casa e realizza l'accaduto.\nIl look di Monica nel video \u00e8 molto sexy ed elegante; dopo una serie di video con i capelli biondi, in \"So Gone\" l'artista \u00e8 tornata a una capigliatura nera corvina, liscia e stirata. Nella prima scena, in cui trova un orecchino che non le appartiene sotto il letto, la cantante appare anche in lingerie.\nIl video \u00e8 stato presentato in anteprima mondiale su BET \"Access Granted\" il 23 aprile 2003, ed ha ottenuto un'ottima programmazione nei canali musicali, fino a raggiungere la seconda posizione di BET \"106 &amp; Park\" e la sesta di MTV TRL.\nRicezione.\nIl singolo \u00e8 il decimo della cantante ad essere entrato nella Hot 100, e segna un ritorno di Monica nelle posizioni alte dopo 4 anni, ovvero da \"Angel of Mine\". Il pezzo \u00e8 entrato in classifica alla posizione numero 66 ed ha raggiunto la decima posizione, diventando cos\u00ec l'ottavo singolo di Monica ad entrare in top10 e il primo a raggiungere le prime dieci posizioni dopo una serie di flop tra il 1999 e il 2002. Il brano \u00e8 rimasto nella top40 per ben 20 settimane, e nella classifica di fine anno del 2003 di Billboard \u00e8 stato inserito al numero 39.\nNelle classifiche R&amp;B, il singolo ha avuto un successo strepitoso, riuscendo a raggiungere il numero 1 e a rimanervi per 5 settimane consecutive, diventando la quinta numero 1 R&amp;B della cantante e la prima dopo \"The First Night\" del 1998. Nella classifica di fine anno di Billboard delle 100 canzoni R&amp;B/HIp-hop di maggior successo del 2003, il brano \u00e8 stato classificato alla quarta posizione. Grazie ai remix dance, il singolo \u00e8 arrivato in cima anche alla classifica dei brani pi\u00f9 suonati nei club. Al di fuori degli USA invece, il singolo non ha avuto nessuna risonanza, a causa della scarsa promozione, entrando solo nella top20 canadese, dove \u00e8 il quarto singolo di Monica ad essere entrato in classifica.\nTracce.\nCD Singolo\nCD II"}
{"id": "1646533", "revid": "1318658", "url": "https://it.wikipedia.org/wiki?curid=1646533", "title": "Won't Get Fooled Again/Don't Know Myself", "text": "Won't Get Fooled Again/Don't Know Myself \u00e8 il 19\u00b0 singolo del gruppo musicale britannico The Who, pubblicato nel Regno Unito nel 1971.\nIl disco.\nRegistrazione.\nGli Who provarono la canzone a New York nel marzo 1971, ma registrarono nuovamente il brano in una versione nello studio mobile dei Rolling Stones a Stargroves (a casa di Mick Jagger) il mese successivo, utilizzando il sintetizzatore del nastro demo originale di Townshend. Alla fine, il progetto di \"Lifehouse\" venne abbandonato in favore di \"Who's Next\", dove \"Won't Get Fooled Again\" venne posta come ultima traccia.\nPubblicazione.\n\"Won't Get Fooled Again\" venne pubblicata su singolo il 25 giugno 1971, editata alla durata di 3:35. Il 17 luglio venne pubblicata anche negli Stati Uniti. Il lato B, \"I Don't Even Know Myself\" era stato incisa ai Eel Pie Studios nel 1970 per un EP mai realizzato. Il singolo raggiunse la posizione numero 9 in Gran Bretagna e la numero 15 negli Stati Uniti.\nLa versione completa della canzone della durata di 8 minuti e 32 secondi apparve nell'album \"Who's Next\", pubblicato il 14 agosto negli Stati Uniti e il 27 agosto in Gran Bretagna, dove raggiunse la vetta delle classifiche.\nBrani.\n\"Won't Get Fooled Again\".\nComposizione.\n\"Won't Get Fooled Again\" \u00e8 stato composto dal chitarrista Pete Townshend. Si tratta di uno dei brani pi\u00f9 celebri del gruppo. Iniziante con un suono d'organo, precisamente un organo Lowrey Berkshire Deluxe TBO-1 del 1968, trattato poi attraverso i filtri del sintetizzatore EMS VCS3, viene dopo poco accompagnata dalla chitarra di Pete Townshend, dalla batteria di Keith Moon, dal basso di John Entwistle e dalla voce di Roger Daltrey.\nTownshend scrisse la canzone come brano conclusivo della progettata opera rock \"Lifehouse\", con un testo critico nei confronti della rivoluzione e del potere. Per simboleggiare la comunione spirituale che egli aveva trovato nella musica grazie alle opere di Meher Baba e Inayat Khan, Townshend inser\u00ec un miscuglio di caratteristiche umane in un sintetizzatore usandolo come base strumentale principale della traccia.\nTownshend aveva letto \"The Mysticism of Sound and Music\", un libro che illustrava la teoria dell'armonia creata dall'\"accordo universale\", e realizz\u00f2 come la nuova tecnologia allora emergente dei sintetizzatori gli avrebbe permesso di trasmettere questa idea al pubblico. Si incontr\u00f2 quindi con i tecnici della BBC Radiophonic Workshop i quali gli fornirono l'idea di catturare il suono della personalit\u00e0 umana attraverso la musica. Townshend intervist\u00f2 svariate persone con domande di carattere generale, e registr\u00f2 risposte, battiti del cuore, onde cerebrali, e previsioni astrologiche, convertendo il tutto in una serie di impulsi sonori. Per il demo di \"Won't Get Fooled Again\", egli colleg\u00f2 un organo Lowrey ad un sintetizzatore EMS VCS3 che trasform\u00f2 in suoni gli impulsi sonori da lui catturati. Il demo venne poi completato sovraincidendo batteria, basso, chitarra elettrica, voce e battiti di mani.\nAccoglienza.\nSecondo una classifica stilata dalla rivista \"Rolling Stone\", il brano \u00e8 alla 133\u00aa posizione tra le 500 canzoni pi\u00f9 belle mai scritte nella storia della musica.\nPete Townshend neg\u00f2 al regista Michael Moore il permesso di suonare la canzone sui titoli di coda del suo documentario \"Fahrenheit 9/11\" (2004), in quanto incerto della credibilit\u00e0 giornalistica di Moore e non voleva che il suo lavoro potesse essere associato con un documento inattendibile. In seguito Townshend dichiar\u00f2: \u00ab\"Una volta capito di cosa trattava il film, fui certo al 90% che la mia canzone non era giusta per loro\"\u00bb. In risposta Moore accus\u00f2 Townshend di essere un sostenitore della guerra in Iraq, cosa che Townshend neg\u00f2 risolutamente.\nIl brano \u00e8 stato scelto come sigla di apertura della serie televisiva \".\nCover.\nNel 1972 la canzone venne reinterpretata in chiave soul dalle Labelle. Nel 1993 i Van Halen ne pubblicarono una versione live per l'album \", che raggiunse il primo posto nelle classifiche rock statunitensi."}
{"id": "1646535", "revid": "2052878", "url": "https://it.wikipedia.org/wiki?curid=1646535", "title": "I Can See for Miles", "text": "I Can See for Miles \u00e8 il dodicesimo singolo dei The Who, estratto dall'album \"The Who Sell Out\" nel 1967. Fu l'unico singolo estratto da quell'album. Il brano, per la rivista \"Rolling Stone\", \u00e8 la 258\u00aa migliore canzone mai scritta.\nIl disco.\nRegistrato in numerose sessioni e in diversi studi, la registrazione di \"I Can See for Miles\" testimonia le sempre pi\u00f9 sofisticate tecniche di registrazione del gruppo, gi\u00e0 su finire degli anni sessanta. La base del brano fu registrata a Londra, mentre la parte vocale a New York nei Talentmasters Studios. L'album invece fu ultimato a Los Angeles, presso i Gold Star Studios.\nTracce.\nLato A\nLato B\nLato A\nLato B\nAccoglienza.\nIl singolo raggiunse la decima posizione nel Regno Unito e la nona negli Stati Uniti, diventando il pi\u00f9 grande successo del gruppo in America. Ci\u00f2 nonostante Townshend si dichiar\u00f2 insoddisfatto dei risultati del disco.\nNegli anni successivi, la canzone \u00e8 apparsa nella colonna sonora del film \"Apollo 13\", ed \u00e8 divenuta oggetto di cover di numerosi artisti, fra i quali Styx, Petra Haden, Marty Stuart e Incubus. Il brano \u00e8 stato anche usato per la sigla della serie televisiva \"\"."}
{"id": "1646537", "revid": "287204", "url": "https://it.wikipedia.org/wiki?curid=1646537", "title": "Thiago Neves", "text": "Caratteristiche tecniche.\nIl suo piede preferito \u00e8 il sinistro. Sa giocare sia come punta aggiunta che come trequartista.\nCarriera.\nClub.\nThiago Neves \u00e8 cresciuto nelle giovanili del Paran\u00e1.\nDopo una stagione in prestito al Vegalta Sendai \u00e8 passato al Fluminense con cui, nel 2007, ha vinto la Coppa del Brasile e la Bola de Ouro quale miglior giocatore del campionato brasiliano\nNella stagione 2008-2009 fa il suo approdo in un campionato europeo, in Bundesliga, nelle file dell'.\nHa esordito con la Nazionale brasiliana il 26 marzo 2008 al Londra in amichevole contro la Svezia (1-0).\nNella finale di ritorno della Coppa Libertadores 2008, svoltasi allo stadio Maracan\u00e3 di Rio de Janeiro, Thiago Neves segna una tripletta alla Liga Deportiva Universitaria, ma questo non basta alla Fluminense per aggiudicarsi il titolo, perso alla lotteria dei calci di rigore, sbagliando l'ultimo e decisivo penalty.\nPassa all'Amburgo nell'estate del 2008 disputando solo 6 gare senza nessun gol, tant'\u00e8 che il 31 gennaio 2009 viene ceduto ai sauditi del Al-Hilal per 7 milioni di euro che il 4 febbraio del 2009 lo rigirano in prestito al Fluminense per sei mesi. Il 7 gennaio 2012 passa a titolo definitivo al Flamengo. L'8 giugno 2015 passa ufficialmente agli arabi dell'Al-Jazira per 11 milioni di \u20ac."}
{"id": "1646540", "revid": "1149807", "url": "https://it.wikipedia.org/wiki?curid=1646540", "title": "Episodi di Shark - Giustizia a tutti i costi (seconda stagione)", "text": "La seconda e ultima stagione della serie televisiva Shark - Giustizia a tutti i costi \u00e8 stata trasmessa negli Stati Uniti dalla CBS dal 23 settembre 2007 al 20 maggio 2008. In Italia \u00e8 andata in onda su Rete 4 dal 6 giugno al 26 settembre 2009 e su Fox Crime dal 15 luglio al 28 ottobre dello stesso anno.\nLa stagione \u00e8 composta da soli 16 episodi a causa dello sciopero degli sceneggiatori del 2007/2008; al termine di essa, la serie \u00e8 stata cancellata. \nGangster Movies.\nTrama.\nSebastian Stark indaga sull'uccisione dei coniugi Nieman, ma il suo testimone d'accusa durante il processo non riconosce l'assassino. All'uscita dal tribunale il testimone viene ucciso da una bomba sull'autobus. Proseguendo le indagini l'\u00e9quipe di \"Shark\" scopre che dietro a tutto questo c'\u00e8 la mafia russa e precisamente un noto gallerista: Andr\u00e9 Zutofsky. Come sempre il lavoro paziente e accurato della procura porter\u00e0 alla soluzione del caso. Intanto la storia dei protagonisti va avanti. Stark chiede a Jess, ex procuratore distrettuale sconfitta alle elezioni da Leo Cutler, di far parte della sua squadra e alla fine lei accetta. Quando Sebastian rientra a casa la sera, ha la sorpresa di trovare sua figlia Julie, rientrata da New York per rimanere con lui definitivamente. Sebastian non sa per\u00f2 che non \u00e8 lui la persona per la quale Julie \u00e8 tornata.\nScheletri nell'armadio.\nTrama.\nDurante una tentata rapina in un negozio, uno dei due rapinatori viene ucciso dal commerciante. L'altro rapinatore chiede le attenuanti in cambio di informazioni riguardanti l'omicidio di Olivia, la ragazza di Isaac, l'investigatore, ex poliziotto, di Stark. Racconta che una persona ricca e importante, di cui non conosce l'identit\u00e0, aveva pagato suo fratello, il rapinatore ucciso, per commettere l'omicidio, per il quale tra l'altro esiste un reo confesso gi\u00e0 in prigione. Sebastian indaga con la sua \u00e9quipe lasciando all'oscuro di tutto Isaac, per non compromettere le indagini. Emerger\u00e0 che la causa dell'uccisione di Olivia \u00e8 legata al lavoro che svolgeva in una clinica di riabilitazione per tossicodipendenti. Nel frattempo Sebastian chiede a Isaac di indagare su Trevor, il ragazzo di Julie. Inizialmente sembra che Isaac voglia restare fuori dalle problematiche fra Sebastian e Julie ma poi lo informa che Trevor in passato ha avuto problemi di droga.\nL'occhio di chi osserva.\nTrama.\nIl cadavere di una giovane donna viene rinvenuto sulla spiaggia, restituito dal mare. Dall'autopsia risulta che ha subito varie operazioni di chirurgia plastica e dal numero di serie delle protesi del seno risalgono al chirurgo plastico. Dalle indagini risultano due sospettati: il chirurgo e il fotografo che consigliava alle modelle di recarsi da quel chirurgo per effettuare i cambiamenti, secondo lui indispensabili, per sfondare nel mondo del cinema. Nello svolgere delle indagini verranno a galla truffe all'assicurazione, adescamento delle modelle da parte del chirurgo che, in cambio di favori sessuali, le operava. Shark promette al padre della ragazza uccisa di assicurare il colpevole alla giustizia e con la sua perseveranza e bravura mantiene la promessa. Intanto Julie fa conoscere al padre il suo ragazzo, Trevor, di cui Sebastian conosce qualche trascorso.\nLa dottoressa Laura.\nTrama.\nVictoria Pearson, reporter del Los Angeles Chronicle, viene trovata uccisa nel L.A. Memorial Coliseum. Stava indagando sull'uso dell'ormone della crescita nello sport. Aveva scritto degli articoli su Don Kipling, un allenatore che forniva ormoni ai giocatori professionisti. Nel frattempo il medico legale, dott.ssa Laura Fields, trova il DNA dell'allenatore sul corpo della giornalista. I detective scoprono che il giorno prima di morire, la giornalista era stata nel carcere a parlare con il detenuto Greg Tobias. Tobias, interrogato, rivela che la giornalista stava per provare che lui fosse stato incastrato dal medico legale Fields. Intanto nella vita di \"Shark\" continuano i cambiamenti: la sua ex-moglie, madre di Julie, lascia New York e torna a vivere a Los Angeles.\nLa vendetta.\nTrama.\nSarah Turino, 20 anni, muore nell'esplosione dell'aula di Scienze del college. Interviene l'FBI per indagini su un eventuale caso di terrorismo ma quando risalgono a uno studente di nome Michael Hackford, intelligente, preparato, arrabbiato, che fa sempre domande ai professori sugli esplosivi, lasciano il caso alla procura. Il ragazzo sta per essere arrestato quando tenta il suicidio impiccandosi. Viene salvato per miracolo. L'avvocato Reyes crede nella sua innocenza e convince Sebastian a proseguire le indagini in altre direzioni. Emerge il nome di un ex studente, Kyle Deering, figlio del proprietario dell'impresa di costruzione da cui sono spariti i detonatori usati nell'esplosione. La ex ragazza di Kyle si incontrava col nuovo ragazzo nell'aula di scienze e Kyle lo sapeva. Intanto Julie confessa a sua madre che Trevor ha problemi di alcolismo e droga."}
{"id": "1646542", "revid": "116535411", "url": "https://it.wikipedia.org/wiki?curid=1646542", "title": "Nomad (azienda)", "text": " \u00e8 uno studio di animazione giapponese, con sede a Suginami, Tokyo, in Giappone, fondato nel luglio 2003."}
{"id": "1646543", "revid": "2219808", "url": "https://it.wikipedia.org/wiki?curid=1646543", "title": "Tisia (Siracusa)", "text": "Il quartiere Tisia \u00e8 una zona di moderna edificazione situata nella circoscrizione Akradina e nella periferia centro-nord di Siracusa, sorta anch'essa con l'espansione della citt\u00e0 negli anni sessanta e settanta. E' considerata come la \"Siracusa Bene\" e come il cuore pulsante del commercio siracusano perch\u00e8 vi operano talmente tante attivit\u00e0 commerciali che si \u00e8 arrivati al punto di istituire un apposito consorzio chiamato \"Cenaco\" (Centro Naturale Commerciale), il quale ha il compito di tutelare e dare un punto di riferimento ai commercianti della zona, comprendente anche il confinante quartiere Zecchino (di estrazione pi\u00f9 popolare) con il quale costituisce un'area senza soluzione di continuit\u00e0. \nNegli anni il quartiere si \u00e8 impostato anche come punto di riferimento per lo sport grazie alla presenza di impianti sportivi, principalmente la cittadella dello sport fatta edificare da Concetto Lo Bello durante gli anni della sua sindacatura, e la \"Palestra Akradina\" (successivamente intitolata all'ex assessore comunale allo sport Pino Corso) ufficialmente aperta nel 2003 sebbene fosse ultimata da alcuni anni prima. Gli immancabili intoppi burocratici ne hanno ritardato l'apertura.\nProgetti.\nIl primo progetto di miglioramento del quartiere risale al 2008 quando, nell'estate dello stesso anno, fu inaugurato il nuovo cinema-multisala \"Planet\" sull'ex cineteatro \"Vasquez\", insieme ad una fontana dotata di scalini e giochi d'acqua che si imposta anche come rotatoria al servizio del traffico veicolare. Un altro progetto pi\u00f9 recente, finanziato dal bando periferie, presentato e avviato con i lavori esecutivi nel novembre 2021, riguarder\u00e0 la realizzazione di: un nuovo parcheggio accanto alla palestra Akradina Pino Corso; uno spartitraffico; l\u2019ampliamento dei marciapiedi; una nuova illuminazione pubblica a led; spazi aggregativi; aree mercatali; baby parking; giochi di acqua e di luce; pensiline; e aree verdi."}
{"id": "1646544", "revid": "1305772", "url": "https://it.wikipedia.org/wiki?curid=1646544", "title": "Weohstan", "text": "Sia nel \"Beowulf\" che nel \"K\u00e1lfsv\u00edsa\", Weohstan (\"V\u00e9steinn\") combatt\u00e9 per il suo re Onela (\"\u00c1li\") contro Eadgils (\"A\u00f0ils\").\nIl \"Beowulf\".\nSecondo il \"Beowulf\", Weohstan era il padre di Wiglaf ed apparteneva ad un clan norreno chiamato \"W\u00e6gmunding\". Ecg\u00feeow, il padre di Beowulf, apparteneva anch'egli a quel clan, perci\u00f2 Weohstan era in qualche modo imparentato con Beowulf.\nSi dice di Weohstan che sia morto di vecchiaia prima degli eventi trattati nell'ultima parte del poema. Weohstan \u00e8 menzionato per la prima volta al verso 2602. Apprendiamo che aveva avuto da Beowulf in G\u00f6taland una tenuta e diritti su di essa.\nQuando il principe degli Scylfing, Eanmund, si ribell\u00f2 a suo zio Onela, re di Svezia, Weohstan combatt\u00e9 al servizio di Onela e uccise Eanmund in battaglia; per questo Onela diede a Weohstan la spada e l'armatura di Eanmund. In vecchiaia, Weohstan diede questi oggetti al figlio Wiglaf; in quel periodo Weohstan e Wiglaf \"vivevano presso i Geati\". Il suo nome compare in alcuni versi dove Wiglaf \u00e8 chiamato \"figlio di Weohstan\".\nLo studioso Frederick Klaeber ipotizz\u00f2 che sebbene Onela non cerc\u00f2 una faida con Weohstan, non appena Onela mor\u00ec e Eadgils fratello di Eanmund divenne re di Svezia Weohstan ritenne pi\u00f9 sicuro lasciare gli Scylfing, e cos\u00ec si spiegherebbe come arriv\u00f2 a vivere tra i Geati.\nIl \"K\u00e1lfsv\u00edsa\".\nNella parte dello \"Sk\u00e1ldskaparm\u00e1l\" di Snorri Sturluson che \u00e8 chiamata \"K\u00e1lfsv\u00edsa\", il nome Weohstan compare nella sua forma norrena \"V\u00e9steinn\". Egli \u00e8 menzionato insieme al suo signore Onela (\u00c1li) e al suo nemico Eadgils (A\u00f0ils), nella sezione che concerne la battaglia sul ghiaccio del lago V\u00e4nern, dopo la quale ebbe luogo l'esilio suggerito da Klaeber:\nLa sezione apparentemente parla di Weohstan e dei suoi compagni cavalieri come se cavalcassero insieme al loro re Onela sul ghiaccio dove incontrarono Eadgils. Purtroppo lo scaldo del \"K\u00e1lfsv\u00edsa\" si aspettava che l'ascoltatore avesse familiarit\u00e0 con questi personaggi e non disse cosa accadde dopo. Comunque, come \u00e8 detto nel \"Beowulf\" di sfuggita e da Snorri pi\u00f9 nel dettaglio, Eadgils vinse la battaglia."}
{"id": "1646545", "revid": "339392", "url": "https://it.wikipedia.org/wiki?curid=1646545", "title": "Wihstan", "text": ""}
{"id": "1646554", "revid": "486946", "url": "https://it.wikipedia.org/wiki?curid=1646554", "title": "Vesteinn", "text": ""}
{"id": "1646560", "revid": "11959", "url": "https://it.wikipedia.org/wiki?curid=1646560", "title": "Malik", "text": "Malik (), pl. \"mul\u016bk\", significa in lingua araba \"re, sovrano\".\nIl termine di per s\u00e9 \u00e8 un epiteto di Allah, tant'\u00e8 vero che forma un nome teoforo (\u02bfAbd al-Malik, vale a dire \"schiavo del Sovrano\"), ma \u00e8 impiegato per indicare la suprema carica di un'entit\u00e0 istituzionale, di grado tuttavia inferiore a quello di Califfo e, in effetti - a prescindere dai regni preislamici dei Ghassanidi o dei Lakhmidi - di esso si comincia a far largo uso dopo la frantumazione \"de facto\" del Califfato abbaside nel X secolo o di quello omayyade di al-Andalus nell'XI secolo.\nLa radice di riferimento &lt;m-l-k&gt; indica il concetto di \"propriet\u00e0\" e, letteralmente, il \"malik\" \u00e8 il proprietario della \"sua\" entit\u00e0 statuale.\nCon la medesima radice etimologica, l'ebraico mal'ak (tradotto in greco antico con \"anghellos\") \u00e8 utilizzato nell'Antico Testamento per indicare i messaggeri inviati da Dio ai Suoi umani servitori.\nUso nell'India musulmana.\nIl termine aveva nell'India musulmana un significato di minor rilevanza istituzionale. Era infatti un titolo onorifico assegnato a importanti collaboratori dei sultani, ma non significava \"Re\" o \"Sovrano\", quanto piuttosto serviva a sottolineare la notevole rilevanza politica del personaggio che ne era insegnito da un'autorit\u00e0 suprema."}
{"id": "1646566", "revid": "184980", "url": "https://it.wikipedia.org/wiki?curid=1646566", "title": "Premio della critica", "text": ""}
{"id": "1646576", "revid": "131358", "url": "https://it.wikipedia.org/wiki?curid=1646576", "title": "Third Lanark F.C.", "text": ""}
{"id": "1646577", "revid": "958185", "url": "https://it.wikipedia.org/wiki?curid=1646577", "title": "Effetto Allee", "text": "L'effetto Allee \u00e8 un fenomeno biologico caratterizzato dalla correlazione tra la densit\u00e0 di popolazione e il tasso di crescita. Matematicamente si presenta nei modelli con depensazione.\nDescrizione.\nL\"'effetto Allee\" fu descritto per la prima volta da Warder Clyde Allee negli anni trenta. L'idea \u00e8 che, per popolazioni molto piccole, i tassi di riproduzione e di crescita degli individui crescano con la densit\u00e0 di popolazione. Tale effetto, di solito, scompare all'aumentare della popolazione.\nQuesto caso \u00e8 in contrasto con quanto avviene con popolazioni pi\u00f9 grandi, dove una maggior densit\u00e0 di popolazione rallenta il tasso di crescita della popolazione, fatto dovuto alla competizione intraspecifica. Questo fenomeno viene rappresentato dall'equazione:\nformula_1\nN = grandezza della popolazione\nr = tasso intrinseco di crescita\nK = Capacit\u00e0 portante dell'ambiente\ndN/dt = tasso di crescita della popolazione\nEffetto Allee forte ed effetto Allee debole.\nBisogna distinguere l'effetto Allee forte (spesso detto semplicemente \"Effetto Allee\"), nel quale vi \u00e8 un punto critico, sotto il quale la popolazione diminuisce (modelli con depensazione critica), dall'effetto debole, nel quale non vi sono punti critici e si ha, per bassi valori di popolazione, una crescita positiva ma pi\u00f9 lenta."}
{"id": "1646578", "revid": "547034", "url": "https://it.wikipedia.org/wiki?curid=1646578", "title": "Guillaume Legrant", "text": "Biografia.\nNulla si conosce circa i primi anni della sua vita, ma il suo vero cognome (Lemacherier) suggerisce un'origine francese. La sua prima apparizione ufficiale \u00e8 nel coro della chiesa di Bourges nel 1405. Nel 1407 diviene cappellano nella stessa chiesa e vi rimane fino al 1410. Negli otto anni seguenti non vi sono sue notizie a parte il fatto che si trova a Roma nell'ottobre del 1418 in veste di cantore nella cappella papale al tempo di Papa Martino V, dove rimane fino al 1421. Nonostante non vi siano segni di sua attivit\u00e0 musicale in Francia, egli ricevette dei compensi dalla diocesi di Rouen. Poich\u00e9 riscosse somme fino al 1449 si presume che fosse ancora vivo in quel tempo.\nLa musica di Legrant \u00e8 raccolta nel \"Volume 11\" del \"Corpus mensurabilis musicae.\" Sette suoi pezzi sono giunti fino a noi, di cui tre di musica sacra e quattro di musica profana. I pezzi di musica sacra comprendono due \"Credo\" di messa e un Gloria; questi sono i pezzi in cui si fa distinzione fra coro e parti solistiche.\nI quattro pezzi di musica profana sono tutti nella forma del \"virelai,\" una delle forme fisse del tempo. La maggior parte dei compositori del periodo usavano invece altre forme come il rondeau, ma Legrant sembra abbia preferito il \"virelai\" che veniva correntemente usato nel secolo precedente. Poich\u00e9 dal 1420 pochissimi compositori usarono il \"virelai\" se ne deduce che le composizioni di Legrant possano essere precedenti (il \"virelai\" torn\u00f2 di moda verso la fine del XV secolo nella musica di Antoine Busnois e Johannes Ockeghem).\nOpere.\nVirelai (tutti a tre voci)\nParti di messa (tutte a tre voci)"}
{"id": "1646585", "revid": "1924342", "url": "https://it.wikipedia.org/wiki?curid=1646585", "title": "Rahovec", "text": "Rahovec (; ) \u00e8 una citt\u00e0 del Kosovo, nel Distretto di Prizren.\nGeografia antropica.\nSuddivisioni amministrative.\nLa municipalit\u00e0 si divide nei seguenti villaggi:\nBela Crkva, Bratotin, Brestovac, Brnja\u010da, Bublje, Velika Kru\u0161a, Velika Ho\u010da, Vranjak, Ged\u017ea, Gora\u010devo, Gori\u0107, Gornje Poto\u010dane, Danjane, Dobri Dol, Domanek, Donje Poto\u010dane, Dragobilje, Drenovac, Zatri\u0107, Zo\u010di\u0161te, Zrze, Jan\u010di\u0161te, Jovi\u0107, Koznik, Kramovik, Labu\u010devo, Ljubi\u017eda, Ma\u0111are, Mala Ho\u010da, Mali\u0161evo, Milanovi\u0107, Miru\u0161a, Moralija, Mrasor, Na\u0161pale, Nogavac, Opteru\u0161a, Orahovac, Ostrozub, Pagaru\u0161a, Petkovi\u0107, Polu\u017ea, Ponorac, Pusto Selo, Radoste, Ratkovac, Donje Retime, Gornje Retime Sanovac, Saro\u0161, Sopni\u0107, Turjak, Celina, Crnovrana, \u010ciflak e \u010cupevo."}
{"id": "1646587", "revid": "533647", "url": "https://it.wikipedia.org/wiki?curid=1646587", "title": "Insigne e reale ordine di San Gennaro", "text": "L'Insigne e reale ordine di San Gennaro (o semplicemente Ordine di San Gennaro) \u00e8 un ordine cavalleresco dinastico-statale dell'ex Regno delle Due Sicilie. Esso fu l'ultimo grande ordine dinastico di collare a essere costituito come cavalierato di fratria, con la limitazione d'ammissione ai soli cattolici e con diretta dipendenza dalla dinastia regnante dei Borbone delle Due Sicilie.\nStoria dell'ordine.\nIl fondatore dell'ordine, Carlo VII di Napoli, che govern\u00f2 dal 1734 al 1759, fu il primo monarca dal 1502, regnante di questo regno, a risiedervi stabilmente. Come giovane re, Carlo venne considerevolmente influenzato dal padre, il re Filippo V di Spagna, che aveva dato prova di una capace, ma errata politica, non contribuendo a riportare la pace tra i due regni, ma ristabilendo semplicemente l'influenza spagnola sull'Italia.\nLa fondazione dell'ordine fu un processo che dur\u00f2 diversi anni, e il matrimonio tra il giovane re e la principessa Maria Amalia di Sassonia, divenne l'occasione giusta per inaugurarlo. Lo statuto e la fondazione dell'ordine vennero realizzati il 3 luglio 1738 e le prime consegne delle medaglie vennero effettuate dopo soli tre giorni.\nGli statuti prevedevano che i sessanta aderenti fossero nobili cattolici, (anche se in tempi successivi vi vennero ammessi anche nobili non cattolici, ma in casi eccezionali e l'ordine giunse a sorpassare i sessanta aderenti diverse volte).\nCome ordine di collare (e quindi il pi\u00f9 importante del Regno), esso venne inteso di rango eguale all'ordine del Toson d'oro, detenuto nel ramo spagnolo dal padre, e all'ordine dello Spirito Santo, retto dai cugini Borbone di Francia. A ogni modo, non di rado, i membri della casata dei Borbone-Napoli ottennero le onorificenze di tutti e tre gli ordini della real casa di Borbone. In segno di sottomissione, il re Carlo riserv\u00f2 al padre Filippo V il diritto di nominare annualmente sei cavalieri, rinvigorendo l'unione tra i domini della casa di Borbone.\nUn ordine \"santo\".\nIl legame con la religione cattolica era molto sentito. I cavalieri, ad esempio, secondo l'articolo VII della costituzione dell'ordine, avevano l'obbligo di ritrovarsi periodicamente con gli altri membri, di rispettare l'inviolabilit\u00e0 della persona del gran maestro, di partecipare quotidianamente alla celebrazione eucaristica, di fare la comunione perlomeno a Pasqua e nella festa di san Gennaro, di partecipare alle celebrazioni in memoria dei cavalieri defunti e di non ingaggiare o accettare un duello ma di riferire la questione al gran maestro.\nPapa Benedetto XIV, conferm\u00f2 la fondazione dell'ordine nella bolla papale del 30 maggio 1741, le cui provvisioni vennero leggermente modificate con una seconda bolla, datata al 26 luglio di quello stesso anno. Il carattere cristiano dell'ordine e l'autorit\u00e0 papale diedero a questa fondazione una protezione specifica, che ad esempio serv\u00ec a proteggere l'istituzione dall'abolizione quando Vittorio Emanuele II di Savoia, nel 1860, conquist\u00f2 il Regno delle Due Sicilie.\nDa Carlo III a Ferdinando.\nCarlo VII eredit\u00f2 la corona spagnola alla morte del padre, divenendo monarca con il nome di Carlo III, il 10 agosto 1759. Secondo l'articolo II del trattato di Napoli del 3 ottobre di quello stesso anno, egli stabil\u00ec che Ferdinando, suo secondo figlio (il terzo in linea di nascita, dal momento che il primo dei figli di Carlo III era stato escluso dal trono in quanto sofferente di gravi disturbi mentali) venisse nominato re delle Due Sicilie. Il nuovo sovrano ricevette le corone di Napoli e Sicilia con il decreto pragmatico del 6 ottobre 1759. Questo fece s\u00ec che inoltre egli ereditasse l'ordine dal padre e di conseguenza che questo passasse ai suoi discendenti in linea diretta, i re delle Due Sicilie, appunto.\nL'ordine continua tutt'oggi a essere conferito dai pretendenti al trono delle Due Sicilie, della casata dei Borbone di Napoli.\nLo Stato italiano ha riconosciuto l'autorizzazione a fregiarsi di tale onorificenza, nonostante che si tratti di un ordine cavalleresco dinastico-statuale collegato alla pretensione dinastica al trono delle Due Sicilie.\nStruttura dell'ordine.\nOriginariamente, oltre alla figura del gran maestro, l'ordine constava dei seguenti ministri:\nQuesti ruoli vennero limitati con un decreto del 17 agosto 1827, di modo che i discendenti di chi aveva gi\u00e0 ricoperto questa carica, non potessero ricoprirla a loro volta.\nPer antico privilegio ai cavalieri di gran croce dell'ordine era riservato il trattamento di \"eccellenza\".\nInsegne dell'ordine.\nLa medaglia dell'ordine veniva portata sospesa a una fascia rossa di circa un metro, che partiva dalla spalla destra e finiva sul fianco sinistro, ed \u00e8 composta da croce maltese biforcata e puntata, smaltata di bianco con raggi di sole rossi e d'oro che si estendono lungo i bracci, circondati da quattro gigli dorati con al centro l'immagine di san Gennaro in abiti vescovili, uscente da una nuvola d'oro, reggente (secondo l'iconografia tradizionale) un pastorale e le ampolline conservate nel duomo di Napoli e contenenti il sangue del martire. La placca da petto \u00e8 d'argento.\nIl motto dell'Ordine \u00e8 (\"nel sangue, l'unione\"), esplicito riferimento all'annuale miracolo che si compie in occasione della festa del santo, dove si liquef\u00e0 il sangue contenuto nelle ampolline.\nIl collare dell'ordine \u00e8 composto di diciotto lacci d'oro che alternano otto gigli a un ornamento composto di due lettere \u201cC\u201d (per \u201cCarlo\u201d) caricata di trofei e foglie."}
{"id": "1646596", "revid": "1651376", "url": "https://it.wikipedia.org/wiki?curid=1646596", "title": "Oscar Bernadotte", "text": "Biografia.\nFu il secondo figlio di Oscar II di Svezia, e della sua consorte Sofia di Nassau, al momento della sua nascita principi ereditari di Svezia e Norvegia.\nNacque nel Arvfurstens palats, nei pressi di Stoccolma, e fu nominato alla nascita duca di Gotland.\nRicevette un'educazione privata dopodich\u00e9 studi\u00f2 presso la scuola di Beskow.\nCarriera.\nAll'et\u00e0 di tredici anni fu accettato nella Marina, dove gi\u00e0 nell'estate del 1873 intraprese un lungo viaggio come cadetto con la corvetta \"HMS Balder\". In seguito viaggi\u00f2 a Tor nel 1874, Norrk\u00f6ping nel 1875, America del Nord nel 1876 e molti altri ancora. Nel 1879 venne nominato sottotenente nelle flotte svedesi e norvegesi e ha partecipato nel 1880 alla spedizione Vanadis nel Mediterraneo.\nNel 1890 divenne comandante di 1\u00ba grado, nel 1895 capitano di bandiera, nel 1897 capo squadrone della nave corazzata Oden e nello stesso anno venne promosso al grado di contrammiraglio. Quando nel 1903 divenne vice-ammiraglio, prese commiato dal servizio attivo. Il principe serv\u00ec nella Marina per 25 anni e visse a Karlskrona per diversi anni.\nIl 12 maggio 1880 fu nominato primo Socio Onorario della Accademia Reale Svedese delle Scienze. Era anche molto attivo nelle organizzazioni religiose e sociali, in particolare come presidente della svedese YMCA (1892-1943) e come presidente del amici missione lapponi (1899-1934). Il pi\u00f9 noto, tuttavia, era la sua attivit\u00e0 nel movimento di santit\u00e0 come il fondatore e leader della conferenza annuale S\u00f6dert\u00e4lje.\nMatrimonio.\nIl 29 gennaio 1888 si fidanz\u00f2 con Ebba Munck af Fulkila. Il matrimonio venne celebrato il 15 marzo dello stesso anno. Ebbero cinque figli:\nNon essendo la sposa di origini nobili, ad Oscar vennero tolti il diritto di successione al trono e tutti i suoi titoli nobiliari. A partire da quell'anno egli fu conosciuto come \"Principe Bernadotte\".\nNel 1892 lo zio materno, il granduca Adolfo di Lussemburgo, gli concesse il titolo di \"Conte di Wisborg\", trasmissibile ereditariamente ai figli. Questo titolo fu usato anche successivamente per i principi svedesi sposati con persone non nobili.\nMorte.\nAnche se era malato, nel 1885 si rec\u00f2 a Amsterdam per essere visitato dal famoso dottor Metzger.\nMor\u00ec il 4 ottobre 1953 a Stoccolma."}
{"id": "1646598", "revid": "466539", "url": "https://it.wikipedia.org/wiki?curid=1646598", "title": "Circolo \u010cajkovskij", "text": "Il Circolo \u010cajkovskij o Gruppo di \u010cajkovskij (Kru\u017eok \u010cajkovcev) o semplicemente i \u010dajkovcy o ancora la Grande societ\u00e0 di propaganda (Bol'\u0161oe ob\u0161\u010destvo propagandy) fu un movimento rivoluzionario russo sorto alla fine degli anni Sessanta del XIX secolo a Pietroburgo e costituito da studenti che si ponevano lo scopo di diffondere le idee socialiste tra la popolazione russa. Prende il nome da uno dei suoi esponenti, il giovane Nikolaj Vasil'evi\u010d \u010cajkovskij (1851-1926). Negli anni Settanta il gruppo dei \"\u010dajkovcy\", decimato dagli arresti, fin\u00ec per confondersi nel movimento dell'\u00abandata nel popolo\u00bb (x\u043e\u0436\u0434\u0435\u043d\u0438\u0435 \u0432 \u043d\u0430\u0440\u043e\u0434, cho\u017edenie v narod) e successivamente molti suoi aderenti entrarono nelle organizzazioni della Zemlja i Volja e della Narodnaja Volja.\nIl circolo dei \"\u010dajkovcy\" fu creato in opposizione ai sistemi di Ne\u010daev che aveva formato un gruppo di cospiratori tenuto insieme dalla dura disciplina imposta dal capo, pronto a usare anche l'arma del ricatto per attrarre a s\u00e9 nuovi aderenti e che credeva fosse imminente una rivolta contadina. I \"\u010dajkovcy\" era animati dalla convinzione che gli intellettuali dovessero pagare un \u00abdebito\u00bb alle classi popolari, come predicava Lavrov, e che occorresse una lunga opera di propaganda delle idee socialiste, dal momento che il popolo russo era ben lontano dall'essere pronto per una rivoluzione. I membri del circolo dovevano essere persone di alta moralit\u00e0, uniti da sentimenti di lealt\u00e0 e di amicizia.\nI \"\u010dajkovcy\".\nIl primo circolo fu fondato nel 1869 a Pietroburgo da Mark Andreevi\u010d Natanson (1851-1919), ammiratore di \u010cerny\u0161evskij e di Dobroljubov, e \u00abuomo di grande energia, d'iniziativa, e d'una rara capacit\u00e0 organizzativa\u00bb, e fu composto da studenti dell'Accademia medico-chirurgica. La biblioteca messa insieme dal gruppo veniva chiamata \u00abil club dei giacobini\u00bb, per alludere all'intenso spirito rivoluzionario del gruppo, pi\u00f9 che a una particolare tendenza politica.\nNatanson fu arrestato nel novembre del 1871 e la sua eredit\u00e0 fu raccolta dal coetaneo Nikolaj \u010cajkovskij, che era animato da un forte spirito religioso che lo port\u00f2 ad aderire alla dottrina del \u00abdio-umanesimo\u00bb di Aleksandr Malikov (1839-1908), un rivoluzionario gi\u00e0 coinvolto nell'attentato di Karakozov. Dalla predicazione di Malikov, \u010cajkovskij credette di poter risolvere \u00abtutti i problemi che lo tormentavano\u00bb: non erano pi\u00f9 \u00abnecessarie n\u00e9 congiure, n\u00e9 clandestinit\u00e0, n\u00e9 rivoluzione, n\u00e9 rivolte. Bastava liberarsi dai difetti e dai vizi, sentirsi dio-uomo, credere di esserlo\u00bb. I suoi tentativi di convertire i compagni alla sua fede non ebbero per\u00f2 successo e nel 1874 emigr\u00f2 in America con Malikov per vivere in una colonia comunista del Kansas.\nAnche Dmitrij Aleksandrovi\u010d Klemenc (1848-1914) e Sergej Michajlovi\u010d Krav\u010dinskij (1851-1895) furono attivi elementi del gruppo. Il primo si dedic\u00f2 alla propaganda tra i contadini e fu tra i fondatori di Zemlja e Volja. Il secondo divenne membro dei \"\u010dajkovcy\" dal 1872 e nell'autunno del 1873 condusse la propaganda tra i contadini di Tver' e di Tula. Arrestato, riusc\u00ec a fuggire ed emigr\u00f2. Ricordando la sua esperienza, scrisse che \u00abi \u010dajkovcy furono coloro che contribuirono notevolmente a creare quell'atmosfera morale, a mettere in vigore quelle regole di condotta che divennero poi il codice della generazione rivoluzionaria seguente. Questo fu l'enorme merito di tale movimento, interamente fondato sulla dedizione personale all'idea e allo spirito di sacrificio\u00bb.\nKrav\u010dinskij era amico di Leonid \u0116mmanuilovi\u010d \u0160i\u0161ko (1852-1910) che, diplomato alla Scuola di Artiglieria Michailovskij di Pietroburgo nel 1871, vi port\u00f2 il proselitismo rivoluzionario, che estese tra gli operai e gli artigiani. Nel 1872 scrisse l'opuscolo \"Qualche parola, fratelli, su come \u00e8 difficile per il nostro fratello vivere sulla terra russa\", stampato a Ginevra nel 1873. Arrestato nel 1874 e condannato ai lavori forzati, nel 1890 fugg\u00ec all'estero. Kropotkin lo defin\u00ec \u00abla pi\u00f9 pura, la migliore figura del gruppo dei \u010dajkovcy, la pi\u00f9 alta espressione del loro ideale morale\u00bb. Michail Vasil'evi\u010d Kuprejanov (1853-1878), che a 17 anni gi\u00e0 conosceva \u00abla gigantesca opera di Marx quasi a memoria\u00bb, organizz\u00f2 la fuga di Tka\u010d\u00ebv all'estero e fu molto attivo tra gli operai.\nMentre la maggior parte dei \"\u010dajkovcy\" era alla prima esperienza cospirativa, German Aleksandrovi\u010d Lopatin (1845-1918) e Feliks Vadimy\u010d Volchovskij (1846-1914) avevano gi\u00e0 fondato la \"Societ\u00e0 del rublo\" ed erano stati pi\u00f9 volte arrestati. Lopatin era fuggito a Londra, dove aveva conosciuto Marx, era stato membro del Consiglio generale dell'Internazionale e aveva iniziato la traduzione in russo del \"Capitale\". Tornato clandestinamente in Russia nel 1871, aveva aderito al Circolo e progettato la liberazione di \u010cerny\u0161evskij. Due volte arrestato in Siberia, per due volte evase e fin\u00ec per espatriare nuovamente nel 1874. Volchonskij entr\u00f2 tra i \"\u010dajkovcy\" nel 1873 e fu arrestato a Odessa il 5 agosto 1874. Condannato nel \"processo dei 193\", riuscir\u00e0 a fuggire dal confino soltanto nel 1889, continuando a Londra l'attivit\u00e0 di propaganda anti-zarista nella \"Societ\u00e0 degli Amici della Libert\u00e0 russa\".\nLa figura che acquis\u00ec fama internazionale fu certamente quella di P\u00ebtr Kropotkin (1842-1921). Formatosi in Occidente nell'ambiente degli internazionalisti anarchici, torn\u00f2 in Russia nel maggio del 1872: \u00abquei due anni vissuti nel gruppo di \u010cajkovskij\u00bb - scrisse - \u00abmi lasciarono per sempre una profonda impressione. Quei due anni furono colmi di una febbrile attivit\u00e0\u00bb. Fece propaganda tra gli operai e fu arrestato nel 1874. Fuggito dal carcere nel 1876, ripar\u00f2 all'estero e torn\u00f2 in Russia soltanto nel 1917.\nDal 1871 fecero parte del circolo dei \"\u010dajkovcy\" un gruppo di donne: Ol'ga \u0160lejsner (1850-1881), che spos\u00f2 Natanson, Elizaveta Koval'skaja (1851-1943), Sof'ja Le\u0161ern (1842-1898), Aleksandra Kornilova (1853-1938), figlia di un grande industriale, e soprattutto Sof'ja Perovskaja (1853-1881). Figlia di un generale appartenente all'alta burocrazia imperiale e gi\u00e0 governatore di Pietroburgo, accoglieva spesso i suoi compagni in una casa presa in affitto sotto falso nome: \u00abquando vedevamo la Perovskaja\u00bb - racconta Kropotkin - \u00abil nostro viso s'illuminava sempre d'un largo sorriso, bench\u00e9 lei ci facesse poca attenzione\u00bb.\nComplessivamente, i \"\u010dajkovcy\" furono meno di cinquanta a Pietroburgo, circa venti a Mosca, una decina a Odessa, otto a Kiev, e poche unit\u00e0 a Char'kov, a Kazan', a Or\u00ebl e a Tula.\nL'attivit\u00e0.\nLa loro attivit\u00e0 prevalente fu la propaganda, strettamente legata alla sentita necessit\u00e0 di istruire se stessi. Come diceva uno di loro, \u00abvogliamo salvare il popolo, e noi stessi non sappiamo nulla: bisogna cominciare con l'imparare\u00bb. Per questo motivo chiamarono la loro attivit\u00e0 \u00abla causa del libro\u00bb (kni\u017eoe delo) e costituirono apposite biblioteche. Di esse fecero parte libri che circolavano legalmente in Russia, come le opere di \u010cerny\u0161evskij, di \u0160\u010dapov e di Lassalle, il primo volume del \"Capitale\" di Marx, le \"Lettere storiche\" di Lavrov, \"La situazione della classe operaia in Russia\" e \"L'alfabeto delle scienze sociali\" di Bervi-Flerovskij, \"Il proletariato in Francia\" e \"Le associazioni\" di Aleksandr \u0160eller.\nPer superare le difficolt\u00e0 a diffondere le pubblicazioni illegali, nel 1871 due \"\u010dajkovcy\", Gol'denberg e Aleksandrov, costituirono a Ginevra una tipografia nella quale venivano stampati scritti di \u010cerny\u0161evskij e opuscoli composti appositamente per la propaganda, da trasportare e diffondere clandestinamente in Russia. Tra questi, furono stampati la \"Storia di un contadino francese\" di Klemenc, il \"Racconto su una copeca\" di Krav\u010dinskij, lo \"Sten'ka Razin\" di \u017demanov, il \"Pugac\u00ebv o la rivolta del 1773\" di Tichomirov e Kropotkin e una \"Raccolta di canzoni\".\nVenne poi il momento della propaganda diretta, attraverso il contatto personale degli operai delle fabbriche tessili e delle officine metallurgiche di Pietroburgo. In una citt\u00e0 che allora contava circa 700.000 abitanti, gli operai non superavano le 30.000 unit\u00e0. Erano tutti di origine contadina, ma mentre gli operai metallurgici, vivendo costantemente in citt\u00e0, ne avevano assunto i tipici modi di vita, i tessili, che \u00abogni estate tornavano nei loro villaggi a lavorare la terra\u00bb, mantenevano ancora aspetto, abitudini e mentalit\u00e0 tipiche del mondo contadino. A Pietroburgo abitavano insieme in comunit\u00e0 di una decina di persone e \u00aballa fine del mese ognuno partecipava alle spese comuni\u00bb.\nVerso questi ultimi, considerati pi\u00f9 sensibili alla propaganda socialista, s'indirizz\u00f2 l'interesse dei \"\u010dajkovcy\". Nel 1872 riuscirono a formare, nel quartiere di Vyborg, una serie di \u00abcomuni\u00bb di operai istruiti preliminarmente da Sinegub (1851-1907) e \u010caru\u0161in (1852-1937), nelle quali intervenivano Klemenc, la Kornilova e Kropotkin a informarli sulla storia dei movimenti popolari in Russia, sullo sviluppo del socialismo tedesco, sull'Internazionale. Nel 1873 i \"\u010dajkovcy\" costituirono nella barriera della Neva un gruppo di una trentina di operai, grazie all'opera di Sinegub, della Perovskaja e di Serdjukov (1851-1878).\nQuest'iniziativa espose per\u00f2 i \"\u010dajkovcy\" alla repressione poliziesca. Alla fine del 1873 i circoli operai furono dissolti dagli arresti della polizia, e gi\u00e0 nel 1874 tutto il circolo \u010cajkovskij non esistette pi\u00f9, disperso nelle carceri e nell'emigrazione. La propaganda svolta nelle fabbriche di Pietroburgo contribu\u00ec a formare i primi quadri operai, alcuni dei quali ebbero un futuro politico di rilievo, come Viktor Ivanovi\u010d Obnorskij (1851-1919), P\u00ebtr Alekseevi\u010d Alekseev (1849-1891), Karl Adamovi\u010d Ivanajnen (1857-1887), Aleksej Nikolaevi\u010d Peterson (1851-1919), e soprattutto contribu\u00ec a mutare i rapporti tra datori di lavoro e operai all'interno delle fabbriche.\nUn rapporto di polizia del settembre 1874 lamenta che i propagandisti siano \u00abriusciti a seminare nell'ambiente operaio l'odio per i padroni e la convinzione che le forze del lavoro siano sfruttate\u00bb, che vi sia attualmente tra le maestranze \u00abuno spirito di solidariet\u00e0\u00bb prima sconosciuto, che avvengano scioperi \u00abper il salario insufficiente o per l'oppressione esercitata dall'amministrazione\u00bb. Fino a qualche anno prima, scrive il relatore, \u00abl'abile padrone\u00bb poteva ritardare il pagamento del salario agli operai per parecchi giorni senza che vi fossero reazioni: ora invece \u00abbasta che anche il pi\u00f9 amato dei padroni trattenga le paghe sia pure soltanto per tre o quattro giorni, ed ecco che la folla comincia a rumoreggiare, a dir male parole, e spesso avvengono degli scioperi\u00bb.\nLo zar Alessandro II lesse il rapporto, annotando sul margine: \u00abMolto triste!\u00bb.\nIl programma.\nIl gruppo di \u010cajkovskij si era costituito senza aver elaborato un dettagliato programma politico. Kropotkin ne present\u00f2 uno, nel novembre del 1873, sottoponendolo all'attenzione dei compagni. La futura societ\u00e0 socialista doveva essere una federazione di comunit\u00e0 agricole autonome. Per realizzarla, occorreva una preliminare attivit\u00e0 di propaganda nella quale i rivoluzionari socialisti dovevano assumere il modo di vivere dei contadini e degli operai, fino a fondersi completamente con loro.\nNon bisognava proporre miglioramenti economici, perch\u00e9 avrebbero favorito lo spirito conservatore delle masse popolari. Gli scioperi potevano solo fornire l'occasione per alimentare lo spirito combattivo degli operai e per reclutare nuovi compagni. Quanto ai contadini, Kropotkin proponeva di organizzare delle \"dru\u017einy\", bande armate che dovevano operare nelle province \u00abdove fossero ancora vivi i ricordi di Sten'ka Razin e di Pugac\u00ebv, e muovere verso Mosca, sollevando per strada i contadini contro i signori e contro le autorit\u00e0 locali\u00bb.\nSecondo Kropotkin, il gruppo dei \"\u010dajkovcy\" era ancora troppo esiguo per proporsi di far parte dell'Internazionale. Era bene che mantenesse la propria autonomia e, qualora si fosse sviluppato fino a raggiungere una consistenza importante tra gli operai e i contadini, avrebbe valutato se aderire all'Internazionale. Tra le due correnti, l'anarchica e la marxista, Kropotkin avrebbe certamente scelto la prima.\nQuali reazioni produsse il programma di Kropotkin sugli altri \"\u010dajkovcy\" \u00e8 controverso, non avendo essi mai avuto una rivista dove dibattere e diffondere le loro idee. I tentativi di creare un periodico, che pensarono di affidare prima allo scrittore Sokolov, da loro fatto espatriare nel 1872, poi a Tkac\u00ebv e infine a Lavrov, non ebbero successo. Il gruppo oscillava tra le posizioni di Lavrov e quelle di Bakunin, senza essere n\u00e9 lavrista n\u00e9 bakuniano, ma questa circostanza non imped\u00ec ai suoi membri di operare in armonia. Non considerando possibile trasferire in terra russa l'esperienza rivoluzionaria europea, essi mantennero comune la fede nell'ob\u0161\u010dina quale nucleo di una futura societ\u00e0 socialista, il rifiuto del capitalismo come fase intermedia di passaggio al socialismo, e perci\u00f2 anche il rifiuto di combattere per ottenere riforme liberali. In una riunione tenuta sul problema costituzionale in Russia, essi conclusero che i nobili e i borghesi non si sarebbero nemmeno battuti per ottenere la costituzione, mentre il popolo avrebbe conseguito da una costituzione - necessariamente classista - soltanto \u00abil rafforzamento dello sfruttamento\u00bb."}
{"id": "1646603", "revid": "14635247", "url": "https://it.wikipedia.org/wiki?curid=1646603", "title": "Laghi della Lavagnina", "text": ""}
{"id": "1646604", "revid": "120846736", "url": "https://it.wikipedia.org/wiki?curid=1646604", "title": "Nihon Ad Systems", "text": " o NAS abbreviato, \u00e8 uno studio di animazione giapponese fondato il 1\u00ba ottobre 1975. \"Ad\" nel nome \"Nihon Ad Systems\" \u00e8 l'abbreviazione di \"Animation Development\". NAS detiene anche una agenzia pubblicitaria, che \u00e8 l'Asatsu-DK."}
{"id": "1646605", "revid": "89412762", "url": "https://it.wikipedia.org/wiki?curid=1646605", "title": "Enrico Majoli", "text": "Biografia.\nDal 1962 al 1964 \u00e8 stato assistente alla cattedra di incisione presso l'Accademia di Belle Arti di Roma. Ha partecipato a tutte le mostre nazionali ed internazionali organizzate dal 1964 dall'Associazione Incisori Veneti. La Biblioteca Nazionale di Parigi ha acquistato quattro sue opere e tutta la sua produzione incisoria dal 1967 al 1976. sue opere si trovano anche al Museo Pu\u0161kin di Mosca e alla Raccolta Bertarelli di Milano."}
{"id": "1646606", "revid": "186283", "url": "https://it.wikipedia.org/wiki?curid=1646606", "title": "Keroro Gunso", "text": ""}
{"id": "1646607", "revid": "57342", "url": "https://it.wikipedia.org/wiki?curid=1646607", "title": "Sandro Petraglia", "text": "Biografia.\nSandro Petraglia ha cominciato a lavorare come critico cinematografico sulla rivista \"Cinema Sessanta\". Successivamente ha scritto su \"Ombre Rosse\", \"La Rivista del Cinematografo\" e \"Sipario\", e ha pubblicato tre saggi su tre registi: \"Pier Paolo Pasolini\" nel 1974, \"Andrej Tarkovskij\" nel 1976 e \"Nagisa Oshima\" nel 1977.\nNel 1978, da Feltrinelli, \u00e8 uscita una sua lettura in moviola del film \"L'enigma di Kaspar Hauser\", con un saggio sul cinema di Werner Herzog. Nel 1975, con Silvano Agosti, Marco Bellocchio e Stefano Rulli ha dato vita a un gruppo di cinema indipendente, firmando in co-regia \"Matti da slegare\" e \"La macchina cinema\".\nHa poi partecipato come sceneggiatore alla riduzione per lo schermo de \"Il gabbiano\" di Anton Pavlovi\u010d \u010cechov, e ha compiuto una breve esperienza come aiuto regista sul set di \"Marcia trionfale\" di Marco Bellocchio. \u00c8 stato per alcuni anni documentarista. La sua prima sceneggiatura, \"Bianca\" di Nanni Moretti, \u00e8 del 1983. In seguito ha scritto alcuni dei maggiori successi televisivi e cinematografici italiani, tra cui la serie \"La piovra\", lavorando per registi come Nanni Moretti (\"La messa \u00e8 finita\"), Marco Risi (\"Mery per sempre\" e \"Il muro di gomma\"), Daniele Luchetti (\"Il portaborse\" e \"La scuola\") e molti altri. Nel 1997 riceve il Premio Flaiano per la sceneggiatura per il lavoro svolto insieme a Rulli. Dopo aver curato le sceneggiature di grandi successi come \"Romanzo criminale\" e \"Mio fratello \u00e8 figlio unico\", nel 2012 ha scritto con Stefano Rulli \"Romanzo di una strage\", film che ripercorre i fatti di Piazza Fontana, diretto da Marco Tullio Giordana."}
{"id": "1646608", "revid": "22356", "url": "https://it.wikipedia.org/wiki?curid=1646608", "title": "Synosauropteryx", "text": ""}
{"id": "1646610", "revid": "6923", "url": "https://it.wikipedia.org/wiki?curid=1646610", "title": "Yamaha XS1100", "text": ""}
{"id": "1646612", "revid": "78273", "url": "https://it.wikipedia.org/wiki?curid=1646612", "title": "Yamaha xs850", "text": ""}
{"id": "1646616", "revid": "6923", "url": "https://it.wikipedia.org/wiki?curid=1646616", "title": "Yamaha XS850", "text": ""}
{"id": "1646620", "revid": "1573940", "url": "https://it.wikipedia.org/wiki?curid=1646620", "title": "Abbazia San Pietro di Gigny", "text": "L'abbazia di San Pietro di Gigny \u00e8 una delle pi\u00f9 antiche abbazie benedettine, fondata nell'880 da Bernone di Cluny, all'origine della congregazione cluniacense. Si trova a Gigny (dipartimento francese del Giura nella regione della Franca Contea).\nStoria.\nFondazione.\nNell'880, Bernone stabil\u00ec a Gigny una comunit\u00e0 con l'obiettivo di restaurare il rispetto della regola di san Benedetto da Norcia.\nLa nuova abbazia dipese dall'arcidiocesi di Lione per tutto il Medioevo e fu sostenuta dal regno di Borgogna, in particolare dalle elargizioni del re Rodolfo I di Borgogna. Si ingrand\u00ec molto rapidamente: l'abbazia di San Pietro a Baume-les-Messieurs e quella di Saint-Lothain furono messe alle sue dipendenze.\nNell'895, Bernone di Borgogna ottenne che la sua comunit\u00e0 fosse direttamente sotto la protezione del Papa, garantendosi cos\u00ec dall'avidit\u00e0 dei potenti locali. \nNel 909 lo stesso Bernone fond\u00f2 l'abbazia di Cluny come priorato indipendente dell'abbazia di Gigny, con 12 monaci (secondo la tradizione 6 di Baume-les-Messieurs e 6 di Gigny) e vi instaur\u00f2 la regola benedettina.\nDeclino.\nLa congregazione cluniacense assunse presto una grande importanza e nel 1076, su richiesta dei monaci di Gigny, papa Gregorio VII affid\u00f2 la direzione dell'abbazia a Hugues de Semur, abate di Cluny. L'abbazia di Gigny venne quindi ridotta al rango di priorato nel 1095.\nPresto l'Ordine di Cluny viene portato via da Gigny. Nel 1076, su richiesta dei monaci di Gigny, il Papa Gregorio VII affid\u00f2 a Hugues de Semur, abate di Cluny, la direzione di Gigny, che nel 1095, fu ridotto al rango di priore.\nNel 1157 un incendio distrusse il villaggio e il monastero, mentre rimase intatta la chiesa. Nonostante le guerre, i saccheggi e le epidemie, il monastero rimase abbastanza popolato fino al Trecento. Aveva tra i 25 e i 35 monaci e mantenne alle sue dipendenze 21 priorati ed il patronato su 49 chiese parrocchiali. Come negli altri monasteri benedettini, l'applicazione rigorosa regola cluniacense si attenu\u00f2 gradualmente durante gli ultimi secoli del Medioevo.\nCommenda.\nNell'abbazia fu introdotta l'istituzione della commenda, cio\u00e8 la nomina di un priore estraneo alla comunit\u00e0 monastica, spesso nominato dal re. Il priore commendatario gestiva i redditi del monastero, ma non era obbligato a risiedervi. Tra 1492 e il 1503 fu priore commendatario dell'abbazia di Gigny, il cardinale Giuliano della Rovere, diventato poco dopo papa con il nome di Giulio II. Mentre rivestiva la carica il cardinale fece restaurare la chiesa, costruendone l'attuale facciata, sulla quale inser\u00ec il proprio stemma sul timpano.\nNell'abbazia si produsse un lento processo di secolarizzazione, con l'abbandono della rigorosa clausura e l'attribuzione di prebende. Per essere ammessi al monastero, occorreva essere gentiluomini con almeno di tre quarti di nobilt\u00e0 (16 quarti dopo il 1617). Nel 1760 il monastero fu secolarizzato e i pochi monaci restanti costituirono un collegio di canonici come a Baume-les-Messieurs. La comunit\u00e0 fu soppressa nel 1788 e la chiesa monastica divenne una chiesa parrocchiale dedicata a san Taurin d'\u00c9vreux.\nDescrizione della chiesa abbaziale.\nLa chiesa abbaziale conserva le tracce di diversi stili architettonici, dal IX al XVI secolo, ai quali si aggiungono considerevoli restauri dal XVII secolo al XIX secolo.\nEsterno.\nLa facciata principale presenta un grande portale, dovuto al restauro del priore commendatario Giuliano della Rovere, il cui stemma sormonta il timpano. La facciata era coronata da tre statue che furono depredate nel 1794.\nIl campanile \u00e8 visibile dalla valle del fiume Suran, affluente di destra del fiume Ain. Ha pianta ottagonale e conserva sul lato nord-est il basamento romanico, con un doppio arco cieco su ciascun lato, sormontato da una serie di arcatelle cieche. La parete esterna sui lati lunghi della chiesa \u00e8 coronata da una serie di mensole. Un piccolo portale si apre sull'attuale cappella dedicata al Sacro Cuore.\nInterno.\nL'interno \u00e8 a tre navate: le volte a crociera delle navate laterali appartengono alla costruzione originaria, mentre la navata centrale era in origine coperta da un tetto a capriate, sostituito da volte a crociera alla met\u00e0 del XII secolo; le volte attuali sono dovute ad una ricostruzione seicentesca.\nLa navata centrale ha sei campate, delimitate da grandi archi a tutto sesto poggianti su pilastri privi di capitelli e di pianta varia: quadrati, ottagonali o circolari. Le basi di questi pilastri, che erano state ricoperte da un pavimento pi\u00f9 recente, sono state liberate nel 1963, cos\u00ec come tutta la navata centrale, che \u00e8 stata ribassata. I capitelli cubici che si trovano sulle prime tre arcate del lato sud, sono il prodotto di un restauro seicentesco.\nLe pareti della navata centrale e di quelle laterali sono aperte con una serie di finestre arcuate. Ogni due campate presentano dei pilastri inseriti nella parete, certamente destinati a sostenere elementi in legno del tetto, che poggiavano su mensoline talvolta scolpite con teste umane, animali, o esseri grotteschi.\nLa muratura delle navate appartiene alla prima fase romanica della chiesa, con pietre di modeste dimensioni, rotte con il martello e legate da una malta spessa.\nIl transetto risulta pi\u00f9 stretto e meno elevato rispetto alle navate. In origine aveva braccia pi\u00f9 lunghe, terminanti in absidiole, tagliate in seguito ai problemi statici riscontrati nelle volte.\nLa cupola che copre l'incrocio del transetto con la navata, di epoca gotica, fu ugualmente rinforzata con archi ogivali rafforzati da nervature. Le arcate laterali che si aprivano verso le braccia del transetto furono inglobate in pareti piene, sulle quali sono ancora leggibili.\nIl coro \u00e8 dell'XI secolo e ben conservato. La scomparsa dell'abside, sostituita nel XIII secolo con una campata a pianta quadrata, ed il rifacimento delle cappelle laterali non permettono di ricostruire precisamente l'aspetto originario. Le volte e i due pilastri ottagonali sono tutti costruiti in piccolo apparato, molto rappresentativo delle tecniche di costruzione dell'inizio dell'architettura romanica.\nIl reliquiario di san Taurin d'\u00c9vreux si trova sul vecchio altare nella parte posteriore del coro. Nei pressi si trovano due elementi decorati con statue di \"Maria\" e di \"Ges\u00f9\", copie ottocentesche delle statue originali del XII secolo, una delle quali \u00e8 conservata nel Museo di archeologia di Lons-le-Saunier."}
{"id": "1646622", "revid": "12290", "url": "https://it.wikipedia.org/wiki?curid=1646622", "title": "East Coast", "text": "East Coast (in italiano \"Costa Orientale\"), anche indicata come \"Eastern Seabord\" o \"Atlantic Seabord\", \u00e8 la designazione con cui s'indicano gli Stati della costa orientale degli Stati Uniti d'America.\nLetteralmente il termine si riferisce a tutti gli Stati della costa orientale, ma nell'accezione corrente designa piuttosto la met\u00e0 settentrionale della regione, compresi gli stati non costieri del Vermont, della Pennsylvania e del Distretto di Columbia. \u00c8 la regione del paese con la pi\u00f9 alta densit\u00e0 di popolazione, dato che comprende le citt\u00e0 di Boston, New York, Filadelfia, Baltimora e Washington.\nStati della East Coast:\nIn senso strettamente geografico la East Coast comprende anche gli Stati del Sud:"}
{"id": "1646627", "revid": "486946", "url": "https://it.wikipedia.org/wiki?curid=1646627", "title": "Manutenzione/Bibliografia di riferimento della Scienza manutentiva", "text": ""}
{"id": "1646629", "revid": "436907", "url": "https://it.wikipedia.org/wiki?curid=1646629", "title": "Una musica pu\u00f2 fare", "text": "Una musica pu\u00f2 fare \u00e8 un singolo del cantautore italiano Max Gazz\u00e8, pubblicato nel febbraio 1999 come unico estratto dalla riedizione del secondo album in studio \"La favola di Adamo ed Eva\".\nDescrizione.\nCon questo brano Gazz\u00e8 ha partecipato al Festival di Sanremo 1999 nella sezione \"giovani\", piazzandosi all'ottava posizione. In seguito, il brano avr\u00e0 la possibilit\u00e0 di riscattarsi in classifica, tanto da essere riproposto insieme ad altre 7 canzoni dai Pinguini Tattici Nucleari nel brano cover \"Settanta volte\", in onore della 70\u00aa edizione del Festival di Sanremo.\nNel CD singolo \u00e8 presente anche il brano \"Oh Carolina\", cover di un brano dei Matching Mole, che Gazz\u00e8 aveva registrato per l'album tributo a Robert Wyatt \"The different you - Robert Wyatt e noi\" del 1998.\nVideo musicale.\nIl videoclip \u00e8 stato girato da Daniele Persica, che aveva lavorato gi\u00e0 con Gazz\u00e8 per quelli dei singoli \"Vento d'estate\" e \"La favola di Adamo ed Eva\".\nUna musica pu\u00f2 fare (Alchemaya version).\nIl 27 aprile 2018 il brano viene ri-pubblicato in una veste sinfonica come secondo singolo estratto dal decimo album in studio \"Alchemaya\" modificando il titolo in \"Una musica pu\u00f2 fare (Alchemaya version)\"."}
{"id": "1646632", "revid": "119078535", "url": "https://it.wikipedia.org/wiki?curid=1646632", "title": "Rory Bremner", "text": "Ha partecipato allo show inglese \"Top Gear\"\nAttualmente conduce, insieme a John Bird e John Fortune, il programma di satira politica \"Bremner, Bird &amp; Fortune\". In Italia \u00e8 conosciuto soprattutto per la sua partecipazione al film di Sabina Guzzanti \"Viva Zapatero\", in cui imita Tony Blair. Nel film della Guzzanti si vede anche una breve sequenza di uno sketch della coppia Bird e Fortune (che interpretano rispettivamente un generale ed un intervistatore).\nBiografia.\nBremner si \u00e8 laureato in lingue moderne presso il King's College di Londra. Dal 2005 \u00e8 entrato nel corpo docente della sua universit\u00e0 grazie alle sue traduzioni di opere teatrali dal francese e dal tedesco in inglese. Ha curato l'edizione di alcuni lavori di Bertold Brecht.\nNel 1999 si \u00e8 sposato in seconde nozze con Tessa Campbell Fraser, da cui ha avuto due figli.\n\" Bremner, Bird &amp; Fortune \".\nDal 1999 Rory Bremner conduce questo programma satirico su Channel 4. Ogni puntata, la cui durata si aggira attorno ai 60 minuti, \u00e8 caratterizzata da una sequenza di sketch dei tre comici, quasi tutti di satira politica. \nImmancabili sono le imitazioni di Rory Bremner (soprattutto quelle di Tony Blair, del Principe Carlo d'Inghilterra, di Michael Howard, Gordon Brown, Peter Mandelson, David Cameron e William Hague. \nIn ogni puntata, generalmente alla fine, c'\u00e8 il secondo pezzo forte dello show: l'intervista a George Parr. John Bird e John Fortune si intervistano tra loro e uno dei due impersona George Parr, che di volta in volta \u00e8 un banchiere, un parlamentare o un consulente del governo.\nTelefonata scherzo a Margaret Beckett.\nNel febbraio 2007, Bremner rivel\u00f2 alla stampa di essere riuscito a raggiungere telefonicamente, nel marzo 2005, l'allora ministro dell'Ambiente Margaret Beckett, imitando la voce di Gordon Brown. La conversazione tra i due non fu mai trasmessa in televisione e, nonostante la secca smentita della signora Beckett, Bremner sostenne che nel corso della telefonata, il ministro fece alcune \"affermazioni imbarazzanti\" riguardo ad alcuni suoi colleghi di governo."}
{"id": "1646646", "revid": "1347902", "url": "https://it.wikipedia.org/wiki?curid=1646646", "title": "Jukos", "text": "Jukos (, traslitterazione anglosassone \"Yukos\") era un'azienda petrolifera nata dalla fusione di due aziende sovietiche (l'atto costitutivo \u00e8 il decreto presidenziale n. 354 del 15 aprile 1993 firmato da Boris El'cin): JUganskneftegaz e Kujby\u0161evneftOrgSintez.\nPrivatizzazione e sviluppo.\nNonostante le grandi potenzialit\u00e0 dell'azienda (oltre 33 milioni di tonnellate di greggio all'anno e riserve pari a 12,2 miliardi di barili), in seguito a due anni di gestione poco oculata da parte del direttore Sergej Muravlenko (ed una bancarotta per 3,5 miliardi di dollari), la compagnia petrolifera venne messa all'asta nell'ambito delle privatizzazioni del programma Prestiti-per-Azioni varato dal governo (allora presieduto da Viktor \u010cernomyrdin) con lo scopo di cedere ad un privato un'importante azienda del comparto energetico russo.\nL'asta per la cessione di una consistente quota di Yukos si svolse l'8 dicembre 1995: essa venne chiaramente pilotata in favore della banca Menatep del magnate Michail Borisovi\u010d Chodorkovskij che, facendo leva sugli stretti legami con il Cremlino (egli era infatti stato consigliere del primo ministro Silaev e successivamente primo vice-ministro di Vladimir Lopuchin nel dicastero dell'Energia) e sui sostanziosi fondi messi a disposizione in occasione dell'approssimarsi delle elezioni presidenziali del marzo 1996 in favore di El'cin, pot\u00e9 entrare in possesso del 45% di Yukos al prezzo di 159 milioni di dollari. Nello stesso periodo riusc\u00ec ad entrare in possesso di un ulteriore pacchetto azionario della compagnia petrolifera grazie ad un'altra asta d'investimento, giungendo al controllo di oltre il 70% della compagnia.\nCon la vittoria di El'cin alle urne e la sicurezza di poter operare con la protezione del presidente, Chodorkovskij pot\u00e9 occuparsi della ristrutturazione interna della compagnia, affrontando una fase molto difficile (caratterizzata dalla crisi asiatica del triennio 1997-1999 che avr\u00e0 in Russia le sue pi\u00f9 drammatiche ripercussioni con la crisi finanziaria dell'agosto 1998) e superando le vertenze con l'investitore americano Kenneth Dart attraverso la sua estromissione.\nLa fine della crisi economica e la progressiva crescita del prezzo del barile cominciano a dare qualche boccata d'aria a Yukos. Ma non sono solo elementi di carattere esogeno a far ben sperare: la rotta manageriale di Chodorkovskij, caratterizzata da una politica di investimento (soprattutto attraverso l'acquisizione di svariate concessioni estrattive e impianti di raffinazione sparsi per tutta la Siberia) e da parametri di ottimizzazione delle risorse prettamente occidentali, fanno crescere la produzione e le vendite dell'azienda, le cui azioni passano dai 67,5 dollari dell'agosto 1999 ai 138 del luglio 2000.\nI problemi con il fisco.\nCon l'ascesa al potere di Vladimir Putin, si apre uno scontro ai vertici della Federazione russa: il nuovo presidente infatti intende rimettere in discussione i grandi privilegi concessi alla cosiddetta Simija (\"Famiglia\"), cio\u00e8 l'entourage di burocrati, politici e oligarchi cresciuti e prosperati sotto l'ala protettrice di El'cin (fra cui lo stesso Chodorkovskij) e che ora sono visti da Putin come ostacolo alle sue mire autoritarie.\nI primi due potenti della Simija a cadere in disgrazia furono Boris Abramovi\u010d Berezovskij (magnate di svariati settori dell'economia, da quello petrolifero, all'industria delle automobili, ai media) e Vladimir Gusinskij (proprietario della holding Media-Most, settore finanziario e dei media): furono entrambi costretti a riparare all'estero (il primo nel Regno Unito, l'altro in Israele).\nI problemi della compagnia Yukos cominciano nella primavera del 2003: Aleksej Pi\u010dugin, responsabile della sicurezza interna, viene arrestato, accusato dell'omicidio di alcuni personaggi scomodi alla compagnia (verr\u00e0 condannato ad oltre 20 anni di carcere al termine di un processo caratterizzato da alcune incongruenze). Successivamente, nel luglio dello stesso anno il presidente della banca Menatep (principale azionista della compagnia) Platon Lebedev viene arrestato per frode fiscale. Ma l'evento che pi\u00f9 di tutti sancir\u00e0 la tormentata storia della compagnia \u00e8 l'arresto del CEO e azionista di riferimento Michail Chodorkovskij, il 25 ottobre 2003, all'aeroporto di Tolma\u010d\u00ebvo (presso Novosibirsk). L'accusa lo cita in giudizio per frode fiscale, bancarotta fraudolenta, in esecuzione della sentenza di un tribunale, evasione fiscale e produzione di false documentazioni.\nLa fine dell'affare Yukos.\nMentre il processo che lo vede protagonista si concluder\u00e0 nell'agosto 2005 con la sentenza di nove anni di carcere (ridotti successivamente ad otto in sede di appello), la sua compagnia verr\u00e0 avviata inesorabilmente allo sfacelo: per ripagare i debiti verso il fisco, Yukos metter\u00e0 all'asta la sua controllata \"Yuganskneftegaz\" (pari ad oltre il 60% del valore totale della holding) nel dicembre 2004, che attraverso un giro di compravendite poco trasparenti durate qualche giorno finir\u00e0 nelle propriet\u00e0 dell'azienda pubblica petrolifera Rosneft.\nLe restanti quote dell'azienda verranno suddivise in una ventina di lotti e vendute tramite aste nel periodo marzo-agosto 2007: anche in questo caso la stragrande maggioranza delle propriet\u00e0 appartenute a Yukos verranno acquisite da Rosneft. Nell'autunno 2007 le vicende legate alla compagnia petrolifera appartenuta a Chodorkovskij si concluderanno con la cancellazione dell'azienda dal Registro delle imprese di Mosca ed a met\u00e0 dicembre il sito www.yukos.com verr\u00e0 cancellato dai server.\nNel 2016 \"un Tribunale olandese ha annullato l\u2019indennizzo di 50 miliardi di dollari che la Russia era stata condannata dalla Corte permanente di arbitraggio a risarcire agli azionisti della compagnia petrolifera Yukos. Gli azionisti di Yukos avevano chiesto un risarcimento di 100 miliardi, sostenendo che Yukos era stata sciolta dal Cremlino fornendo prove false di evasione fiscale che avevano portato al fallimento del gruppo e all\u2019arresto nel 2003 del suo fondatore Michail Chodorkovskij, poi liberato nel 2013\"."}
{"id": "1646654", "revid": "466539", "url": "https://it.wikipedia.org/wiki?curid=1646654", "title": "Federazione del Giura", "text": "La Federazione del Giura (o del Jura) (in francese \"F\u00e9d\u00e9ration jurassienne\") fu un'associazione di operai, sorta appunto tra le montagne del Giura, in Svizzera, che contava adesioni soprattutto tra le citt\u00e0 di Le Locle, Sonvilier, La Chaux-de-Fonds, Berna e Neuch\u00e2tel e in tutta la valle di Saint-Imier. Si sciolse nel 1880.\nIl gruppo nacque verso la fine degli anni sessanta dell'Ottocento, come associazione di orologiai e sin dal principio aveva forti idee socialiste e antistataliste, che si consolidarono con la collaborazione di Michail Bakunin. Dopo la scissione tra marxisti e bakunisti avvenuta nel 1872 all'interno della Prima Internazionale, la federazione divenne il centro animatore dello spirito rivoluzionario dei secondi. Tra collaboratori e partecipanti, vi furono gran parte degli anarchici di quel periodo tra cui gli svizzeri Adh\u00e9mar Schwitzgu\u00e9bel e Spichiger, i francesi \u00c9lis\u00e9e Reclus, Gustave Lefran\u00e7ais, Jean-Louis Pindy, Paul Brousse e Beno\u00eet Malon, gli italiani Carlo Cafiero e Errico Malatesta, i russi P\u00ebtr Kropotkin e Jukovski, e molti altri.\nA James Guillaume era affidata la rivista della federazione \"Le Bulletin de la F\u00e9d\u00e9ration jurassienne\" a cui parteciparono un grande numero di articolisti provenienti da tutta Europa e che nonostante la sua scarsa tiratura ebbe una forte influenza sul movimento anarchico."}
{"id": "1646657", "revid": "1766171", "url": "https://it.wikipedia.org/wiki?curid=1646657", "title": "Legge di Gompertz", "text": "La legge di Gompertz \u00e8 un modello dinamico unidimensionale di popolazione studiato da Benjamin Gompertz.\nStudio analitico.\nSimile all'equazione logistica, il modello di Gompertz \u00e8 formalizzato dall'equazione differenziale:\ndove \"N\" rappresenta la popolazione, mentre le costanti \"r\" e \"K\" rispettivamente il tasso di crescita ed il \"carrying capacity\", ovvero il termine asintotico della popolazione (definito dalle risorse disponibili nell'ambiente).\nLa soluzione generale di tale equazione differenziale rappresenta l'equazione della legge di Gompertz. Risolvendo si ottiene:\nImponendo la condizione iniziale\nsi ottiene il valore di \"c\":\nDalla formula si vede che il limite asintotico della funzione \u00e8 K, ovvero:\nInterpretazione della legge.\nIn un sistema che segue il modello di Gompertz si ha per popolazioni poco numerose rispetto alle risorse presenti nell'ambiente una crescita inizialmente esponenziale che in seguito si stabilizza, rallentando fino a diventare quasi lineare una volta che la popolazione si avvicina asintoticamente ad un valore di equilibrio.\nSe invece la popolazione \u00e8 superiore a quanta ne pu\u00f2 sostenere l'ambiente, questa diminuisce fino a raggiungere uno stato di equilibrio.\nLa crescita dei tumori in un tessuto segue questa curva."}
{"id": "1646658", "revid": "767487", "url": "https://it.wikipedia.org/wiki?curid=1646658", "title": "Los Van Van", "text": "Los Van Van sono un gruppo musicale cubano, fondato nel dicembre 1969 a L'Avana da Juan Formell.\nIl fantasista Formell, dalle contaminazioni jazz inser\u00ec il basso, la batteria, i violini ed i flauti, sostituendo il classico singolo cantante con un quartetto vocale.\nQueste idee \"innovative\" per l'epoca, diedero vita al gruppo Los Van Van, uno dei primi gruppi cubani a mescolare il Son cubano con contaminazioni Jazz e Rock, creando un disegno ritmico e armonico con le percussioni.\nLa banda nel corso degli anni \u00e8 andata evolvendosi, marcando negli anni '80 un cambiamento di stile inequivocabile, inserendo i tromboni, tastiere e violini elettronici."}
{"id": "1646660", "revid": "76963", "url": "https://it.wikipedia.org/wiki?curid=1646660", "title": "Eugenio di Svezia", "text": "Biografia.\nIl principe Eugenio era il quarto e ultimo figlio di re Oscar II di Svezia e della regina Sofia di Nassau, al momento della sua nascita principi ereditari di Svezia e Norvegia. Il principe appena nato ricevette il titolo di \"Duca di N\u00e4rke\". Dopo l'ascesa al trono di suo padre, il duca di N\u00e4rke divenne il quarto in linea successoria al trono. Tuttavia, era pi\u00f9 interessato alla pittura che a regnare.\nNorvegia.\nIl duca di N\u00e4rke era un grande ammiratore della natura norvegese e visitava frequentemente Christiania (in seguito noto come Oslo). Le sue lettere mostrano che preferiva il suo ambiente artistico a quello di Stoccolma, che era pi\u00f9 limitato. I suoi pi\u00f9 noti amici norvegesi furono i pittori Erik Werenskiold e Gerhard Munthe; rimasero uniti fino alla sua morte.\nNel 1905, tuttavia, la Norvegia si separ\u00f2 dalla Svezia. Lo scrittore Bj\u00f8rnstjerne Bj\u00f8rnson menzion\u00f2 la possibile candidatura del principe Eugenio per il trono di Norvegia. Un altro scrittore, Knut Hamsun, lo aveva gi\u00e0 suggerito come candidato gi\u00e0 nel 1893. Suo padre, tuttavia, rifiut\u00f2 e non permise a nessuno dei suoi figli di salire sul trono norvegese.\nIl principe Eugenio era l'unico rappresentante svedese in una mostra a Oslo nel 1904. La spiegazione era che era un principe di Norvegia fino al 1905 e che i suoi rapporti con gli artisti norvegesi lo resero norvegese fino alla dissoluzione dell'Unione.\nPittura.\nEugenio fu un rinomato pittore, un collezionista d'arte e un patrocinatore di artisti. La sua passione artistica fu ostacolata dal padre, ma ugualmente egli riusc\u00ec studiare arte sia in patria che a Parigi. Numerose sue opere illustrano paesaggi tipici della sua terra natale. Prese parte ai lavori per la decorazione del \"Teatro Reale di Arte Drammatica\" e del \"Palazzo Municipale\", entrambi a Stoccolma e dell'altare della chiesa di Kiruna.\nNel 1905 acquist\u00f2 la villa di Waldemarsudde, presso Djurg\u00e5rden, nella quale riun\u00ec un'importante collezione artistica comprendente quadri di celebri pittori svedesi come Anders Zorn, Carl Larsson e Ernst Josephson. Nel parco della casa si trova una collezione di opere di grandi scultori, come Carl Milles e Carl Eldh.\nPer volere testamentario, don\u00f2 la gestione della villa allo Stato svedese che la trasform\u00f2 in un museo.\nEugenio mor\u00ec a Stoccolma nel 1947. Fu uno dei primi membri della Casa reale svedese ad essere cremato. La sua urna funeraria si trova conservata nella villa di Waldemarsudde."}
{"id": "1646661", "revid": "33689", "url": "https://it.wikipedia.org/wiki?curid=1646661", "title": "Cremasco", "text": "Il Cremasco (\"Crem\u00e0sch\" in dialetto cremasco) \u00e8 un'area geografica situata nel cuore della Lombardia, corrispondente alla parte settentrionale della Provincia di Cremona, della quale rappresenta la zona pi\u00f9 industrializzata e densamente abitata. Il suo centro principale \u00e8 la citt\u00e0 di Crema e attualmente costituisce una delle 4 circoscrizioni per l'impiego in cui \u00e8 suddivisa la provincia cremonese.\nStoria.\nL'identit\u00e0 del territorio cremasco e dei suoi abitanti si \u00e8 andata formando e consolidando intorno alla citt\u00e0 di Crema nel corso di una storia secolare, ricca di eventi significativi e duraturi che hanno contraddistinto e caratterizzato in maniera specifica questa particolare area geografica.\nLe prime citazioni documentarie della localit\u00e0 di Crema risalgono all'XI secolo e, a partire dal 1084, essa \u00e8 costantemente definita \"castrum Crem\u00e6\", cio\u00e8 un castello o un borgo protetto da una cinta di mura. Se la certificazione storica di Crema \u00e8 relativamente tarda, rapidissimo fu invece il suo sviluppo come centro di attrazione e di potere nell'Isola Fulcheria, il territorio dai confini mal definiti che la circondava e a cui ben si attaglia la denominazione di \"isola\" perch\u00e9 racchiuso tra i fiumi Adda e Serio il cui corso si allargava in ampie paludi, dette Lago Gerundo. La prima testimonianza scritta del nome \"Insula Fulch\u00e9ria\" (o \"Insula Fulch\u00e9rii\") risale al febbraio del 1040, quando il vescovo di Cremona Ubaldo si rec\u00f2 alla corte dell'imperatore Enrico III per sottoporgli un documento che avrebbe concesso alla diocesi cremonese la \"districtio\" sull\"Insula Fulcherii\" a scapito di Bonifacio III di Canossa, margravio di Toscana, che la deteneva per investitura feudale.\nFin da questa data appare evidente l'interesse di Cremona per Crema e l'Isola Fulcheria. Situati a ridosso della linea delle risorgive, in posizione dominante rispetto alle vie d'acqua e di terra, all'incrocio delle principali linee di comunicazione nord-sud ed est-ovest (Bergamo-Piacenza, Milano-Cremona, Brescia-Pavia), Crema e il Cremasco erano un territorio \"in formazione\", strategicamente importante seppur ancora poco appetibile e inadatto alle coltivazioni perch\u00e9 in massima parte ricoperto da boschi e soprattutto da paludi e acquitrini, retaggio di un antico mare o lago Gerundo e costantemente alimentati dai numerosi fontanili. L'acqua era perci\u00f2 l'elemento caratterizzante di tutta la zona, racchiusa e intersecata da importanti fiumi (Adda, Tormo, Serio e Oglio) e frequentemente soggetta alle loro violente inondazioni se non addirittura a variazioni di letto. Non \u00e8 escluso che proprio un cambio spontaneo o artificiale dell'alveo del Serio, avvicinandolo di molto alla nascente citt\u00e0 di Crema, unitamente alle intense bonifiche avviate proprio in quell'XI secolo, abbiano contribuito a stimolare le mire espansionistiche delle ben pi\u00f9 potenti citt\u00e0 vicine (Milano e Cremona in particolare) in un periodo in cui si assiste a un generalizzato degrado degli istituti feudali e dell'economia curtense accanto al rifiorire e al ripopolarsi delle citt\u00e0 e al rafforzarsi al loro interno dei nuovi ceti dediti all'artigianato e al commercio, quella borghesia cittadina che, organizzata in influenti corporazioni di arti e mestieri, otterr\u00e0 poteri politici ed economici sempre pi\u00f9 rilevanti fino a raggiungere un'effettiva indipendenza dal \"signore\" feudale e a imporre le nuove strutture comunali.\nNel 1335 Crema ed il suo territorio vennero annessi al Ducato di Milano.\nA partire dal 1449 il territorio cremasco venne a far parte della Repubblica di Venezia, costituendo una quasi-exclave compresa nel Ducato di Milano; una strada fortificata e presidiata, detta \"la Steccata\" lo collegava al territorio bergamasco tra Castel Gabbiano e Sola. \nLa Diocesi di Crema venne eretta nel 1580. I suoi confini coincidono con quelli dell'antico territorio cremasco formatosi nei secoli XI-XII come libero comune di Crema. In periodo veneziano la rappresentanza del Territorio era affidata ad un consiglio composto da un rappresentante per comune, che eleggeva quattro sindaci, uno per porta, cui era affidato il governo provinciale. A met\u00e0 Settecento, solo i 28 principali comuni avevano mantenuto il diritto ad eleggere il proprio consigliere territoriale.\nPer un breve periodo (dal 28 marzo 1797 al 10 luglio 1797) Crema fu la capitale della Repubblica Cremasca, che venne poi sciolta e aggregata alla Repubblica Cisalpina.\nDopo il Congresso di Vienna tale territorio pass\u00f2 agli austriaci che crearono il Regno Lombardo-Veneto. Crema ed il cremasco entrarono a far parte della Provincia di Lodi e Crema, una delle 9 \"Province Lombarde\" del \"Governo della Lombardia\".\nCon l'inizio del Regno d'Italia, il \"Cremasco\", dietro richiesta inviata al Re e al governo da eminenti personalit\u00e0 cremasche, divenne parte della Provincia di Cremona, citt\u00e0 tradizionalmente nemica di Crema.\nIl \"Cremasco\" ha un proprio dialetto, il dialetto cremasco.\nVi sono state varie proposte di rendere il Cremasco una provincia, ma nessuna ha mai avuto successo.\nCaratteristiche.\nIl \"Cremasco\" \u00e8 la zona pi\u00f9 densamente industrializzata e abitata della provincia di Cremona (pur costituendo meno di un terzo del territorio provinciale, il Cremasco ha il 48% degli abitanti).\nI centri principali, oltre al capoluogo Crema, sono Rivolta d'Adda, Pandino e Spino d'Adda.\nIl \"Territorio Cremasco\" si trova all'inizio della Bassa Pianura Padana. Per la sua collocazione \u00e8 ricco di risorgive e corsi s'acqua. Bonificati i terreni paludosi nel medioevo il territorio divenne fertilissimo per l'agricoltura e ricco di marcite.\nDa Crema si diramano la ex Strada statale 415 Paullese Milano-Cremona, la ex Strada statale 591 Cremasca Bergamo-Piacenza e la ex Strada statale 235 di Orzinuovi Brescia-Pavia. A Castelleone, Madignano, Crema, Casaletto Vaprio e Capralba vi sono stazioni della linea ferroviaria Treviglio - Cremona.\nIl Cremasco.\nLa definizione del \"Territorio Cremasco\" \u00e8 abbastanza soggettiva, e non pu\u00f2 servire allo scopo la Diocesi di Crema, poich\u00e9 molti comuni storicamente legati a Crema sono dipendenti dalle diocesi vicine.\nI criteri presi in esame per definire il \"Cremasco\" possono esser quelli di riferirsi ai territori dell'antico Libero Comune di Crema, oppure a quelli della Repubblica Cremasca, oppure a quelli della Provincia di Lodi e Crema escludendo i comuni dell'attuale Provincia di Lodi. Infine si possono considerare i territori in cui si parla il dialetto cremasco o quelli della Diocesi di Crema.\nDue ulteriori criteri sufficientemente ragionevoli per identificare il \"Cremasco\" sono quelli di considerare:\nComuni della circoscrizione di Crema.\nLa \"circoscrizione di Crema\" \u00e8 costituita dai seguenti Comuni:\nAgnadello, Bagnolo Cremasco, Camisano, Campagnola Cremasca, Capergnanica, Capralba, Casale Cremasco-Vidolasco, Casaletto Ceredano, Casaletto di Sopra, Casaletto Vaprio, Castel Gabbiano, Chieve, Credera Rubbiano, Crema, Cremosano, Dovera, Izano, Madignano, Monte Cremasco, Montodine, Moscazzano, Offanengo, Palazzo Pignano, Pandino, Pianengo, Pieranica, Quintano, Ricengo, Ripalta Arpina, Ripalta Cremasca, Ripalta Guerina, Rivolta d'Adda, Romanengo, Salvirola, Sergnano, Spino d'Adda, Torlino Vimercati, Trescore Cremasco, Vaiano Cremasco, Vailate.\nSi tratta di 40 comuni per un totale e di circa 130.000 abitanti.\nL'ipotesi di una provincia di Crema.\nNel 2001 vi fu una proposta di legge per la creazione della \"Provincia di Crema\", si tratta dei seguenti comuni:\nAgnadello, Bagnolo Cremasco, Camisano, Campagnola Cremasca, Capergnanica, Capralba, Casale Cremasco-Vidolasco, Casaletto Ceredano, Casaletto di Sopra, Casaletto Vaprio, Castel Gabbiano, Castelleone, Chieve, Credera Rubbiano, Crema, Cremosano, Cumignano sul Naviglio, Dovera, Fiesco, Genivolta, Gombito, Izano, Madignano, Monte Cremasco, Montodine, Moscazzano, Offanengo, Palazzo Pignano, Pandino, Pianengo, Pieranica, Quintano, Ricengo, Ripalta Arpina, Ripalta Cremasca, Ripalta Guerina, Rivolta d'Adda, Romanengo, Salvirola, Sergnano, Soncino, Spino d'Adda, Ticengo, Torlino Vimercati, Trescore Cremasco, Trigolo, Vaiano Cremasco, Vailate.\nSi tratta di 48 comuni per un totale 573,2 km\u00b2 e di circa 150.000 abitanti.\nVa per\u00f2 tenuto presente che importanti comuni, inseriti in questa proposta di istituzione della provincia di Crema, tra i quali Castelleone e Soncino, appartengono tradizionalmente al territorio cremonese. Infine, i comuni di Rivolta d'Adda e di Soncino hanno deliberato di voler uscire ufficialmente dal territorio cremasco, per costituire il territorio Rivoltano e il territorio Soncinese (a tal proposito si vedano le delibere dei rispettivi consigli comunali).\nSuddivisione storica del territorio cremasco.\nNel XIV secolo, il territorio cremasco era suddiviso in comunit\u00e0, dette \"ville\", ognuna delle quali ricadeva sotto la giurisdizione di una delle 4 porte murarie della citt\u00e0 di Crema:"}
{"id": "1646664", "revid": "712828", "url": "https://it.wikipedia.org/wiki?curid=1646664", "title": "Vento d'estate", "text": "Vento d'estate \u00e8 un singolo dei cantautori italiani Max Gazz\u00e8 e Niccol\u00f2 Fabi, pubblicato il 26 giugno 1998 dalla Virgin Dischi s.r.l., sussidiaria della Virgin Records.\nLa canzone fu il risultato di un rimaneggiamento, con l'aiuto del produttore e arrangiatore Riccardo Sinigallia, di un abbozzo che Gazz\u00e8 aveva composto nel 1992; Fabi venne poi chiamato a prestare la sua voce a fianco dell'artista, suggellando cos\u00ec un'amicizia che li legava da tempo. Il pezzo fu perci\u00f2 incluso nei rispettivi album in studio \"La favola di Adamo ed Eva\" e \"Niccol\u00f2 Fabi\". Ebbe un importante riscontro radiofonico e vinse \"Un disco per l'estate\", permettendo ai due musicisti di partecipare al \"Festivalbar 1998\". Fu ben accolto dalla critica, che ne elogi\u00f2 le sonorit\u00e0 e il modo inusuale con cui affrontava il tema dell'estate. \u00c8 stato inoltre considerato un brano importante per l'ascesa della carriera di Gazz\u00e8 e fu reinterpretato da artisti quali Marvin, Musica Per Bambini e Etnosound.\nProduzione e registrazione.\nUna prima bozza di \"Vento d'estate\" venne composta da Max Gazz\u00e8 nel 1992; non essendo per\u00f2 convinto del risultato, egli la present\u00f2 soltanto nel 1998 all'amico Riccardo Sinigallia, con cui stava lavorando per la realizzazione dell'album \"La favola di Adamo ed Eva\". Questi apport\u00f2 numerosi cambiamenti al pezzo, tanto che fu accreditato come co-autore e produttore. I due scrissero il testo affrontando il concetto della \u00ablibert\u00e0 di poter scegliere e di viaggiare senza vincoli\u00bb. Infine, Gazz\u00e8 contatt\u00f2 Niccol\u00f2 Fabi, con l'intenzione di fargli cantare da solo la canzone, \u00abpoi per\u00f2 nel riarrangiarla \u00e8 nato il progetto di cantarla insieme\u00bb, forte di \u00abun\u2019amicizia nata nei locali e nei pub romani che dura da anni\u00bb; come ebbe a dire in un'intervista dell'epoca:\nLe sessioni di registrazione avvennero intorno all'aprile 1998 allo Studio Stemma di Roma, con Gianluca Vaccaro, responsabile anche del missaggio. Il mastering fu curato da Paul Libson presso lo Studio Profile di Milano.\nDistribuzione.\nIl brano fu pubblicato nel 1998 da Emi Music Publishing Italia e Quarantuno Edizioni Musicali in due versioni promozionali, destinate alle radio e vietate alla vendita: una era un 45 giri per i jukebox con sul lato A \"All I Have to Give\" dei Backstreet Boys, mentre l'altra era un CD singolo. Fu poi incluso sia nell'album omonimo di Fabi, dello stesso anno, sia in \"La favola di Adamo ed Eva\" di Gazz\u00e8, uscito il 26 giugno per Virgin.\nEsibizioni dal vivo.\n\"Vento d'estate\" venne eseguito in playback al \"Festivalbar 1998\". Durante poi le sue esibizioni dal vivo, Gazz\u00e8 lo suon\u00f2 accompagnato da artisti differenti che rivestivano il ruolo di seconda voce: ad esempio nel 2017, in seno ad una serie di quattro concerti all'Auditorium Parco della Musica di Roma, fu affiancato da Daniele Silvestri e Carmen Consoli; due anni dopo invece all'Umbria Jazz 19 lo cant\u00f2 con Alex Britti e Manu Katch\u00e9, realizzando una versione che \u00abha soffiato un afflato fresco di Manica, quel poco che basta per spalmare un po\u2019 di Police tra le linee sinuose delle colline umbre\u00bb. Infine nel corso de \"La matematica dei rami tour\" del 2021, fu accompagnato dalla cantautrice Greta Zuccoli. Il supergruppo Fabi Silvestri Gazz\u00e8 suon\u00f2 la canzone a Radio Italia Live e la inser\u00ec nella scaletta del tour promozionale del 2014 per l'album \"Il padrone della festa\", assieme ad altri singoli e pezzi presi dalle carriere soliste dei componenti.\nVideo musicale.\nAlex Infascelli diresse il videoclip promozionale: in esso Niccol\u00f2 Fabi e Max Gazz\u00e8 cantano la canzone viaggiando in un tandem, con cui attraversano numerosi paesaggi, sia naturali (come campi di girasoli e strade in collina) sia urbani (ad esempio sottopassaggi, ponti e vie cittadine, tra cui quella che costeggia piazza del Colosseo), fino ad arrivare a un segnale di pericolo su cui \u00e8 scritto \"End\", posto in mezzo ad una strada di montagna innevata; tutte le riprese di queste ambientazioni o sono proiettate su alcuni teli trasparenti posti dietro i due artisti o si alternano direttamente alle sequenze che li vedono in bici.\nAccoglienza.\n\"Vento d'estate\" fu un grande successo radiofonico, divenendo, secondo Music Control, uno dei singoli pi\u00f9 suonati e richiesti dell'estate del 1998. Vinse \"Un disco per l'estate\" e fu \u00abla canzone pi\u00f9 in vista al \"Festivalbar 1998\"\u00bb. Enzo Gentile e Alberto Tonti, nel loro \"Dizionario del Pop-Rock 2014\", reputarono la composizione uno dei momenti pi\u00f9 convincenti dell'omonimo album di Niccol\u00f2 Fabi. Federico Guglielmi de \"Il mucchio selvaggio\" la defin\u00ec un capitolo \u00abmesmerico e sognante\u00bb de \"La favola di Adamo ed Eva\". Carlo Moretti di \"Musica! Rock &amp; altro\" scrisse che rivela la \u00abfreschezza del disco [...] per il passo indolente in corto circuito con il soggetto estivo: un paradosso che ha contribuito non poco al suo successo. \"Vento d'estate\" \u00e8 inoltre il brano pi\u00f9 \"\u00e0 la Police\" del disco (riff di chitarra, giro di basso, cori), ma Gazz\u00e8 ha ben metabolizzato, e non da ieri\u00bb. Venne inserita in \"Festivalbar '98 - Compilation Rossa\" ed \u00e8 presente inoltre nelle principali raccolte di Gazz\u00e8 \"Raduni 1995-2005\" (2005), \"The Best of Platinum\" (2007), \"Una musica pu\u00f2 fare\" (2008) e \"The Platinum Collection\" (2013) nonch\u00e9 in \"Dischi volanti 1996-2006\" (2006) di Fabi. \nIl pezzo fu, secondo Cristiano Orlando di Ondarock, \u00abil decisivo abbrivio per l'ascesa delle [...] sorti artistiche\u00bb di Gazz\u00e8; col passare del tempo \u00e8 stato inoltre considerato \u00abuna delle canzoni \"diverse\" dell'estate\u00bb. Valerio Lombardi di \"GiornaleNews\" scrisse che \u00e8 \u00abla canzone pi\u00f9 bella e poetica dedicata all\u2019estate\u00bb, grazie al \u00abritmo incalzante\u00bb e al testo, \u00absemplice ma che resta nel cuore e nella testa di chi lo ascolta per il suo significato intrinseco\u00bb. Gli stessi versi vennero apprezzati anche da Benedetta Picariello, la quale puntualizz\u00f2 come invogliassero \u00abl\u2019ascoltatore a stare lontano dalle ansie e dalle preoccupazioni perch\u00e9 tutto \u201ccambia come cambia il vento\u201c\u00bb e come comunicassero un senso di libert\u00e0, simboleggiata anche dal mare in passaggi quali \u00ab\"Io vado al mare e voi che fate?\"\u00bb Nel 2018 venne assegnato al brano un disco d'oro dalla Federazione Industria Musicale Italiana.\nTracce.\nMusica, testo e arrangiamenti di Max Gazz\u00e8 e Riccardo Sinigallia.\nCover.\nMarvin.\nNel 2014 il cantante del gruppo di musica techno Prezioso feat. Marvin Alessandro Moschini incise una cover dance di \"Vento d'estate\", collaborando con i produttori Paolo Sandrini e Rudeejay. Fu poi pubblicata negli store digitali il 20 giugno dalla Bang Record, dopo un annuncio tramite video teaser sul canale ufficiale YouTube dell'etichetta del 13 giugno.\nMusica Per Bambini.\nIl cantautore di musica sperimentale Musica Per Bambini fu uno della ventina di artisti che l'etichetta Garrincha Dischi contatt\u00f2 per realizzare il progetto \"Il cantanovanta 1990-2000\", un album costituito da rifacimenti di successi e tormentoni italiani degli anni novanta, distribuito il 4 giugno 2011 in un'edizione limitata a cinquecento copie. Egli quindi realizz\u00f2 una versione \u00abottovolante\u00bb di \"Vento d'estate\", modificata nella struttura e ritmo: Federico Fragasso di \"Indie-eye\" la defin\u00ec \u00abmassacrante\u00bb e Fabrizio Zampighi di \"SentireAscoltare\" \u00abdeframmentata in un delirio schizoide\u00bb.\nEtnosound.\nIl complesso etno-folk Etnosound inser\u00ec una cover di \"Vento d'estate\" come nona traccia del terzo album in studio omonimo, pubblicato il 2 giugno 2014 da Elca Sound. Ne venne girato anche un video promozionale, caricato sul canale YouTube della band il 29 giugno 2015 e che mostra i singoli membri salire su un automobile, ognuno con degli strumenti giocattolo, mentre il leader Leonardo Bonavita, seduto accanto al guidatore, canta il pezzo."}
{"id": "1646675", "revid": "124759764", "url": "https://it.wikipedia.org/wiki?curid=1646675", "title": "Bartolomeo Gennari", "text": "Biografia.\nFiglio del pittore Benedetto senior, \u00e8 registrato l'atto di battesimo nella collegiata di san Biagio a Cento: \u00abIo Ercole Dondini Arciprete etc. ho battizato Bertolomio filiolo di M. Benedetto Genari et la Consorte Mad. Julia Buovi, et fu tenuto da M. Agustino di Faci et la Comar Mad. Jacoma Burgnona li 10 de Julio 1594\u00bb.\nInsieme con il fratello minore Ercole (1597-1658) fu per tutta la vita collaboratore del Guercino, di cui copi\u00f2 diverse opere. Fra le sue opere autonome si ricorda un \"San Tommaso\", gi\u00e0 nella chiesa del SS Rosario di Cento e ora nella Pinacoteca del comune, \u00abopera ben ideata, ben disposta e pinta con certa morbidezza d'impasro e forza di colore\u00bb, nello stile dell'ultima maniera del Guercino. Gli \u00e8 anche attribuita una \"Madonna con Bambino e San Felice da Cantalice\", conservata nella Pinacoteca comunale di Cesena. Il dipinto \"San Giovanni Evangelista predica ai discepoli\" si trova, invece, a Forl\u00ec, nella Chiesa di San Filippo Neri.\nFu sepolto nella chiesa bolognese di San Nicol\u00f2 degli Albari.\nFra gli allievi si pu\u00f2 ricordare il pittore forlivese Giuseppe Maria Galleppini."}
{"id": "1646682", "revid": "729019", "url": "https://it.wikipedia.org/wiki?curid=1646682", "title": "Aleksandrovskij Sad", "text": "Aleksandrovskij Sad \u00e8 una stazione della metropolitana di Mosca, situata sulla Linea Fil\u00ebvskaja. Fu disegnata da A.\u00a0I.\u00a0Gontskevich e S.\u00a0Sulin e fu aperta il 15 maggio 1935, insieme alla prima tratta della metropolitana di Mosca.\nLa stazione sorge al di sotto della parte meridionale di Via Vozdvizhenka (nel passato della Kominterna \u2014 da qui il nome originale), presso il palazzo della Biblioteca Statale Russa.\nOriginariamente la stazione non era compresa nei progetti per la prima tratta della metropolitana a causa della sua prossimit\u00e0 alla stazione Biblioteka Imeni Lenina. Quando fu introdotto un cambio nei progetti, fu deciso di introdurre una nuova stazione senza modificare i tracciati dei tunnel, ma sono aumentandone l'altezza e costruendo banchine ai lati di esso, secondo lo \"stile parigino\".\nLa costruzione inizi\u00f2 nel luglio 1934, e and\u00f2 subito incontro a problemi. Sotto la strada correva una fognatura: in tali condizioni, anche una debole vibrazione del terreno avrebbe potuto causare un grave incidente, specialmente nei tunnel che erano a soli 1,5 \u2014 2 metri da essa.\nFurono proposte alcune soluzioni per il problema: una prevedeva la chiusura della fognatura per depositare la massa d'acqua nella Moscova, un'altra invece spostava la rete fognaria in tubi metallici. Il soviet di Mosca scaric\u00f2 entrambe le idee, la prima per motivi igienici e la seconda perch\u00e9 avrebbe richiesto troppi lavori che avrebbero sconvolto la viabilit\u00e0. L'ingegner Kulbach avanz\u00f2 una soluzione pi\u00f9 innovativa, cio\u00e8 di collegare il collettore non dai tubi sotto la superficie stradale, ma dalle pareti del tunnel.\nInterscambi.\nDa questa stazione, gli utenti possono effettuare il trasbordo a Biblioteka Imeni Lenina sulla Linea Sokol'ni\u010deskaja, ad Arbatskaja sulla Linea Arbatsko-Pokrovskaja.\nPer accedere alla stazione Borovickaja sulla Linea Serpuchovsko-Timirjazevskaja, i passeggeri devono in realt\u00e0 passare attraverso le banchine delle altre due linee, in quanto non vi \u00e8 un passaggio diretto."}
{"id": "1646683", "revid": "486946", "url": "https://it.wikipedia.org/wiki?curid=1646683", "title": "Controversia con l'Islam sulla lezione di Ratisbona di Papa Benedetto XVI", "text": ""}
{"id": "1646690", "revid": "30445", "url": "https://it.wikipedia.org/wiki?curid=1646690", "title": "Punta la Marmora", "text": ""}
{"id": "1646696", "revid": "547034", "url": "https://it.wikipedia.org/wiki?curid=1646696", "title": "Jacobus Vide", "text": "Biografia.\nLa prima menzione del suo nome si ha negli archivi della Cattedrale di Notre-Dame a Parigi nel 1405, quando era probabilmente un ragazzo del coro. Nel 1410 era presso la chiesa di \"St Donatian\" a Bruges e intorno allo stesso periodo potrebbe essere stato un cantore nella cappella dell'Antipapa Giovanni XXIII. Il suo servizio presso la corte di Borgogna dovette aver inizio fra questa data ed il 1423 quando risulta essere valletto di camera di Filippo il Buono e nel 1426 gli viene affidata l'istruzione di due ragazzi del coro. Nel 1428 venne promosso a segretario di Filippo ma non si hanno pi\u00f9 sue notizie dopo il 1433. \nTutti i suoi otto pezzi giunti fino a noi sono nella forma del rondeau, canzoni profane francesi che erano le preferite dai burgundi. Esse sono scritte in modo abbastanza inusuale, rispetto alle altre del periodo, a seguito dell'uso delle dissonanze marcate e da un frequente uso di ritmi incrociati. \nUna delle sue canzoni pi\u00f9 enigmatiche \u00e8 il rondeau a tre voci \"Las, j'ay perdu mon espincel\", in cui le voci superiori, il \"superius\" e il tenor, sono scritte interamente mentre il \"contratenor\" \u00e8 lasciato in bianco. "}
{"id": "1646701", "revid": "125718807", "url": "https://it.wikipedia.org/wiki?curid=1646701", "title": "Battaglia di Alcatraz", "text": "La battaglia di Alcatraz fu un tentativo di fuga avvenuto senza successo, tra il 2 ed il 4 maggio 1946, presso il penitenziario federale sull'isola di Alcatraz, dove persero la vita due guardie e tre prigionieri.\nSequenza degli eventi.\nIl rilevamento.\nVerso le 13:40 del 2 maggio 1946, mentre la maggior parte dei carcerati e delle guardie erano presso le officine, Bernard Coy - un ladro di banche che scontava una condanna di 26 anni ad Alcatraz - insieme ad altri 5 fuggiaschi (Sam Shockley, Marvin Hubbard, Joe Cretzer, Miran Thompson e Clarence Carnes) riusc\u00ec ad impossessarsi di un fucile Springfield M1903, rubandolo ad una guardia. I sei scavarono poi una galleria nel muro ritenuto fino ad allora impenetrabile e Coy riusc\u00ec ad allargare le sbarre, usando una specie di barra metallica.\nCoy aveva progettato questa fuga mentre stava scontando una temporanea condanna in uno dei blocchi D della prigione (celle d'isolamento), comunicando con Shockley, anch'esso in uno dei blocchi D, attraverso il linguaggio Morse. Quando il gruppo era ormai fuggito dall'officina attraverso la galleria, una guardia, che stava tornando per controllare la situazione del locale, si accorse per prima della loro scomparsa.\nCoy non fu l'unico del gruppo armato di un fucile; nel frattempo anche Cretzer si era procurato una pistola Colt M1911, un mazzo di chiavi della prigione, alcuni bastoni, poi distribuiti agli altri quattro detenuti, e delle granate a gas. Il gruppo riusc\u00ec a raggiungere la porta recintata prima di arrivare alla spiaggia, dove arrivava quotidianamente una barca tra le 14:00 e le 14:30; portarono inoltre con loro anche alcune guardie come ostaggi (tra le quali Bill Miller e Harold Stites) che usarono come copertura per arrivare a San Francisco.\nFuga fallita.\nIl tentativo di fuga si rivel\u00f2 molto deludente, in quanto i prigionieri non avevano valutato la presenza di ulteriori guardie dall'altra parte dei recinti, che furono in grado di bloccare le serrature.\nLa reazione.\nUna volta bloccate tutte le serrature, le guardie poterono raggiungere il gruppo di carcerati, con l'appoggio anche di personale di guardia sulle torri della prigione. Arrivarono in soccorso da San Francisco anche alcune unit\u00e0 della Polizia, della Guardia costiera, dell'Aeronautica militare e del corpo dei Marines, fornendo ulteriore assistenza. Lo scontro fra i carcerati in rivolta e le forze dell'ordine fu violenta con diversi detenuti feriti, anche gravemente. La rivolta and\u00f2 avanti incessantemente per due giorni e costrinse gli ufficiali della prigione a togliere l'elettricit\u00e0 alla struttura carceraria. Uno dei fuggiaschi, Joe Cretzer, spar\u00f2 ed uccise due delle guardie tenute in ostaggio. La sera del 2 maggio Bernard Coy, venne raggiunto da un colpo e ucciso da una guardia di vedetta.\nLa fine.\nLe forze dell'ordine spinsero i carcerati armati in un angolo di un corridoio; qui furono affrontati dalle forze di polizia e circondati. Intorno alle 09:40 del 4 maggio, le guardie intimarono la resa anche a Joe Cretzer e Marvin Hubbard; i due non avevano alcuna intenzione di arrendersi e a seguito di una sparatoria furono entrambi uccisi. I marines, aiutati dal carcerato Robert Stroud, riuscirono alla fine ad avere la meglio e a sedare la rivolta, sotto la direzione del generale \"Vinegar Joe\" Stilwell. Gli altri tre partecipanti della rivolta, Carnes, Shockley e Thompson, furono portati nelle prigioni sotterranee prima della loro sentenza.\nLa sentenza.\nMiran Thompson e Sam Shockley furono condotti a San Quentin e giustiziati tramite camera a gas, il 3 dicembre 1948. A Clarence Carnes furono riconosciuti le attenuanti per aver collaborato con le forze dell'ordine, e venne scarcerato nel 1973."}
{"id": "1646703", "revid": "439868", "url": "https://it.wikipedia.org/wiki?curid=1646703", "title": "Termometro galileiano", "text": "Il termometro galileiano (o ad ampolla) \u00e8 un particolare tipo di termometro atto a misurare la temperatura atmosferica probabilmente ideato da Galileo Galilei, ma messo a punto da studiosi dell'Accademia del Cimento, una scuola fondata a Firenze nel 1657 da alcuni suoi allievi. \nDescrizione.\nConsiste in un cilindro di vetro posto in verticale e riempito di alcool; all'interno di questo liquido vi sono delle boccette (o ampolline), e su ognuna di queste vi \u00e8 indicata una temperatura. Queste boccette sono riempite a loro volta di un liquido colorato, per una pi\u00f9 facile identificazione. Quando si \u00e8 raggiunto l'equilibrio termico, si vengono solitamente a creare due gruppi di boccette, uno pi\u00f9 in basso nel cilindro e l'altro in alto. La temperatura segnata sulla boccetta pi\u00f9 in basso tra quelle del gruppo in alto segnala l'attuale temperatura atmosferica. Nel caso dell'immagine esemplificativa qui di lato, la temperatura verrebbe letta sulla boccetta con il liquido giallo.\nSpiegazione scientifica.\nDal punto di vista fisico, il termometro di Galileo sfrutta il principio di Archimede, ovvero se abbiamo due corpi (o fluidi) di densit\u00e0 differenti, quello con densit\u00e0 minore tender\u00e0 a salire verso l'alto mentre quello con densit\u00e0 maggiore tender\u00e0 a scendere verso il basso.\nSe la temperatura atmosferica aumenta da formula_1 a formula_2, il liquido che contiene le boccette diminuisce di densit\u00e0 per il fenomeno della dilatazione termica nei liquidi. Indichiamo la densit\u00e0 del liquido prima del riscaldamento con formula_3 e quella relativa al nuovo equilibrio termico con formula_4, quindi:\nformula_5 e formula_6.\nConsideriamo ora una ampollina di densit\u00e0 costante formula_7.\nSe il recipiente stava galleggiando prima del riscaldamento, vuol dire che formula_8. A riscaldamento avvenuto, la densit\u00e0 del liquido diminuisce, e se la temperatura \u00e8 abbastanza alta, abbiamo che:\nformula_9\nper cui l'ampollina in questione si adager\u00e0 sul fondo."}
{"id": "1646705", "revid": "1728", "url": "https://it.wikipedia.org/wiki?curid=1646705", "title": "Assignat", "text": ""}
{"id": "1646710", "revid": "125411495", "url": "https://it.wikipedia.org/wiki?curid=1646710", "title": "Brighton &amp; Hove Albion Football Club", "text": "Il Brighton &amp; Hove Albion Football Club, meglio noto come Brighton &amp; Hove o pi\u00f9 semplicemente Brighton, \u00e8 una societ\u00e0 calcistica inglese professionistica della localit\u00e0 balneare di Brighton &amp; Hove, nell'East Sussex. Dal 2017 milita in Premier League.\nI giocatori sono soprannominati i \"Seagulls\" (gabbiani). Il club ottenne notevole risalto negli anni a cavallo tra il 1979 ed il 1983, quando militava in First Division e raggiunse la finale di FA Cup del 1983, persa contro il Manchester United dopo il replay.\nStoria.\nFondato il 21 agosto 1901, il Brighton mosse i suoi primi passi nel calcio professionistico nella Southern Football League, dove gioc\u00f2 ininterrottamente sino al passaggio nella Football League nel 1920. Vinse una Supercoppa d'Inghilterra nel 1910 battendo l'Aston Villa, a tutt'oggi l'unico trofeo conquistato dal club. Con lo scoppio della Prima guerra mondiale molti giocatori vennero arruolati per prestare servizio sul fronte occidentale, e l'attivit\u00e0 della squadra venne sospesa per quattro anni.\nAmmesso alla English Football League nel 1920, il club milit\u00f2 per un trentennio nella Third Division South, il girone meridionale della terza divisione del calcio inglese, ottenendo l'accesso in Second Division per la prima volta nel 1958 grazie ad una vittoria per 5-0 contro il . La permanenza in seconda divisione dur\u00f2 per\u00f2 solamente tre anni, e nel 1963 la squadra non riusc\u00ec ad evitare la discesa in Fourth Division per la prima volta. L'acquisto dell'ex nazionale inglese Bobby Smith contribu\u00ec a risollevare le sorti del club che in pochi anni riguadagn\u00f2 la seconda categoria e nel 1978, guidato in panchina da Alan Mullery, ottenne la prima storica promozione nella massima serie.\nIl Brighton riusc\u00ec a mantenere la categoria per quattro anni consecutivi fra il 1979 ed il 1983, ottenendo come miglior piazzamento il 13\u00ba posto della stagione 1981-1982. Un piazzamento di particolare rilievo fu raggiunto nel 1983, anno in cui il team raggiunse per la prima volta la finale di FA Cup, persa contro il dopo il replay; lo stesso anno la squadra retrocesse. Nel 1987 i \"Seagulls\" caddero nuovamente in Third Division, ma la permanenza in terza serie dur\u00f2 solamente una stagione.\nQuattro anni dopo, nel 1991, il Brighton fu sconfitto dal nello spareggio per la promozione all'ultima stagione della vecchia First Division, prima dell'avvento della Premier League. Nel corso del decennio successivo i problemi finanziari costrinsero i \"Seagulls\" a giocare tra Second e Third Division. La cattiva gestione del club porto il Brighton ad essere vicino alla retrocessione dalla Football League alla Conference, ovvero la retrocessione dal calcio professionistico a quello dilettantistico, evitata a fatica nel 1997 e nel 1998. Il club fu costretto a scendere in quarta divisione per la prima volta dopo un quarantennio e a vendere il proprio stadio, il Goldstone Ground, sede delle partite casalinghe della squadra dal 1902.\nIl cambio della guida societaria, passata all'imprenditore Dick Knight, salv\u00f2 il Brighton dal fallimento. La raggiunta stabilit\u00e0 economica permise alla squadra di tornare dopo diversi anni nel secondo livello del calcio inglese nel 2002, grazie a tre promozioni di fila.\nDopo una nuova retrocessione in League One nel 2006, la stagione 2010-2011 vide il Brighton terminare al primo posto in classifica e tornare nuovamente in Championship a sei anni di distanza dall'ultima apparizione.\nDopo tre semifinali dei \"play-off\" perse in quattro anni fra il 2013 ed il 2016 (la prima delle quali contro i rivali del ), il 17 aprile 2017, in seguito alla vittoria per 2-1 contro il Wigan, ha ottenuto la certezza aritmetica della promozione in Premier League con tre giornate d'anticipo sulla fine del campionato, che ha concluso al secondo posto. La stagione nella massima serie, la prima dopo 34 anni, viene conclusa con il 15\u00ba posto in classifica con 39 punti, sette punti in pi\u00f9 rispetto alla prima delle retrocesse. Anche nelle due stagioni successive i \"Seagulls\" riescono a mantenere la categoria, ottenendo due salvezze nel complesso tranquille.\nColori e simboli.\nColori.\nLa storica divisa del team \u00e8 a strisce verticali bianco-blu, adottata fin dal 1905. Dal 1964 al 1970 si opt\u00f2 per una maglia completamente blu, che venne in seguito ripresa nel periodo d'oro del club, negli anni Ottanta e, pi\u00f9 recentemente, nella stagione 2020-21.\nStemma.\nIl primo stemma del club, datato 1946, era formato dagli emblemi cittadini di Brighton e di Hove, le due localit\u00e0 rappresentate dalla squadra, affiancati. A partire dal 1975 venne introdotto un nuovo simbolo, raffigurante un delfino, soprannome che era stato adottato dal team. Il nuovo simbolo fu tuttavia sostituito solo due anni dopo, quando a seguito di un coro di scherno verso i tifosi del i giocatori della squadra iniziarono ad essere chiamati \"seagulls\" (gabbiani). A partire da quella data, l'animale figura nello stemma della societ\u00e0, introdotto in una versione leggermente semplificata nel 2011.\nPer il centenario del club, celebrato nel 2001-02 \u00e8 stata adottata una maglia speciale con lo stemma originario.\nStrutture.\nStadio.\nDal 1901 al 1997 il Brighton ha giocato nello storico Goldstone Ground, prima che nel 1997 il club fosse costretto a vendere l'impianto a causa dei problemi economici che attanagliavano la societ\u00e0. La squadra si \u00e8 cos\u00ec trasferita per un biennio nel Priestfield Stadium a Gillingham, prima che la mobilitazione dei tifosi riportasse la sede del club in citt\u00e0, dove dal 1999 venne utilizzato il vecchio Withdean Stadium, in attesa che un nuovo impianto fosse terminato. L'attuale stadio \u00e8 dal 2011 il Falmer Stadium noto anche come AMEX Community Stadium dal nome dello sponsor American Express.\nDiffusione nella cultura di massa.\nIl club viene citato nel film \"Il maledetto United\" (2009), che narra la storia di Brian Clough, manager della squadra per un breve periodo fra il 1973 ed il 1974.\nTifoseria.\nGemellaggi e rivalit\u00e0.\nLa rivalit\u00e0 pi\u00f9 sentita da parte dei tifosi \"seagulls\" \u00e8 quella nei confronti del Crystal Palace, sebbene le sedi delle due squadre distino 75 chilometri. L'inimicizia \u00e8 nata nel 1976 anno in cui le due compagini si incontrarono ben cinque volte nel corso della stagione (fra cui una in FA Cup) e combatterono per la promozione, oltre ad essere guidate da due allenatori Alan Mullery e Terry Venables, notoriamente in contrasto fra loro. Lo scontro fra le due squadre \u00e8 stato denominato \"Derby della M23\", dal nome dell'autostrada che collega Londra e Brighton.\nMeno sentite sono le rivalit\u00e0 su base locale con e , altri club del sud dell'Inghilterra.\nOrganico.\nRosa 2021-2022.\n\"Rosa, numerazione e ruoli, tratti dal sito ufficiale, sono aggiornati al 1\u00ba settembre 2021.\""}
{"id": "1646711", "revid": "247222", "url": "https://it.wikipedia.org/wiki?curid=1646711", "title": "Mr. Simpatia (Gold Edition)", "text": ""}
{"id": "1646716", "revid": "113065805", "url": "https://it.wikipedia.org/wiki?curid=1646716", "title": "Cesare Guasti", "text": "Biografia.\nCesare Guasti fu il primo dei sei figli di Rosa Sacchi e di Ranieri Guasti, libraio e stampatore. L'ambiente familiare era molto religioso: due sorelle si fecero suore, tre zii erano sacerdoti, e Cesare studi\u00f2 nel collegio Cicognini del cui rettore, il canonico Giuseppe Silvestri, Cesare pubblicher\u00e0 nel 1874 la biografia.\nNel 1837 scrisse un \"Canto\" per l'elezione del nuovo vescovo di Pistoia e Prato Giovan Battista Rossi, dal 1840 inizi\u00f2 a collaborare nella tipografia paterna come correttore di bozze e nel 1842 si fece terziario francescano, pubblicando nel 1844 la sua traduzione della \"Histoire de Saint Fran\u00e7ois d'Assise (1182-1226)\" di \u00c9mile Chavin de Malan. Ancora nel 1844 diveniva collaboratore saltuario della rivista fiorentina fondata due anni prima dal Vieussieux \u00abArchivio storico italiano\u00bb, pubblicava la \"Bibliografia pratese\" e iniziava le pubblicazioni dell'annuale \"Calendario pratese. Memorie e studi di cose patrie\", con una redazione di diciassette collaboratori, in maggioranza ecclesiastici. Dal 1846 al 1850 usciva per i tipi paterni la traduzione in volgare del trecentista Arrigo Simintendi delle \"Metamorfosi\" di Ovidio, mentre egli diveniva socio dell'Accademia fiorentina della Colombaria.\nL'iniziativa del \"Calendario\" s'inseriva nel suo tentativo di favorire la cultura locale senza per altro trascurare il dibattito sulle vicende politiche nazionali, nel segno di un prudente giobertismo. Fu cos\u00ec che nel 1848 il Guasti accolse inizialmente con favore il movimento risorgimentale, salvo allontanarsene quando l'iniziativa patriottica sembr\u00f2 passare nelle mani dalla corrente democratica: fu molto critico nei confronti del governo di Montanelli, Guerrazzi e Mazzoni, cos\u00ec che il ritorno al potere del granduca Leopoldo lo vide premiato con l'incarico di archivista dell'Opera di Santa Maria del Fiore, a Firenze. Suo primo lavoro inerente alla mansione ricevuta, pubblicato nel 1857, fu il libro \"La cupola di S. Maria del Fiore illustrata con i documenti dell'Archivio dell'Opera secolare\", cui seguir\u00e0 trent'anni dopo la pubblicazione dei documenti d'archivio sulla costruzione del duomo fiorentino.\nAccademico della Crusca dal 1853, il 4 aprile spos\u00f2 Annunziata Becherini, avendone sei figli: Angiolina nel 1854, Giacinto nel 1855, i gemelli Paolo e Domenico nel 1856, Giovacchino nel 1857 e Leonardo nel 1858. Dal 1854 fu redattore stabile dell'\u00abArchivio storico italiano\u00bb e con i collaboratori della rivista Francesco Bonaini, Filippo Luigi Polidori e Carlo Milanesi raccolse e pubblic\u00f2 le \"Lettere inedite di L. A. Muratori scritte a' Toscani dal 1695 al 1749\". L'opera del Muratori rappresentava infatti per lui un modello di storiografia, fondata sulla ricerca erudita, e un esempio da indicare ai moderni storici.\nNel 1852 il Granducato leopoldino aveva promosso la costituzione dell'Archivio centrale dello Stato, all'organizzazione del quale fu delegato il Bonaini che ebbe il Guasti a suo assistente. L'iniziativa prosegu\u00ec sotto il Regno d'Italia e impegn\u00f2 per tutta la vita il Guasti, che nel 1874, alla morte del Bonaini, fu chiamato a succedergli.\nUn altro impegno, di carattere personale, fu il suo tentativo di valorizzare la figura del Savonarola, dedicandogli nel 1860 un libretto e pubblicando nel 1862 le \"Poesie di fra Girolamo Savonarola\" per rivendicare, sia di contro ai protestanti che alle stesse autorit\u00e0 cattoliche, l'ortodossia e la \u00absantit\u00e0\u00bb del frate bruciato come eretico: ne nacque una lunga polemica sia con lo storico Pasquale Villari, autore de \"La storia di Girolamo Savonarola e dei suoi tempi\", che accus\u00f2 il Guasti di essere un anacronistico \"piagnone\", che con i gesuiti della \"Civilt\u00e0 Cattolica\", che negavano la possibilit\u00e0 di riconoscere alcuna santit\u00e0 nel frate ferrarese.\nCritico del potere politico del papato, che giudicava \u00abiniquo e profano congiungimento del temporale collo spirituale\u00bb, fu contrario alla costituzione di un partito cattolico italiano, sperando sempre in una conciliazione tra Stato liberale e Chiesa cattolica.\n\u00c8 stato definito \"uomo sinceramente pio; dotto, elegante e purgato scrittore; sobrio nel trattare, che della sua casa fece un convento a s\u00e9 e a' suoi figliuoli; costantemente operoso nello studio, e di fama immacolata\" (Barb\u00e8ra, \"Memorie\"...). Visse la vita come se fosse stato un francescano, entusiasta convinto dell'ideale del santo di Assisi che coltiv\u00f2 nello spirito, nelle amicizie, nella piet\u00e0 religiosa. Le sue carte si conservano alla Biblioteca Roncioniana di Prato."}
{"id": "1646721", "revid": "124626871", "url": "https://it.wikipedia.org/wiki?curid=1646721", "title": "Bacino del Mediterraneo", "text": "Il bacino del Mediterraneo \u00e8 un'area geografica riferita agli stati che si affacciano sul Mar Mediterraneo; nella biogeografia ci si riferisce invece alle nazioni che possiedono un clima mediterraneo, e quindi con ecosistemi adatti a questo clima.\nGeografia.\nIl bacino del Mediterraneo \u00e8 compreso fra le terre emerse di tre continenti; Europa, Asia ed Africa, ha forma allungata in direzione est-ovest e si estende dall'Europa alla parte occidentale dell'Asia, comprendendo la penisola dell'Anatolia, con l'eccezione della parte centrale con clima differente.\nL'Europa costituisce il bordo settentrionale del bacino, con tre penisole: l'iberica, l'italiana e la balcanica che si protendono nel bacino mediterraneo e posseggono clima corrispondente. Queste tre penisole sono separate dall'Europa centrale da sistemi montuosi come i Pirenei, che dividono la Spagna dalla Francia, le Alpi, che separano l'Italia dall'Europa centrale, e i Monti Balcani, che separano la penisola balcanica dal clima continentale formatisi nel corso dell'orogenesi alpina.\nIl bacino \u00e8 delimitato meridionalmente dalle coste settentrionali africane, tra queste la regione del Maghreb che \u00e8 separata dal deserto del Sahara dalla catena montuosa dell'Atlante."}
{"id": "1646722", "revid": "115533", "url": "https://it.wikipedia.org/wiki?curid=1646722", "title": "FFSA", "text": ""}
{"id": "1646726", "revid": "1924342", "url": "https://it.wikipedia.org/wiki?curid=1646726", "title": "Bug a Boo", "text": "Bug a Boo \u00e8 un singolo R&amp;B della girlband statunitense Destiny's Child, scritto dai membri originali della band insieme a Kandi Burruss delle Xscape e prodotto da Kevin \"She'kspere\" Briggs. Pubblicato come secondo estratto dal secondo album della band, The Writing's on the Wall, il singolo \u00e8 entrato nella top40 USA e nelle top10 di Regno Unito e Paesi Bassi. Il video della canzone \u00e8 l'ultimo in cui sia presente la formazione originale del gruppo.\nComposizione e testo.\nQuesta \u00e8 una delle canzoni dell'album prodotte da She'kspere e scritte con la collaborazione di Kandi Burruss delle Xscape, e presenta delle affinit\u00e0 con le altre. Come il precedente singolo \"Bills, Bills, Bills\", anche questo pezzo affronta tematiche di rivalsa femminile nei confronti dei cattivi comportamenti maschili che le donne sono costrette a subire. Il termine \"bug a boo\" oltre ad indicare lo spauracchio, viene usato per definire persone fastidiose e scoccianti, in poche parole significa \"rompiscatole\". Nel ritornello le cantanti ripetono di essere costrette a gettare via il cercapersone, di contattare la MCI per farsi staccare la linea telefonica e AOL per farsi bloccare la posta elettronica, a causa di ragazzi tediosi e che rompono le scatole. Nella prima strofa Beyonc\u00e9 dichiara che non \u00e8 affatto bello che il suo ragazzo la chiami di continuo stressandola e che le mandi SMS ogni dieci minuti, e continua dicendo che appena si sono conosciuti la storia \u00e8 partita bene, ma dopo soli 20 venti minuti dal primo appuntamento lui le aveva gi\u00e0 riempito lo spazio per i messaggi. Nella seconda strofa la cantante continua dicendo che non \u00e8 bello che dopo aver bloccato il suo numero lui continui a chiamarla dalle case dei suoi amici e che la segua ogni volta che lei esca con le amiche, e tutto questo la porta a pregare che non sia lui, ogni volta che il telefono squilla. Come la maggior parte delle canzoni del gruppo dei primi due album, Beyonc\u00e9 canta tutte le strofe del pezzo e Kelly il ponte. La canzone contiene un campionamento di un brano dei Toto del 1978, \"Child's Anthem\".\nVideo musicale.\nAnche questo video musicale, come tutti i precedenti della band, \u00e8 stato diretto da Darren Grant, e vede le quattro ragazze vestite in abiti appariscenti e kitsch (pantaloni tigrati attillati, cappelli da cowboy rossi, top di pelo ecc.) aggirarsi per le strade a fare shopping; improvvisamente attirano l'attenzione di 4 giovanotti in una decappottabile che le corteggiano e le ragazze scappano cercando di non farsi trovare. Tra una fuga e l'altra entrano anche nello spogliatoio dei Lakers, dove tra gli altri \u00e8 presente anche Kobe Bryant, e imbarazzate, trovano dei costumi da majorette che indossano alla svelta; successivamente la scena si sposta in un campo da gioco all'aperto, di notte, dove Wyclef Jean (produttore del primo singolo della band, \"No, No, No\") appare in un cameo nel ruolo del capo della banda; le cantanti eseguono una coreografia da majorette seguendo Wyclef, finch\u00e9 si accorgono che tra il pubblico ci sono anche i quattro ragazzi che durante il giorno le hanno braccate; a questo punto si arrendono e decidono di salire in macchina con loro. Il video ha ricevuto una forte programmazione sia su BET che su MTV, ed \u00e8 il primo del gruppo ad essere entrato nella top10 di MTV TRL.\nRemix.\nLa versione remix del video \u00e8 completamente uguale a quella originale, finch\u00e9 le ragazze non indossano i costumi da majorette e eseguono la coreografia insieme alla banda: a questo punto la versione originale del brano viene sostituita dal remix curato da Wyclef Jean, chiamato appunto \"Bug A Boo\" (Refu-gee Camp Remix) e la scena si sposta in una location nuova (non presente nel video originale), ovvero in un locale in stile latino-americano dove le quattro cantanti ballano al ritmo di salsa con quattro partner maschili, sul rap di Jean.\nSuccesso commerciale.\nDopo il grande successo di \"Bills, Bills, Bills\" ci si aspettava il medesimo risultato da parte di \"Bug A Boo\": stesso produttore, stessa autrice, stesse temetiche simpatizzanti col pubblico femminile, un beat ancora pi\u00f9 sfrenato e ballabile. Invece il singolo, dopo essere entrato alla posizione numero 87 il 25 settembre 1999 nella Hot 100, ha raggiunto la posizione numero 33, per poi scendere rapidamente. Nelle classifiche R&amp;B il brano \u00e8 entrato in top20, arrivando al numero 15. In USA \u00e8 il singolo delle Destiny's Child ad aver raggiunto la posizione pi\u00f9 bassa in classifica (comunque sempre in top40, mentre per la maggior parte degli artisti le posizioni pi\u00f9 basse sono spesso vicine al numero 100).\nNel Regno Unito al contrario, la canzone ha avuto molto pi\u00f9 successo, arrivando al numero 9 e vendendo pi\u00f9 di 99.000 copie. Ma la performance migliore il singolo l'ha ottenuto nelle classifiche olandesi: il brano qui ha raggiunto la quarta posizione, diventando il singolo di maggior successo tratto da The Writing's on the Wall nei Paesi Bassi e l'unico di quest'album ad entrare nella top5; nel gennaio 2000 il singolo era ancora in classifica. Il singolo \u00e8 entrato inoltre nelle top40 di molti altri paesi, tra cui Belgio, Canada e Australia.\nTracce.\nCD 1\nCD 2"}
{"id": "1646727", "revid": "184755", "url": "https://it.wikipedia.org/wiki?curid=1646727", "title": "Inter press service", "text": "L\u2019Inter Press Service (abbreviato: IPS) \u00e8 un'agenzia stampa internazionale specializzata in notizie ed analisi indipendenti sugli eventi e i processi legati allo sviluppo economico, sociale e politico.\nCon 400 corrispondenti e stringer distribuiti in oltre 150 Paesi, l'agenzia ha conquistato un suo spazio nel panorama dei media mondiali, fornendo approfondimenti quotidiani sui processi di globalizzazione e sui loro effetti, in particolare nei paesi del Sud del pianeta.\nStoria.\nL'IPS \u00e8 stata fondata a Roma nel 1964 dal giornalista italiano Roberto Savio e dall'esperto argentino di politica internazionale Pablo Piacentini, con l'obiettivo di contribuire a promuovere la pace e lo sviluppo attraverso la comunicazione e l'informazione.\nNata come cooperativa internazionale di giornalisti italiani e latino americani, si \u00e8 andata progressivamente trasformando in un organismo internazionale non governativo che, senza fini di lucro, \u00e8 attivo nei settori dell'informazione e della comunicazione.\nGi\u00e0 alla fine degli anni 60 le sedi locali dell'IPS coprivano l'intero continente latino americano. Negli anni '70, mentre la sua struttura in America Latina veniva identificata come la \u201cvoce\u201d indipendente del continente, Governi, fondazioni ed universit\u00e0 europee incoraggiavano l'IPS ad aprire nuove sedi nei maggiori paesi europei e in alcune capitali dell'Africa e dell'Asia.\nCon gli anni, il network si \u00e8 ampliato fino a coprire tutti i continenti, e nel 1994, l'IPS si \u00e8 giuridicamente trasformata in associazione internazionale senza fini di lucro, qualificandosi progressivamente come organismo non governativo internazionale.\nNel 1991, l'IPS ha ottenuto il riconoscimento formale delle Nazioni Unite, che la inseriva nella lista di organizzazioni alle quali \u00e8 accordato \"status\" consultivo di prima categoria presso il Comitato Economico e Sociale (ECOSOC).\nI temi.\nLotta alla povert\u00e0 e alle malattie, diritti umani, democratizzazione, migrazione, economia, commercio equo, ambiente e sviluppo, sono alcuni dei temi affrontati dagli articoli e dalle analisi pubblicati dall'IPS e distribuiti in 25 lingue, il cui obiettivo editoriale \u00e8 dare voce alle minoranze e ai gruppi sociali sottorappresentati, emarginati e vulnerabili e riportare temi e prospettive generalmente assenti nel panorama delle notizie globali.\nI prodotti giornalistici e radiofonici dell'IPS, e i circa 30 milioni di pagine internet lette ogni mese raggiungono circa 3000 mezzi di comunicazione (fra carta stampata, radio e TV)."}
{"id": "1646732", "revid": "767487", "url": "https://it.wikipedia.org/wiki?curid=1646732", "title": "La favola di Adamo ed Eva (singolo)", "text": "La favola di Adamo ed Eva \u00e8 un brano musicale scritto da Max Gazz\u00e8 e Francesco Gazz\u00e8, interpretato dal cantante italiano, pubblicato nel 1998 come singolo tratto dall'album omonimo.\nIl brano ottiene un discreto successo commerciale ed un notevole riscontro di critica, che contribuisce a rendere popolare Gazz\u00e9.\nIl video relativo a \"La favola di Adamo ed Eva\" \u00e8 stato diretto dal regista italiano Daniele Persica."}
{"id": "1646735", "revid": "125940313", "url": "https://it.wikipedia.org/wiki?curid=1646735", "title": "Ufotable", "text": " \u00e8 uno studio di animazione giapponese fondato nell'ottobre 2000 dal produttore Hikaru Kond\u014d e da ex membri dello studio TMS Entertainment mediante la sussidiaria Telecom Animation Film. \nHa sede a Suginami, quartiere speciale di Tokyo.\nOrigine del nome.\nEra da sempre il sogno di Hikaru Kond\u014d creare uno studio in cui animatori, artisti e produttori potessero lavorare insieme, uniti come un team inossidabile, e chiacchierare intorno ad un tavolo. Una volta istituito lo studio e trovato lo staff tanto agognato da Kond\u014d, all'azienda mancava ancora un nome. A dare l'ispirazione a Kond\u014d fu un particolare modello di tavolo, la cui forma ricorda proprio quella di un UFO, che il presidente compr\u00f2 da un privato scandinavo. Fu cos\u00ec che Kond\u014d chiam\u00f2 il suo studio di animazione in riferimento a quel particolare tavolo che \u00e8 ora in suo possesso e che ogni tanto viene portato in giro agli eventi legati alla sua compagnia.\nStoria.\nAi suoi inizi, lo studio era composto da poche persone riunite in stanze di quattro tatami e mezzo, ed era l\u00ec che le animazioni venivano realizzate. Per di pi\u00f9, tra i loro membri iniziali figuravano molte personalit\u00e0 provenienti da Anime International Company.\nOra \u00e8 una grande azienda che conta oltre 200 dipendenti, e fa della sua crescente indipendenza il suo punto di forza. Difatti, al contrario di molti altri studi di animazione giapponese, dal 2006 \u00e8 sempre entrata a far parte dei comitati di produzione di ogni show di cui si sono occupati.\nL'azienda dispone di divisioni di animazione, finitura, arte e digitali completamente in-house. Inoltre, sono sempre di competenza di membri interni la scrittura delle canzoni e la composizione delle loro partiture. Le loro opere dal 2010 sono focalizzate sulla produzione completa \"in-house\".\nHanno ampi legami personali con giovani animatori \"freelance\" e, inoltre, hanno iniziato a reclutare nuovi talenti per lo studio dal 2016.\nGrazie alle sue politiche aziendali, la compagnia \u00e8 riuscita a creare un ambiente di lavoro e una comunit\u00e0 davvero salubri all'interno dello studio (cosa non troppo comune). Gli animatori chiave spesso diventano insegnanti per gli \"inbetweener\", \u00e8 cos\u00ec che fanno gli artisti con pi\u00f9 esperienza nel dipartimento di belle arti, facendo fare pratica di arte disegnata a mano ai pi\u00f9 giovani per affinare le loro abilit\u00e0 prima di passare all'animazione digitale. Gli animatori chiave sono spesso attivi su altri dipartimenti tanto quanto lo sono nel reparto di reclutamento. Anche gli animatori chiave pi\u00f9 giovani e gli \"inbetweener\" danno una mano nelle correzioni e la progettazioni.\nUfotable \u00e8 in parte responsabile per la creazione del gruppo musicale Kalafina. Nel 2007 infatti fu commissionato a Yuki Kajiura il compito di comporre la colonna sonora per i film di \"Kara no ky\u014dkai\". Fu proprio la Kajiura a scegliere Wakana \u014ctaki e Keiko Kubota come sue collaboratrici in questo progetto, formando, di fatto, il gruppo che sarebbe stato conosciuto come Kalafina.\nNel marzo 2019, \u00e8 stato riferito che Ufotable \u00e8 stata sotto inchiesta per evasione fiscale. Nell'aprile 2019, \u00e8 stato riferito che Ufotable doveva 400 milioni di yen in tasse ed \u00e8 stato sospettata di appropriazione indebita di fondi da un'asta di beneficenza per i sopravvissuti al terremoto di Tohoku del 2011. A partire dal 15 aprile 2019, invece, non sono state presentate accuse contro il fondatore e presidente dell'azienda Hikaru Kondo e Ufotable.\nUfotable nella ristorazione.\nNel 2006, l'azienda, che gi\u00e0 era cresciuta vertiginosamente, era sul punto di raggiungere il suo apice. Voleva dunque espandersi e acquistare l'attenzione di sempre pi\u00f9 pubblico, in particolare quello pi\u00f9 giovane, creandosi una certa immagine. Fu cos\u00ec che il primo piano del loro studio fu trasformato in un bar. Il bar fu istituito non solo come sala mensa per lo staff, ma anche con lo scopo di interagire con i fan in diversi luoghi in tutto il paese, proprio come i caff\u00e8 costruiti in collaborazione con altre aziende. Al bar, \u00e8 possibile vedere le riproduzioni dei materiali di produzione e l'animazione chiave grezza utilizzata nei loro anime.\nL'iniziativa ebbe talmente tanto successo che il locale divenne immediatamente una delle tappe pi\u00f9 ambite per gli appassionati di anime. Addirittura si deve fare una fila di almeno sei ore per trovare posto e bisogna prenotare con parecchie ore di anticipo per potervi prendere un'ordinazione. All'interno del locale \u00e8 possibile ordinare pietanze a tema sui vari show prodotti da Ufotable. \nNel 2014, un terzo Ufotable cafe fu aperto a Nagoya.\nNel 2012, lo studio apr\u00ec un ristorante chiamato \"Ufotable Dining\" (stilizzato in ufotable DINING).\nPartnership con Type-Moon e Aniplex.\nSempre nel 2006, Ufotable strinse una partnership molto remunerativa, che avrebbe scosso le fondamenta dello studio, proiettandolo nel futuro dell'animazione. Tale partnership comprende la casa videoludica Type-Moon e la casa di produzione Aniplex. La partner fu consolidata con l'uscita dei film legati al \"franchise\" \"Kara no ky\u014dkai\" nel dicembre 2007.\nDopo l'enorme successo derivato dalla partnership e gli ottimi guadagni dei film su \"Kara no ky\u014dkai\", Kondo decise di fondare un secondo studio omonimo nella sua citt\u00e0 natale, Tokushima, insieme ad un secondo Ufotable Cafe.\nSuccursale di Tokushima.\nFu proprio a Tokushima che Ufotable diede vita al pi\u00f9 grande evento a tema anime della citt\u00e0: il Machi Asobi. Quest'ultimo non \u00e8 solo una grande fiera, \u00e8 anche una cerimonia di premiazione per creatori, doppiatori e artisti, nonch\u00e9 propaganda al turismo nella citt\u00e0 di Tokushima.\nLa succursale Ufotable di Tokushima \u00e8 anche il posto dove lo studio recluta nuovi lavoratori e d\u00e0 inoltre lezioni di animazione nelle scuole di belle arti vicine.\nNel 2010 allestirono anche una mostra fotografica per i bambini malati nell'ospedale locale. Hanno inoltre collaborato con il centro turistico della citt\u00e0 e con il centro di reclutamento Rikuj\u014d Jieitai disegnando poster.\nA Tokushima hanno aperto anche un cinema denominato \"Ufotable cinema\", dove organizzano eventi e fanno screening dei loro show\nDipartimento digitale.\nGli anime prodotti da Ufotable a cui siamo abituati oggigiorno sono davvero caratteristici a livello visuale. Tuttavia, \u00e8 bene sottolineare che lo studio non ha mantenuto questa linea creativa sin dalla sua fondazione.\nAi suoi albori (si parla perlopi\u00f9 dei primi tre anni di attivit\u00e0) le attenzioni dello studio erano volte interamente a supportare progetti di altre aziende. Fu solo in seguito che ci si dedic\u00f2 alla produzione di trasposizioni di manga e light novel. Le prime produzioni vere e proprie dello studio, tuttavia, ancora non mostravano il lato pi\u00f9 sperimentale che caratterizzer\u00e0 lo studio pi\u00f9 avanti, anzi, erano perlopi\u00f9 commedie piuttosto mediocri sia a livello tecnico/registico sia a livello contenutistico.\nLa svolta si ebbe a cavallo tra il 2006 e il 2007, quando lo studio ricevette i primi feedback degli appassionati attraverso la neonata attivit\u00e0 di Ufotable cafe. Fu con \"Gakuen Utopia Manabi Straight!\" che lo staff dello studio cominci\u00f2 a sperimentare un nuovo tipo di produzione animata priva di una regia generale, dove i registi degli episodi e i produttori interni allo studio potessero gestire al meglio le proprie risorse. Tuttavia, la spinta che avrebbe portato lo studio al successo si ebbe quando \"Futakoi Alternative\" ottenne un importante premio al nono Media Arts Festival, cosa che colp\u00ec particolarmente Aniplex e Notes che insistettero nella creazione di una partnership \u201cType-Moon x Ufotable\u201d che si concretizz\u00f2 con il primo film di \"Kara no ky\u014dkai\". Fu proprio con queste premesse che lo studio inaugur\u00f2 il dipartimento di compositing digitale che oramai rende lo studio famoso e apprezzato oltremodo, sia dentro che fuori il Giappone.\nA rendere cos\u00ec unici gli anime targati Ufotable \u00e8 proprio la loro composizione digitale e il dipartimento ad essa dedicato. Le produzioni Ufotable fondono sfondi 3D, elaborati VFX e animazioni 2D per creare scene emozionanti che impressionano ben di pi\u00f9 della semplice somma delle loro parti. Questo \u00e8 il risultato ottenuto dal team digitale e dal suo capo dipartimento, Y\u016bichi Terao.\nTerao lavora come direttore della fotografia (noto anche come \"direttore del compositing\") per tutte le opere anime ufotable oggigiorno. Fra queste vi \u00e8 anche la trilogia cinematografica \"\" pubblicati negli ultimi anni, la produzione pi\u00f9 visivamente impressionante sia di Yuichi Terao che dell'intero studio. Ma ci\u00f2 che rende grande ed influente quest'uomo all'interno dello studio non \u00e8 solo la sua abilit\u00e0, bens\u00ec la filosofia personale che pervade il suo lavoro.\nPer quanto egli stesso affermi che la sua arte si basi in buona parte sulla libert\u00e0 di rappresentazione della stessa, in realt\u00e0 alla base del lavoro di Terao vi \u00e8 un attento calcolo anche del pi\u00f9 infimo dettaglio e una precisa osservazione scientifica. Ci\u00f2 che ispira Terao (e, di fatto, chi lavora al suo fianco) \u00e8 la realt\u00e0 stessa. Lui stesso afferma di essere disposto addirittura a fare un taglietto sul suo dito solo per verificare i riflessi della luce sul sangue fuoriuscito, se fosse necessario per soddisfare i suoi meticolosi calcoli.\nA questi attenti calcoli si accosta la ferma convinzione che un solido compositing possa influenzare la scena molto pi\u00f9 di quanto gi\u00e0 non facciano gli storyboard o le animazioni stesse (come dimostrato esaustivamente da scene particolarmente curate in \"Kara no Kyoukai\"). La cura nei dettagli di Terao influenza anche l'uso della 3DCG nella creazione di sfondi, fusi in armonia con i personaggi in 2D. Non importa con che stile siano disegnati i personaggi, con la giusta cura nei dettagli fotografici questi si possono amalgamare perfettamente ai modelli in 3D e gli sfondi.\nIl lavoro di Terao \u00e8 ci\u00f2 che ha ispirato il moderno modo di concepire una produzione animata all'interno dello studio ed \u00e8 ormai diventata la peculiarit\u00e0 che contraddistingue Ufotable e che lo rende immediatamente riconoscibile anche ad un pubblico pi\u00f9 casual."}
{"id": "1646737", "revid": "1345932", "url": "https://it.wikipedia.org/wiki?curid=1646737", "title": "Ordine di San Michele e San Giorgio", "text": "Il Distintissimo Ordine di San Michele e San Giorgio (in inglese \"The Most Distinguished Order of Saint Michael and Saint George\") \u00e8 un ordine cavalleresco britannico.\nStoria.\nVenne istituito nel 1818 da Giorgio, principe di Galles, reggente per conto di suo padre Giorgio III. Fu creato per celebrare il passaggio sotto il dominio britannico di Malta e delle Isole Ionie e per ricompensare i servigi resi alla corona inglese relativamente alla difesa dei suoi interessi nel mare Mediterraneo: dopo il passaggio delle isole Ionie alla Grecia (1864), gli statuti dell'ordine vennero riformati e la decorazione venne destinata a ricompensare le benemerenze nel campo della politica estera e delle relazioni diplomatiche dell'Impero britannico.\nFino al 1906, la cappella dell'Ordine era nel palazzo di San Michele e San Giorgio nella citt\u00e0 di Corf\u00f9, ma oggi si trova la sua cappella nella cattedrale di San Paolo di Londra.\nComposizione.\nIl re o la regina del Regno Unito \u00e8 sovrano dell'Ordine e ne nomina i membri su proposta del governo: la carica Gran Maestro era in origine connessa all'ufficio di Lord Alto Commissario delle Isole Ionie, ma attualmente viene assegnata dal sovrano ad una personalit\u00e0 di sua scelta.\nL'ordine si compone di tre classi di benemerenza:\nIn origine gli statuti prevedevano che potesse comprendere un numero massimo 15 Gran Croci, 20 Commendatori e 25 \"Companions\", cifre portate poi rispettivamente a 125, 375 e ; i membri della famiglia reale possono essere creati cavalieri di Gran Croce sovranumerari e i cittadini stranieri membri onorari.\nVesti e insegne.\nI membri dell'Ordine indossano un costume elaborato nelle occasioni importanti come ad esempio le incoronazioni reali, e che pu\u00f2 variare a seconda del rango:\nNelle occasioni di minor rilievo vi \u00e8 il costume ordinario composto da:"}
{"id": "1646739", "revid": "180559", "url": "https://it.wikipedia.org/wiki?curid=1646739", "title": "Plasticit\u00e0 sinaptica", "text": "La plasticit\u00e0 sinaptica, particolare tipo di plasticit\u00e0 neuronale (insieme alla plasticit\u00e0 intrinseca relativa alle propriet\u00e0 elettriche intrinseche dei neuroni, alla plasticit\u00e0 strutturale relativa alla loro struttura assonale o dendritica e alla neurogenesi capace di introdurre nuovi elementi neuronali in un circuito), \u00e8 la capacit\u00e0 del sistema nervoso di modificare l'intensit\u00e0 delle relazioni interneuronali (sinapsi), di instaurarne di nuove e di eliminarne alcune. Questa propriet\u00e0 permette al sistema nervoso di modificare la sua struttura e la sua funzionalit\u00e0 in modo pi\u00f9 o meno duraturo e dipendente dagli eventi che li influenzano come ad esempio l'esperienza.\nDescrizione.\nI meccanismi della plasticit\u00e0 neurale entrano anche in gioco a seguito di danni cerebrali e stanno alla base dei processi di recupero funzionale, ossia \"riorganizzazione\" della funzione nella sede originaria; \"spostamento\" di una data funzione in una nuova area cerebrale; \"trasferimento\" della funzione compromessa in un'area cerebrale controlaterale; \"sostituzione\" del deficit con l'apprendimento di strategie comportamentali. Le fasi della plasticit\u00e0 sinaptica sono: \"sprouting dendritico\", che consiste nell'arborizzazione dei neuroni adiacenti; \"rigenerazione assonale\", cio\u00e8 la parziale o totale ricrescita degli assoni dei neuroni danneggiati (relativamente facile da ottenersi in soggetti particolarmente giovani, pi\u00f9 raramente in soggetti adulti); \"supersensibilit\u00e0 postsinaptica\", una situazione in cui aumenta l'accuratezza della trasmissione nervosa e si affina la selettivit\u00e0 di trasmissione; \"svelamento di sinapsi latenti\", che consiste nell'attivazione di sinapsi da sempre esistite, ma fino ad allora inutilizzate.\nPer questa ragione \u00e8 la propriet\u00e0 neurobiologica che si ritiene alla base del fenomeno della memoria e degli eventi di apprendimento. Tra gli eventi di plasticit\u00e0 sinaptica vi sono l'aumento o riduzione della forza di trasmissione di una sinapsi, rispettivamente potenziamento a lungo termine (Long term potentiation o LTP) e depressione a lungo termine (\"Long term depression\" o LTD). \nPertanto la plasticit\u00e0 sinaptica non entra in gioco unicamente in caso di necessit\u00e0 di ovviare ad un danno del SNC, ma anche in qualsiasi processo di apprendimento e memorizzazione. La locuzione latina \"repetita iuvant\" rappresenta perfettamente questo concetto, \u00e8 stato infatti dimostrato che ripetere pi\u00f9 volte una determinata attivit\u00e0 o una determinata lezione (nel caso degli studenti ad esempio), porta ad un rafforzamento e a un consolidamento dei circuiti neuronali connessi a tale attivit\u00e0. \nLa plasticit\u00e0 sinaptica, insieme alla plasticit\u00e0 intrinseca e plasticit\u00e0 strutturale (che comprende i fenomeni di modificazione della struttura dei neuroni, compresi dendriti e assoni, o della struttura delle reti di neuroni, compresa la formazione di nuovi neuroni, o neurogenesi) fa parte dei fenomeni di plasticit\u00e0 neuronale (o neuroplasticit\u00e0)."}
{"id": "1646740", "revid": "436907", "url": "https://it.wikipedia.org/wiki?curid=1646740", "title": "Cara Valentina", "text": "Cara Valentina \u00e8 un brano musicale di Max Gazz\u00e8 e Francesco Gazz\u00e8, pubblicato nel 1997 come singolo che anticipa la messa in commercio del secondo album del cantautore romano, \"La favola di Adamo ed Eva\".\nIl disco \u00e8 confezionato in formato Digipak e la copertina ha le sembianze di una busta affrancata (il francobollo riproduce il volto di Gazz\u00e8), mentre all'interno il testo del brano \u00e8 riprodotto come fosse una lettera.\nIl video del brano \u00e8 stato diretto dal regista italiano Paolo Scarf\u00f2. Nel video appaiono anche il cantante Daniele Silvestri, Elisa Toffoli e Federico Zampaglione.\nLa canzone \u00e8 stata presentata a Sanremo Giovani 1997, ma non ha permesso all'interprete di venire ammesso alla successiva edizione del Festival di Sanremo."}
{"id": "1646742", "revid": "1086846", "url": "https://it.wikipedia.org/wiki?curid=1646742", "title": "Atalanta Bergamasca Calcio 1988-1989", "text": "Questa voce raccoglie le informazioni riguardanti lAtalanta Bergamasca Calcio nelle competizioni ufficiali della stagione 1988-1989.\nStagione.\nNella stagione 1988-1989 l'Atalanta da neopromossa nel massimo campionato, forte dei 10 goal del brasiliano Evair, \u00e8 riuscita a centrare la qualificazione per la Coppa UEFA, impreziosita dalle vittorie su Juventus (a Torino) e Milan (a San Siro), la squadra bergamasca allenata da Emiliano Mondonico ha ottenuto il sesto posto con 36 punti.\nIn Coppa Italia il cammino dell'Atalanta s'interruppe alle semifinali, quando venne eliminata per mano della Sampdoria, vittoriosa in entrambi gli incontri. In precedenza i nerazzurri avevano eliminato Cosenza, Lanerossi Vicenza e nel primo girone eliminatorio, e nel secondo, e la Lazio nei quarti di finale.\nMaglie e sponsor.\nIl fornitore ufficiale di materiale tecnico per la stagione 1988-1989 fu Latas, mentre lo sponsor ufficiale fu Sit-In.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "1646749", "revid": "1305772", "url": "https://it.wikipedia.org/wiki?curid=1646749", "title": "Valutazione delle politiche pubbliche", "text": "La valutazione delle politiche pubbliche \u00e8 un'attivit\u00e0 di ricerca e di pratica professionale (funzione conoscitiva) finalizzata ad apprendere dall'esperienza formulando raccomandazioni per il cambiamento (funzione strumentale) e ad esprimere dei giudizi empiricamente fondati (funzione normativa) sui disegni, i processi, i risultati, gli effetti delle politiche pubbliche. La valutazione delle politiche pubbliche \u00e8 un ambito della analisi delle politiche pubbliche.\nAlcune classificazioni.\nL'approccio sistematico di Rossi, Freeman e Lipsey.\nI suddetti autori propongono un approccio sistematico alla valutazione delle politiche pubbliche (\"program evaluation\") che si struttura essenzialmente su alcune domande cui il valutatore non pu\u00f2 sottrarsi: \nLe domande valutative individuate dagli autori sono cinque e costituiscono altrettanti stadi del processo di valutazione di una politica pubblica:\nQuesti tipi di valutazione si trovano tra loro in un rapporto gerarchico. Il livello fondamentale della gerarchia \u00e8 costituito dalla valutazione del problema sociale cui il programma \u00e8 indirizzato. A seguire \u00e8 possibile rispondere, nell'ordine, alle altre quattro domande. Omettere uno dei passaggi indicati comporta il rischio di una valutazione errata, in quanto, generalmente, una valutazione di un livello di gerarchia superiore presuppone la conoscenza e l'analisi di aspetti della politica (\"policy\") riferiti ai livelli inferiori della gerarchia valutativa (\"evaluation hierarchy\").\nAd esempio, se i risultati della valutazione di impatto di una politica X sono negativi, quali conclusioni se ne possono trarre? Dove \u00e8 stato il fallimento? Non si sono compresi a fondo i problemi sociali? La teoria della politica era costruita su una catena causale di azioni-effetti sbagliata (\"theory failure\")? \u00c8 fallito qualcosa nella fase di implementazione (\"implementation failure\")? \u00c8 evidente che non considerando il ciclo della \"policy\" nella sua integrit\u00e0 n\u00e9 il valutatore n\u00e9 il decisore potranno capire le cause del fallimento ed agire di conseguenza (\"learning\"). Lo stesso ragionamento varrebbe ovviamente di fronte a risultati positivi: non considerando alcune fasi della \"policy\" \u00e8 impossibile interpretare i risultati/effetti stimati con la valutazione di impatto.\nLa valutazione dei bisogni cui \u00e8 indirizzato il programma (\"needs assessment\")\nCon questo studio valutativo si cerca di rispondere alla domanda \u201cqual \u00e8 il problema?\u201d. Attorno a questa semplice domanda sorgono una serie di quesiti e questioni epistemologiche che in questa sede non ha senso trattare ma che il ricercatore, tuttavia, non pu\u00f2 trascurare. Lo scopo di questo tipo di valutazione (che pu\u00f2 essere svolta sia preventivamente che \"a posteriori\") cerca di definire il problema nelle sue dimensioni, tendenze (\"trends\") e peculiarit\u00e0, facendo uso sia di tecniche e dati quantitativi che di metodi di indagine qualitativa che permettono di descrivere il problema e tenere conto delle differenti percezioni dello stesso da parte dei diversi \"stakeholders\". Necessario \u00e8 anche giungere a definire chi sono i soggetti obiettivo: individuali o collettivi, diretti o indiretti, ecc.\nLa valutazione della teoria della politica (\"program theory assessment\")\nLa teoria del programma pu\u00f2 essere definita come l'insieme delle assunzioni circa i risultati che il programma in esame prevede di produrre e sulle strategie e le tattiche che il programma intende adottare per raggiungere i suoi obiettivi. La teoria viene scomposta dagli autori in due componenti: \nLa teoria di una politica pu\u00f2 essere \"esplicita\" o \"implicita\". Il ricercatore-valutatore ha il compito di definirla mediante diverse fonti informative: documentazione amministrativa, interviste a decisori e \"stakeholders\", osservazione diretta delle funzioni del programma, letteratura delle scienze sociali. In questo modo \u00e8 possibile raccogliere tre tipi di informazione: obiettivi della politica, funzioni, componenti e attivit\u00e0 del programma e la logica sequenziale che lega funzioni, attivit\u00e0 e prodotti. Una buona analisi della teoria sottesa ad una politica permette di: capire quali sono gli obiettivi, individuare le funzioni e le attivit\u00e0 programmate ed eventualmente contribuire al ridisegno di una politica.\nSe la teoria sottesa ad una politica \u00e8 considerata ben definita e giustificata, allora \u00e8 possibile proseguire con la valutazione. In caso contrario, non avrebbe senso continuare perch\u00e9 ogni risultato che si otterrebbe sarebbe impossibile da interpretare in relazione alla politica. Ad esempio, se \u2013 in seguito ad un'analisi di impatto condotta rigorosamente \u2013 gli effetti sulla popolazione \"target\" della politica in esame sono stimati essere positivi, come \u00e8 possibile imputare i \u201cmeriti\u201d ai decisori senza aver prima analizzato la teoria della politica, ovvero come la politica \u00e8 stata disegnata? Nel caso in cui la politica fosse stata disegnata male, si potrebbe concludere che o i risultati ottenuti sono dovuti al caso o in fase di implementazione gli attori non hanno rispettato i programmi e hanno agito \u201cindipendentemente\u201d (in questo caso un\u2019\"implementation failure\" determinerebbe il successo della politica).\nLa valutazione del processo di implementazione (\"process evaluation\")\nLo scopo di questo tipo di valutazione \u00e8 quello di conoscere \u201ccos'\u00e8 realmente il programma\u201d e se i servizi/gli interventi raggiungono concretamente oppure no la popolazione \"target\". Pu\u00f2 essere effettuata \"a posteriori\" (\"program process evaluation\"), necessaria per la valutazione di impatto, o \"in itinere\" (\"continuous program monitoring\"), necessaria prevalentemente per i gestori del programma in quanto fornisce un \"feedback\" regolare sull'implementazione degli interventi.\nLa valutazione del processo attuativo di una \"policy\" assume una certa rilevanza anche in una prospettiva di \"accountability\" o \u201crendicontabilit\u00e0\u201d, in quanto rende conto a tutti i possibili \"stakeholders\" di \u201ccosa l'organizzazione sta facendo\u201d. Alcuni aspetti oggetto di analisi sono il livello di partecipazione/coinvolgimento della popolazione \"target\", il livello di \u201cdistorsione\u201d (\"bias\") nell'erogazione di un servizio (es. un sottogruppo partecipa pi\u00f9 di altri) e il livello di abbandoni (\"dropouts\"). Confrontando i risultati di questa analisi con la teoria del cambiamento sottesa alla politica \u00e8 possibile sapere se la politica \u00e8 implementata come era stato programmato o no (\"implementation failure\").\nUn fallimento dell'implementazione pu\u00f2 essere dovuto alla non effettuazione dell'intervento, ad una sua parziale effettuazione, all'erogazione di un servizio sbagliato o secondo criteri distanti da quelli prescritti, ad un'erogazione diversificata tra la popolazione \"target\" oppure a differenti modalit\u00e0 di implementazione tra diverse unit\u00e0 territoriali incaricate (es. centri per l'impiego). Conoscere questi scostamenti dal programma \u00e8 essenziale per effettuare un'analisi degli effetti.\nLa valutazione degli effetti della politica (\"impact assessment\")\nGli \"outcomes\" (effetti) di un programma possono essere stimati e interpretati in diversi modi. Il valutatore deve capire e definire qual \u00e8 l'effetto su cui la politica vuole influire. L'individuazione e la misurazione del nesso causale tra la variabile trattamento (il prodotto o \"output\") e questa variabile dipendente (variabile effetto od \"outcome\") costituisce la sfida di questo tipo di valutazione. La variabile outcome pu\u00f2 essere considerata sotto diversi punti di vista:\nL'identificazione degli \"outcomes\" rilevanti, la loro misurazione, la scelta e l'applicazione delle tecniche di misurazione e di stima costituiscono altrettanti argomenti che non possono essere affrontati in questa sede e che comunque poco si prestano a ragionamenti metodologici generali in quanto fortemente connessi alle specifiche situazioni.\nGli autori sottolineano l'importanza della distinzione tra:\nIl monitoraggio (\"program monitoring\") \u00e8 definibile come la raccolta sistematica di aspetti della \"performance\" di un programma che indicano se questo sta funzionando come era inteso inizialmente o in accordo con determinati \"standards\" previamente fissati. L'oggetto del monitoraggio \u00e8 la \"performance\" del programma, che pu\u00f2 riguardare sia i prodotti, sia gli \"outcomes\", sia il processo di implementazione. Il monitoraggio, anche se basato sull'osservazione di indicatori relativi agli \"outcomes\", non \u00e8 definibile come \u201cvalutazione degli effetti\u201d.\nLa valutazione di impatto (\"impact assessment\") pu\u00f2 essere effettuata solo dopo aver effettuato le valutazioni collocate negli stadi inferiori della \u201cgerarchia\u201d. Si parla di valutazione di tipo black box - il programma \u00e8 una \"scatola nera\" - quando il valutatore conduce un'analisi di impatto senza conoscere nulla dei processi che hanno generato tali effetti.\nNelle istituzioni pubbliche il processo di valutazione avviene nei seguenti termini:\na) Costruzione della \"scatola nera\", riprendendo la metafora del dispositivo presente negli aeroplani, che serve a ricostruire il diario di volo, si suole indicare un prototipo euristico che conduce a nuove conclusioni e scoperte in ogni campo, es. il libero arbitrio ovvero un dispositivo sinderetico che permette di scegliere tra il bene e il male.\nb) \"Stabilizzazione degli artefatti\", cio\u00e8 l'insieme dei processi di traslazione che ne permettono la rielaborazione (per es. il Forum PA contiene una propria bacheca dedicata ai libri, ai convegni e ai seminari).\nSi tratta fondamentalmente di un'analisi comparativa: gruppo di trattati a confronto con il gruppo di controllo; oppure valore fattuale contro valore controfattuale (stima del valore che la variabile risultato avrebbe avuto se il gruppo dei trattati non fosse stato sottoposto al trattamento). I disegni di analisi dell'impatto variano molto ed \u00e8 possibile individuare due filoni della valutazione d'impatto:\nPur con tutte le limitazioni cui \u00e8 sottoposto (fattibilit\u00e0, costi, considerazioni etiche, tempi, ecc.), questo tipo di disegno \u00e8 considerato da molti il metodo valutativo per eccellenza (\"the gold standard of evaluation\"). \n a) \"selection bias\" (distorsione da selezione): i due gruppi non sono uguali;\n b) \"maturation\" (distorsione da \u201cdinamica spontanea\u201d): la variabile risultato varia indipendentemente dall'intervento pubblico;\nAlcune tecniche statistiche utilizzate per arginare tali problemi di distorsione e formulare delle stime valide sono: lo \"statistical matching\", la \"multiple regression analysis\", il \"regression discontinuity design\", il \"difference in difference\", l\u2019\"interrupted-time-series analysis\".\nLa valutazione di efficienza (\"efficiency analysis\")\nLa valutazione di efficienza, come pure la valutazione di impatto, \u00e8 pi\u00f9 appropriata per programmi maturi e stabili. Essa pu\u00f2 essere svolta \"ex ante\" (per scelte allocative in presenza di risorse scarse\u00a0\u2013 efficienza allocativa) o \"ex post\" (come estensione della valutazione di impatto). Gli autori individuano due sotto-categorie:\nLa valutazione su misura.\nOgni valutazione va \"tagliata su misura\" e sebbene il disegno di valutazione possa variare in complessit\u00e0 il lavoro di valutazione viene sempre influenzato da:\nSi suggerisce al valutatore di porsi i seguenti quesiti:\nQuali aspetti del piano di valutazione devono essere costruiti su misura? Quali considerazioni dovrebbero guidare il valutatore nella fase di pianificazione di una valutazione? \nNon esistono linee guida rigide per orientare la progettazione di un piano di valutazione che rappresenta sempre uno sforzo creativo e collaborativo. Ogni disegno di valutazione si struttura attorno ai seguenti tre punti:\nLa classificazione basata sulle esigenze cognitive.\nCambiando prospettiva, ovvero considerando i bisogni cognitivi, la valutazione pu\u00f2 assumere cinque forme diverse:\nLa \u201cvalutazione\u201d come strumento per allocare risorse agli usi pi\u00f9 meritevoli\nIn questo caso la \u201cvalutazione\u201d consiste in un giudizio comparativo su diversi s/oggetti al fine di individuare i migliori o pi\u00f9 meritevoli. Si tratta fondamentalmente di quella che comunemente viene definita valutazione \"ex ante\", nonostante non vi sia accordo nell'accettarla come valutazione in senso stretto. Le procedure consistono in tre passaggi essenziali: \na) determinazione dei criteri (punteggi e pesi); \nb) esame dei N s/oggetti; \nc) aggregazione dei giudizi secondo tecniche diverse (individuazione dei migliori, esclusione dei peggiori, formulazione graduatorie). \nA questa logica di valutazione appartengono:\nLa valutazione come strumento di controllo della \"performance\" nell'ambito delle organizzazioni\nQuesta analisi risponde all'esigenza di sapere se ed in che misura un'organizzazione o meglio una singola unit\u00e0 organizzativa, funziona bene (come dovrebbe). Si tratta di un'analisi della \"performance\" che ha per oggetto i costi, la qualit\u00e0 delle prestazioni, i volumi di attivit\u00e0. Si tratta di una misurazione degli scostamenti tra i valori osservati e i valori \u201cottimali\u201d. Le informazioni prodotte hanno rilevanza gestionale interna. Le fasi di questo tipo di analisi sono cinque: \nSi rifanno a questa logica (pur non costituendo propriamente dei metodi di valutazione):\n- il controllo di gestione\n- la certificazione di qualit\u00e0\n- l'accreditamento di organizzazioni\n- le indagini di \"customer satisfaction\"\nLa valutazione come veicolo per rendere conto delle realizzazioni effettuate in un certo ambito di azione pubblica\nDato un complesso di interventi che usano risorse pubbliche, del cui utilizzo si vuole (o si deve) rendere conto, la valutazione \u00e8 quel processo di misurazione e comunicazione sistematiche delle realizzazioni effettuate (e dei \u201crisultati\u201d ottenuti). Ha una valenza prevalentemente descrittiva, pone una certa enfasi su grandezze aggregate, che offrono un'immagine d'insieme dello sforzo perpetrato dall'organizzazione. Come strumento di rendiconto la valutazione si adatta particolarmente a organizzazioni complesse e multifunzionali, oppure a grandi programmi di intervento pubblico. La ricaduta decisionale di questo tipo di valutazione non \u00e8 immediata ed assume prevalentemente una valenza \u201ccomunicativa\u201d. I termini chiave sono: trasparenza, responsabilit\u00e0 e legittimazione. I destinatari di questa valutazione possono essere i cosiddetti stakeholders, organi o organizzazioni sovraordinate, oppure, pi\u00f9 generalmente, tutti i cittadini.\nAlla base di un rapporto di \"accountability\" sta fondamentalmente un impegno a fare qualcosa per qualcun altro. Questo impegno pu\u00f2 essere imposto dal soggetto esterno, concordato o contrattato tra le parti, od offerto volontariamente dal soggetto delegato in cambio dell'attribuzione di responsabilit\u00e0. L'informazione rilevata ed elaborata a supporto di questa funzione quindi deve essenzialmente controllare che \u201cle cose promesse siano state fatte, fatte in tempo e fatte bene\u201d.\nGli autori sottolineano l'ambiguit\u00e0 del termine obiettivo, che pu\u00f2 assumere due valenze:\nLa raccolta e l'interpretazione dell'informazione per sostenere la funzione di \"accountability\" \u00e8 tutt'altro che banale, pur esulando dal problema di attribuzione di causalit\u00e0. Raccogliere ed interpretare le informazioni necessarie affinch\u00e9 qualcuno realmente arrivi a rendere conto delle proprie azioni non \u00e8 cosa facile. La maggior sfida viene nel momento finale, quello che consiste nell'emettere un giudizio sulla performance del soggetto che deve rendere conto delle proprie azioni. Diversamente dall'attribuzione di causalit\u00e0, che pu\u00f2 essere fatta con strumenti relativamente formalizzati e rigorosi delle scienze sociali, qui si tratta di fare una pi\u00f9 informale attribuzione di responsabilit\u00e0.\nLa valutazione come strumento di analisi critica dei processi di attuazione di una politica\nL'oggetto dell'analisi in questo caso non \u00e8 n\u00e9 giudicare la \"performance\" n\u00e9 rendere conto delle realizzazioni. L'oggetto della valutazione \u00e8 in questo caso la cosiddetta \"black box\", ovvero la fase del processo di una \"policy\" in cui le idee e i programmi vengono trasformati in azioni e pratiche amministrative. In altre parole, attraverso strumenti prevalentemente di tipo qualitativo, vengono studiati i processi attuativi della politica pubblica (\"implementation research\").\nAlcune pratiche riferibili a questo filone:\nLa valutazione come stima degli effetti prodotti da una politica\n\u00c8 la valutazione in senso stretto. Rappresenta uno strumento che aiuta a capire se un intervento pubblico produce gli effetti desiderati. Pur trattandosi di una valutazione \"ex post\", essa \u00e8 una valutazione prospettica, nella misura in cui aiuta i decisori a riorientare il disegno delle politiche sulla base delle stime prodotte. Si tratta di una valutazione da tenere nettamente distinta dalla rendiconto valutativa. I due tipi di valutazione, come gi\u00e0 detto, rispondono ad esigenze cognitive differenti e utilizzano, quindi, propri metodi e strumenti di raccolta dati, analisi e comunicazione. La valutazione, intesa come \"learning\", rientra appieno nel filone della \"evaluation research\"/\"program evaluation\" americana (vedi Rossi, Freeman e Lipsey). \u00c8 mirata ad un intervento preciso, mentre l\u2019\"accountability\" \u00e8 generale; le informazioni prodotte dalla valutazione intesa come \"learning\" sono approfondite e circoscritte mentre quelle prodotte dall\u2019\"accountability\" sono periodiche, descrittive e semplificate; ancora, questo tipo di valutazione utilizza metodi quantitativi e qualitativi delle scienze sociali (basati sull'approccio controfattuale), mentre l\u2019\"accountability\" mantiene prevalentemente un'impostazione tipica della logica di controllo."}
{"id": "1646750", "revid": "729019", "url": "https://it.wikipedia.org/wiki?curid=1646750", "title": "Battaglia del Solent", "text": "La battaglia del Solent ebbe luogo il 18 e 19 luglio 1545 nel quadro delle Guerre Italiane del Rinascimento e fu combattuta dalle flotte di Francesco I di Francia ed Enrico VIII d'Inghilterra, nel Solent, il canale a sud della costa inglese, fra l'Hampshire e l'Isola di Wight. Lo scontro non fu conclusivo ed \u00e8 per lo pi\u00f9 memorabile solo per l'inusitato affondamento della caracca inglese \"Mary Rose\".\nNel 1545, Re Francesco I di Francia lanci\u00f2 una invasione del suolo inglese con circa 30.000 soldati e 200 navi. Contro questa armata \u2014 pi\u00f9 imponente numericamente della Invincibile Armada successiva di quarantatr\u00e9 anni \u2014 gli Inglesi opposero 80 navi e circa 12.000 soldati.\nTuttavia la spedizione francese inizi\u00f2 sotto il peggiore degli auspici, la nave ammiraglia \"Carraquon\" affond\u00f2 infatti il 6 luglio 1545 per un incendio accidentale mentre era ancorata lungo le rive della Senna. L'Ammiraglio Claude d'Annebault design\u00f2 al ruolo di nave ammiraglia il vascello \"La Maitresse\" appena varata. Dopo essere salpati i francesi attraversarono il Canale della Manica e raggiunsero le acque del Solent, sbarcando successivamente sull'Isola di Wight e lungo le coste del Sussex. Tuttavia le forze d'invasione francesi sbarcate sull'isola vennero respinte e ricacciate in mare da una forza composta da milizia locale nella Battaglia di Bonchurch.\nIl 18 luglio 1545 gli inglesi lasciarono Portsmouth ed ingaggiarono le navi francesi. \"La Maitresse\" fu sul punto di essere affondata a causa dei seri danni subiti ma, sebbene l'ammiraglio d'Annebault venisse costretto a cambiare nuovamente nave ammiraglia, la nave scamp\u00f2 all'affondamento.\nDurante la notte del 18 luglio Re Enrico cen\u00f2 a bordo della \"Henri Gr\u00e2ce \u00e0 Dieu\", la nave ammiraglia dell'Ammiraglio inglese John Dudley.\nIl giorno seguente fu calmo e i francesi impiegarono i loro galeoni contro l'immobile naviglio inglese. Verso sera una brezza improvvisa invest\u00ec la \"Mary Rose\", ammiraglia del Vice Ammiraglio Sir George Carew, sul luogo dell'azione ed essa si capovolse e affond\u00f2 causando la perdita di tutti gli uomini dell'equipaggio tranne 35. Si \u00e8 ipotizzato che la sua ciurma indisciplinata avesse trascurato di chiudere i sabordi inferiori dopo che essi erano stati spalancati per consentire all'artiglieria di colpire il nemico, cosicch\u00e9 quando essa sband\u00f2 per via della brezza improvvisa e imbarc\u00f2 acqua rovesciandosi. I francesi credettero che l'affondamento fosse stato merito loro.\nLe truppe francesi di terra non fecero progressi e cos\u00ec tornarono in Francia in agosto."}
{"id": "1646751", "revid": "745179", "url": "https://it.wikipedia.org/wiki?curid=1646751", "title": "Porto di Marina di Camerota", "text": ""}
{"id": "1646752", "revid": "1442080", "url": "https://it.wikipedia.org/wiki?curid=1646752", "title": "Lorenzo Pignotti", "text": "Biografia.\nNato a Figline da Santi e da Margherita Curlandi, ancora bambino si trasfer\u00ec con la famiglia ad Arezzo, dove studi\u00f2 nel locale seminario e abbracci\u00f2 per qualche tempo lo stato ecclesiastico. Dopo aver insegnato retorica, lasci\u00f2 la veste talare e si iscrisse alla facolt\u00e0 di medicina di Pisa, laureandosi nel 1764 ed esercitando per qualche tempo la professione medica. Nel 1769 fu nominato docente di fisica all\"'Accademia dei Nobili\" di Firenze e nel 1775 ottenne la stessa cattedra all'universit\u00e0 di Pisa, di cui fu anche magnifico rettore dal 1808. Dal 1801 fu anche storiografo regio.\nFu uno scrittore molto versatile: compose poemetti in versi sciolti di gusto preromantico (\"La tomba di Shakespeare\" del 1779 e \"L'ombra di Pope\" del 1781; poemetti burleschi (\"La treccia donata\" del 1808, ispirata al \"Ricciolo rapito\" di Alexander Pope); una \"Storia della Toscana\" in nove volumi, uscita postuma nel biennio 1813-1814; poesie encomiastiche; un saggio divulgativo di argomento medico (\"Istruzioni mediche per le genti di campagna\". Fu autore anche di favole, talune originali, altre riprese dal patrimonio di favole classico, soprattutto da Esopo, tutte divertenti e caratterizzate da un evidente impegno etico, pi\u00f9 che moralistico. Con il testo ucronico \"Storia della Toscana sino al principato\" (pubblicato postumo nel 1813) immagin\u00f2 cosa sarebbe potuto succedere se Lorenzo il Magnifico non fosse morto nel 1492.\nUsc\u00ec postumo, nel 1831, il suo poemetto burlesco \"Il bastone miracoloso\" che narra la storia di un uomo dotto abissino che smaschera i ciarlatani."}
{"id": "1646755", "revid": "547992", "url": "https://it.wikipedia.org/wiki?curid=1646755", "title": "Renzo Contratto", "text": "Carriera.\nSi mise in luce nelle categorie inferiori, dalle quali emerse approdando prima al , in Serie B, e poi alla , con la quale debutt\u00f2 in Serie A nella stagione 1980-1981.\nDivent\u00f2 un baluardo della difesa viola, disputando otto stagioni da titolare. Pass\u00f2 poi all', con cui disput\u00f2 tre campionati, poi due stagioni all', per poi concludere la propria carriera all', nel Campionato Nazionale Dilettanti.\nDopo aver smesso di giocare \u00e8 diventato procuratore di calcio."}
{"id": "1646757", "revid": "436907", "url": "https://it.wikipedia.org/wiki?curid=1646757", "title": "Il timido ubriaco", "text": "Il timido ubriaco \u00e8 una canzone scritta da Francesco Gazz\u00e8 per il testo e da Max Gazz\u00e8 per la musica, e cantata dal cantautore romano Max Gazz\u00e8 nel 2000. Il brano partecipa al Festival di Sanremo 2000, classificandosi al quarto posto.\nIl singolo \u00e8 stato inserito nel terzo album \"Max Gazz\u00e8 (Gadzilla)\" uscito nel 2000, subito dopo il Festival.\n\"Il timido ubriaco\" \u00e8 tra i brani di maggior successo di Gazz\u00e9 a livello commerciale, essendo riuscito ad arrivare fino alla tredicesima posizione della classifica dei singoli pi\u00f9 venduti in Italia.\nIl video prodotto per \"Il timido ubriaco\" \u00e8 stato girato da Francesco Cabras e Alberto Molinari."}
{"id": "1646762", "revid": "767487", "url": "https://it.wikipedia.org/wiki?curid=1646762", "title": "L'uomo pi\u00f9 furbo", "text": "L'uomo pi\u00f9 furbo \u00e8 il secondo singolo estratto dall'album \"Max Gazz\u00e8 (Gadzilla)\" del cantautore romano Max Gazz\u00e8, e pubblicato nel 2000.\nIl video prodotto per \"L'uomo pi\u00f9 furbo\" fu girato da Daniele Persica."}
{"id": "1646766", "revid": "827882", "url": "https://it.wikipedia.org/wiki?curid=1646766", "title": "Verza (disambigua)", "text": ""}
{"id": "1646767", "revid": "339392", "url": "https://it.wikipedia.org/wiki?curid=1646767", "title": "Scuole europee", "text": ""}
{"id": "1646768", "revid": "119475655", "url": "https://it.wikipedia.org/wiki?curid=1646768", "title": "Federico Platania", "text": "Biografia.\nEsordisce con scritti su riviste letterarie (Fernandel, Storie) gi\u00e0 nella seconda met\u00e0 degli anni Novanta.\nUn buon riconoscimento di critica lo ottiene nel 2006 per il suo libro d'esordio, \"Buon Lavoro. Dodici storie a tempo indeterminato\", una raccolta di racconti edita dalla casa editrice Fernandel, per i cui tipi segue, nel 2008, il romanzo \"Il primo sangue\".\nIn entrambe queste opere, l'attenzione a temi sociali e di attualit\u00e0 \u00e8 sviluppata attraverso un linguaggio essenziale combinato per\u00f2 con accenti visionari.\nNel 2003 d\u00e0 vita al sito \"www.samuelbeckett.it\", il primo portale italiano dedicato a Samuel Beckett che in breve tempo diventa punto di riferimento per studiosi, artisti e appassionati del grande autore irlandese.\nNello stesso anno, fonda, insieme ad altri scrittori (tra cui Michele Governatori), poeti e cosiddetti \"lettori forti\", il gruppo letterario I libri in testa, dal quale esce nel 2008."}
{"id": "1646769", "revid": "1573940", "url": "https://it.wikipedia.org/wiki?curid=1646769", "title": "Palazzo del Podest\u00e0 (Asti)", "text": "Il palazzo del Podest\u00e0 o dei notai, \u00e8 uno degli edifici medievali astigiani pi\u00f9 belli della citt\u00e0.\nSorge all'incrocio fra via \"dei Cappellai\" e via \"Incisa\" . Il Gabiani che si document\u00f2 sugli scritti del canonico Incisa, consider\u00f2 erroneamente il palazzo, la sede del podest\u00e0 nel periodo comunale e per questo motivo, ancora oggi \u00e8 universalmente conosciuto con quell'appellativo.\nIn realt\u00e0 i Podest\u00e0 comunali in tutta la storia astigiana, dimorarono o in abitazioni private, oppure in quella che fu la \"Casa del Popolo\" a fianco della Collegiata di San Secondo. \nStoria.\n\u00c8 probabile che il palazzo sia nato come terzo palazzo comunale. \nIl primo palazzo, erroneamente identificato dal Gabiani come palazzo Zoya, era denominato \"palazzo delle volte del Duomo\" e venne costruito nelle vicinanze della Cattedrale, vero punto nevralgico in antichit\u00e0 della vita sociale della citt\u00e0 e sede del vescovo. \nIn seguito allo spostamento delle principali attivit\u00e0 artigiane e del mercato nella zona della piazza della Collegiata di San Secondo, anche la sede comunale si spost\u00f2.\nGli astigiani costruirono contiguamente ad essa un edificio documentato fin dal 1254 con il nome di \"volte del Santo\" corrispondente nelle dimensioni e nei volumi con il Palazzo Civico attuale.\nNell'ultimo quarto del XIII secolo sorse un \"palacium novum comunis\" identificabile con il palazzo del Podest\u00e0 , utilizzato principalmente per attivit\u00e0 di servizio e rappresentanza. Pratico e funzionale perch\u00e9 a pochi metri dal \"mercato del Santo\" (in piazza San Secondo).\nDagli statuti comunali del periodo risulta infatti che il comune dovette costruire :\nIl palazzo rimase per molti secoli di propriet\u00e0 comunale e tra il XV secolo ed il XVI secolo, fu sede del comune di Asti.\nNel XVIII secolo, alcuni locali vennero occupati dalla segreteria del Collegio Notarile.\nNel 1810, il palazzo pass\u00f2 di propriet\u00e0 del signor Fautrier Pietro e sul finire del XIX secolo divenne la sede degli \"accenditori della pubblica illuminazione a gas\" e del \"servizio fotometrico municipale\" .\nArchitettura.\nEsterno.\nIl palazzo \u00e8 un quadrilatero a pianta trapezoidale con il suo lato maggiore rivolto ad est. \u00c8 costituito da un piano sotterraneo e tre fuori terreno di cui i primi due pi\u00f9 antichi di origine duecentesca, il terzo ottenuto dalla sopraelevazione della merlatura e la costruzione del tetto dell'edificio, costruito in un periodo pi\u00f9 recente ma sempre antico.\nSu tutte le facciate dell'edificio sono presenti delle finestre a tutto sesto, monofore al pianterreno, bifore al piano nobile.\nDue aperture a tutto sesto con ghiera bicolore bianco-rossa presenti sul lato est e sud dell'edificio permettevano l'entrata nel palazzo.\nInterno.\nGli ambienti interni sono caratterizzati da un pilastro quadrato in laterizio, che funge da perno centrale della volta da cui si dipartono quattro belle crociere a pianta trapeoidale che si raccordano con chiavi di volta scolpite.\nDi quelle presenti nel pianterreno una all'interno raffigura un'aquila coronata e l'altra una croce patente.\nIl locale sotterraneo viene identificato secondo il Bera con il magazzino del sale o del grano del Comune. La tesi \u00e8 anche avallata dalla presenza tra XIII e XIV secolo del mercato cittadino nella via contigua al lato sud del palazzo ed in seguito lo spostamento del mercato in piazza San Secondo a poche centinaia di metri dal palazzo."}
{"id": "1646771", "revid": "767487", "url": "https://it.wikipedia.org/wiki?curid=1646771", "title": "Su un ciliegio esterno", "text": "Su un ciliegio esterno \u00e8 il terzo singolo estratto dall'album \"Max Gazz\u00e8 (Gadzilla)\" del cantautore romano Max Gazz\u00e8, e pubblicato nel 2000."}
{"id": "1646772", "revid": "23", "url": "https://it.wikipedia.org/wiki?curid=1646772", "title": "Ruggero di Puglia, vescovo", "text": ""}
{"id": "1646774", "revid": "71155", "url": "https://it.wikipedia.org/wiki?curid=1646774", "title": "Non era previsto", "text": "Non era previsto \u00e8 il primo singolo estratto dall'album \"Ognuno fa quello che gli pare?\" del cantautore italiano Max Gazz\u00e8, e pubblicato nel 2001.\nIl video prodotto per il brano \u00e8 stato diretto da Francesco Cabras e Alberto Molinari, gi\u00e0 collaboratori di Gazz\u00e8 in \"Il timido ubriaco\"."}
{"id": "1646775", "revid": "92723", "url": "https://it.wikipedia.org/wiki?curid=1646775", "title": "Johannes Brassart", "text": "Biografia.\nEgli nacque, molto probabilmente, nella citt\u00e0 di Lowaige nella provincia del Limburgo, anche se la data \u00e8 soltanto approssimativa. Dal 1422 al 1431 egli serv\u00ec presso la chiesa di \"St. Jean l'Evang\u00e9liste\" a Liegi, dove ebbe la funzione di vice maestro del coro. Intorno al 1425 fu a Roma, dove rimase fino al 1431 come cantore, e forse anche come compositore, nella cappella papale. Egli fu nel coro assieme ai compositori Arnold de Lantins e Guillaume Dufay. Durante questo periodo Brasart compose, molto probabilmente, il mottetto \"O flos fragrans\", che fu tanto popolare da apparire in diversi manoscritti del tempo cos\u00ec come \"Te dignitas presularis\".\nNel 1432 Brassart and\u00f2 a Basilea, dove fu cantore presso la \"Council chapel\", e due anni dopo l'imperatore Sigismondo gli affid\u00f2 la direzione della cappella musicale dove rimase fino al 1443. Nel 1445 torn\u00f2 a Liegi dove ebbe un posto nella collegiata di \"St. Paul\". Un'iscrizione del 22 ottobre 1455 cita di una messa in suo suffragio ad indicare che dovette morire pochi giorni prima.\nMusica.\nLa musica di questo periodo \u00e8 molto scarsa in quanto molti archivi di Liegi vennero distrutti quando Carlo I di Borgogna saccheggi\u00f2 la citt\u00e0 nel 1468. Nonostante ci\u00f2 diverse opere di Brassart sono sopravvissute e fra queste un mottetto, otto introito e diversi pezzi di messe.\nLa sua musica \u00e8 tipica dello stile iniziale della scuola di Borgogna, scritta con la tecnica del falso bordone e dell'isoritmia. Tutte le sue opere a noi giunte sono costituite da musica sacra e sono parti staccate di messa, introiti e mottetti. Uno di essi \u00e8 in lingua tedesca e molto probabilmente fu scritto mentre era al servizio di Sigismondo. Spesso us\u00f2 la tecnica del cantus firmus e con una parte melodica alla voce pi\u00f9 alta.\nGli introiti sono fra i primi a noi noti, scritti in stile polifonico, usati nel proprio della messa.\nI movimenti della messa sono tutti a tre voci, molto spesso con l'impiego del falso bordone, mentre i mottetti sono normalmente isoritmici. Molti mottetti sono a quattro voci, ed una delle caratteristiche compositive e quella di un ingresso di due voci alte alle quali si associano poi le altre. Il suo mottetto pi\u00f9 famoso, \"O flos fragrans\", \u00e8 molto simile ai mottetti di Guillaume Dufay probabilmente in quanto i due compositori ebbero modo di conoscersi bene durante il periodo trascorso a Roma mentre erano entrambi nella cappella papale."}
{"id": "1646778", "revid": "119759732", "url": "https://it.wikipedia.org/wiki?curid=1646778", "title": "Il debole tra i due", "text": "Il debole fra i due \u00e8 un brano musicale pubblicato nel 2001 come secondo singolo estratto dall'album \"Ognuno fa quello che gli pare?\" del cantautore romano Max Gazz\u00e8. Si tratta di un duetto con la cantautrice Paola Turci."}
{"id": "1646784", "revid": "71155", "url": "https://it.wikipedia.org/wiki?curid=1646784", "title": "La nostra vita nuova", "text": "La nostra vita nuova \u00e8 il primo singolo estratto dall'album \"Un giorno\", del cantautore romano Max Gazz\u00e8, pubblicato nel 2004."}
{"id": "1646787", "revid": "123206273", "url": "https://it.wikipedia.org/wiki?curid=1646787", "title": "Il gabbiano (film 1977)", "text": "Il gabbiano \u00e8 un film per la televisione del 1977 diretto da Marco Bellocchio, tratto dalla versione italiana (realizzata da Angelo Maria Ripellino) dell'omonima opera teatrale di Anton Pavlovi\u010d \u010cechov.\n\u00c8 stato presentato fuori concorso al 30\u00ba Festival di Cannes.\nProduzione.\nIl film \u00e8 stato girato a \"Villa Mantovani-Orsetti\" a Casale sul Sile (TV) nell'autunno del 1976."}
{"id": "1646788", "revid": "2184720", "url": "https://it.wikipedia.org/wiki?curid=1646788", "title": "Il solito sesso", "text": "Il solito sesso \u00e8 un singolo del cantautore italiano Max Gazz\u00e8, pubblicato il 29 febbraio 2008 come unico estratto dal sesto album in studio \"Tra l'aratro e la radio\".\nIl brano, scritto da Francesco Gazz\u00e8 e Max Gazz\u00e8, \u00e8 stato presentato da quest'ultimo al Festival di Sanremo 2008 e si \u00e8 classificata al 12\u00ba posto.\nNella sua seconda apparizione sul palco dell'Ariston, Gazz\u00e8 ha eseguito il brano insieme a Marina Rei e Paola Turci, con la quale aveva gi\u00e0 collaborato in precedenza.\nDescrizione.\nIl brano \u00e8 strutturato come se si trattasse di una telefonata fra un uomo e una donna che ha catturato la sua attenzione, e con la quale vuole instaurare una relazione, seppure clandestina, considerando che lei ha gi\u00e0 un compagno. La \"telefonata\", per\u00f2 \u00e8 ascoltata solo dalla parte dell'uomo, che pertanto risponde a domande e provocazioni della donna, che essendo dall'altro capo del telefono, e quindi virtualmente inesistente per l'ascoltatore, sono \"sottintese\".\nNel brano viene citata anche la canzone \"Il cielo in una stanza\".\n\"Il solito sesso\" \u00e8 risultato essere il brano della kermesse pi\u00f9 trasmesso dalle radio.\nVideo musicale.\nIl videoclip \u00e8 stato pubblicato il 6 marzo 2013 sul canale YouTube del cantante."}
{"id": "1646794", "revid": "287204", "url": "https://it.wikipedia.org/wiki?curid=1646794", "title": "Enrico Luceri", "text": "Biografia.\nLaureato in Ingegneria, lavora dalla met\u00e0 degli anni ottanta in societ\u00e0 di impiantistica per progetti.\nAppassionato di Agatha Christie, che \u00e8 tra i suoi modelli letterari, e del giallo deduttivo, \u00e8 autore di romanzi, di una settantina di racconti e di sceneggiature, oltre che di saggi sul cinema, tra cui \"Storia del cinema giallo thrilling italiano\" presentato a puntate sulla rivista \"Sherlock Magazine\" edita da Delos Books.\nNel 2008 ha vinto il Premio Tedeschi.\nPubblica articoli in appendice alla collana I Classici del Giallo Mondadori, nella sezione \"I segreti del giallo\"."}
{"id": "1646797", "revid": "767487", "url": "https://it.wikipedia.org/wiki?curid=1646797", "title": "Gyula Grosics", "text": "Carriera.\nEra lui a difendere la porta della squadra ungherese (la cosiddetta \"Aranycsapat\") nella storica vittoria sull'Inghilterra allo stadio di Wembley nel 1953.\nSoprannominato dai tifosi ungheresi \"Fekete P\u00e1rduc\" (Pantera nera), gli viene attribuita la paternit\u00e0 dell'atteggiamento da difensore aggiunto, per la sua capacit\u00e0 di uscire anche dalla propria area e per la buona attitudine al gioco di piede.\nCon la nazionale ungherese ha partecipato a tre edizioni consecutive del Campionato mondiale, nel 1954, nel 1958 e nel 1962.\nNel 2008, all'et\u00e0 di 82 anni, gli viene data l'opportunit\u00e0 di giocare un'amichevole con la squadra che tifava, il Ferencv\u00e1ros, contro lo Sheffield United 46 anni dopo il rifiuto del regime comunista che gli impose di giocare per la Honv\u00e9d.\nGyula batte il calcio di inizio e resta in porta quaranta secondi, prima di essere sostituito. Alla fine della partita, il club ha ritirato per sempre la maglia numero uno."}
{"id": "1646798", "revid": "88740", "url": "https://it.wikipedia.org/wiki?curid=1646798", "title": "Max Green", "text": "Biografia.\nNato in Ohio, si trasferisce all'et\u00e0 di dieci anni a Pahrump, dove vive per tre anni e mezzo, per poi definitivamente stabilirsi a Las Vegas. Ha avuto problemi con il padre, il quale \u00e8 stato assente per tutta la sua infanzia. \nHa partecipato a numerosi gruppi da adolescente, come gli Almost Heroes, di cui era membro il giorno in cui incontr\u00f2 Ronnie Radke ad un talent show. In quell'occasione a Radke, membro di un altro gruppo, cadde il microfono a terra durante l'esibizione, al che Green sal\u00ec sul palco recuperandolo. Da quel momento i due diventano grandi amici e successivamente formano il gruppo True Story. Quando Radke imparer\u00e0 la tecnica dello scream i due, insieme a Bryan Money, formeranno gli Escape the Fate.\nEscape the Fate e Falling in Reverse (2004\u20132014).\nNel novembre 2010, in seguito a problemi con l'eroina e ispirato dall'autobiografia di Nikki Sixx, decide di entrare in riabilitazione, costringendo il gruppo ad annullare il tour europeo con i Bullet for My Valentine per supportarlo.\nAd ottobre 2011 lascia il gruppo, ma la comunicazione ufficiale perviene solo il 4 marzo 2012, assicurando per\u00f2 che continuer\u00e0 a suonare. Viene sostituito da TJ Bell, bassista dei Motionless in White. Due anni dopo riveler\u00e0 che tra i motivi di questa decisione vi erano problemi di comunicazione con gli altri membri, oltre che la sua forte tossicodipendenza.\nAd aprile entra nel gruppo The Natural Born Killers come chitarrista, insieme al cantante Clayton Ryan, il bassista Brent Ashley, il chitarrista Philip Kross ed il batterista Kriz DK. Dopo l'uscita dell'EP \"Oblivion\", avvenuta il 6 ottobre, Green abbandona la band per problemi personali verso la fine del 2012. Di l\u00ec a poco il gruppo si scioglie.\nA settembre 2013, dopo un lungo periodo di sobriet\u00e0 e a causa del rifiuto di Money di partecipare al tour con i Five Finger Death Punch, Green decide di rientrare negli Escape the Fate su invito di Mabbitt, prendendo il posto di Bell, che viene viene spostato alla chitarra.\nDopo pochi mesi, in vista di un tour con i Pop Evil, decide all'ultimo momento di non prendervi parte, giustificandosi inizialmente con gli altri membri dicendo di avere alcuni problemi famigliari da risolvere, cosa che annuncia pubblicamente solo in seguito, il 7 maggio 2014. Tuttavia, all'oscuro degli altri, il 9 maggio dichiara alla stampa di aver lasciato il gruppo perch\u00e9 insoddisfatto della direzione che stava prendendo. Allo stesso tempo assicura di essere sobrio e non avere altri problemi con la droga, come successo in passato, cosa di cui il gruppo era preoccupato. Nella stessa settimana viene annunciata l'entrata di Green nei Falling in Reverse, ricongiungendosi con Radke, suo grande amico, andando a sostituire il bassista Ron Ficarro. In merito a questi fatti, Mabbitt afferma di essersi sentito tradito, perch\u00e9 Green avrebbe dovuto avvisare lui e gli altri della sua decisione, che avrebbero comunque sostenuto.\nTuttavia, gi\u00e0 il 6 ottobre dello stesso anno, viene annunciato che Green lascia anche questo gruppo per problemi personali, rimanendovi in rapporti amichevoli.\nViolent New Breed (2015\u2013presente).\nUn anno dopo la dipartita dai Falling in Reverse, Green si dedica come cantante al suo nuovo progetto, i Violent New Breed, annunciando l'uscita di un EP omonimo, insieme al chitrarrista Mikey Alfero, il bassista Brent Ashley ed il batterista Glendon Crain.\nDopo un periodo di assenza, nel maggio 2019 vengono annunciati cambiamenti nella formazione, con il cantante e chitarrista Sean Russell, Shawn McGhee alla chitarra e Charlie Nicholson alla batteria. ll 25 ottobre esce il primo album in studio del gruppo, \"Bad Reputation\", che vede anche una collaborazione con Howard Jones nel singolo \"Bury Me\"."}
{"id": "1646802", "revid": "83531", "url": "https://it.wikipedia.org/wiki?curid=1646802", "title": "Ordine dinastico", "text": "Un ordine dinastico \u00e8 un genere di ordine cavalleresco conferito dal capo di una famiglia reale attualmente esistente o passata e che appartiene al patrimonio araldico della dinastia stessa. Differisce da un ordine di merito statale, religioso o militare che \u00e8 propriet\u00e0 araldica di quell'istituzione, perch\u00e9 in origine \u00e8 stato istituito per ricompensare i servizi personali resi a un sovrano, a una dinastia, o a un'antica famiglia di rango principesco. Un esempio chiaro della differenza che corre tra un ordine dinastico ed uno statale si vede osservando il britannico Ordine Reale di Vittoria, che \u00e8 nel regalo personale del sovrano, e l'Ordine dell'Impero Britannico, che viene concesso dal sovrano sulla base delle raccomandazioni dal Primo Ministro.\nOrdini dinastici oggi.\nAttualmente esistono ancora svariati ordini dinastici, soprattutto in Europa: essi sono sia quelli concessi da un sovrano regnante che quelli concessi dal capo di una dinastia non pi\u00f9 sovrano.\nConcessi da Capi di Dinastie non pi\u00f9 regnanti.\nI seguenti ordini, pur continuando ad esistere, sono concessi solo ai membri della famiglia reale:\nTra gli ordini dinastici di famiglie non pi\u00f9 regnanti, la Repubblica Italiana riconosce attualmente solo l'Ordine Costantiniano di San Giorgio (sia quello di Napoli che quello di Parma), l'Ordine di Santo Stefano Papa e Martire, l'Ordine di San Giuseppe, l'Ordine di San Lodovico; l'uso delle onorificenze di tali ordini deve essere autorizzato dal Ministero degli affari esteri."}
{"id": "1646803", "revid": "767487", "url": "https://it.wikipedia.org/wiki?curid=1646803", "title": "Capo Carbonara", "text": "Capo Carbonara \u00e8 un promontorio della Sardegna sud-orientale che delimita a est il golfo di Cagliari ed \u00e8 famosa per essere il punto meno piovoso d'Italia.\nDescrizione.\nSi trova nel comune di Villasimius a circa 6\u00a0km a sud del paese. Il promontorio ha una lunghezza di circa 3,5\u00a0km e una larghezza massima di 1,8\u00a0km.\nSui due lati del promontorio sono presenti diverse localit\u00e0 turistiche: \nSul promontorio si trovano inoltre una stazione meteorologica dell'Aeronautica Militare ed un faro di segnalamento.\nDavanti a capo Carbonara, a circa 800 metri a sud-est, si trova l'isola dei Cavoli.\nL'area marina antistante capo Carbonara, insieme con l'isola dei Cavoli e l'isola Serpentara, fanno parte dell'area naturale marina protetta Capo Carbonara."}
{"id": "1646811", "revid": "125878843", "url": "https://it.wikipedia.org/wiki?curid=1646811", "title": "The Best of Platinum", "text": "The best of platinum \u00e8 il primo greatest hits di Max Gazz\u00e8, pubblicato nel 2007."}
{"id": "1646819", "revid": "198277", "url": "https://it.wikipedia.org/wiki?curid=1646819", "title": "Antecedentemente inedito", "text": "Antecedentemente inedito \u00e8 un album di Max Gazz\u00e8, distribuito nel 2002 esclusivamente ai membri del fanclub del cantante romano."}
{"id": "1646823", "revid": "110157", "url": "https://it.wikipedia.org/wiki?curid=1646823", "title": "Bangka-Belitung", "text": "Bangka-Belitung (indonesiano \"Kepulauan Bangka Belitung\") \u00e8 una provincia dell'Indonesia di 1.430.900 abitanti circa, che ha come capoluogo Pangkal Pinang, citt\u00e0 con pi\u00f9 di 325.000 abitanti.\nLa provincia \u00e8 costituita dalle due isole di Bangka e Belitung e da diverse altre piccole isole, situate al largo della costa sud-orientale di Sumatra."}
{"id": "1646824", "revid": "767487", "url": "https://it.wikipedia.org/wiki?curid=1646824", "title": "Hayley Westenra", "text": "Canta nel registro di soprano e ha in repertorio, oltre a canzoni pop, anche arie e romanze tratte dall'opera lirica, come ad esempio \"O mio babbino caro\", dal \"Gianni Schicchi\" di Puccini, contenuta nell'album \"Odyssey\". Ha inciso, interpretando il ruolo di Maria, il musical di Leonard Bernstein \"West Side Story\", una cui selezione \u00e8 stata eseguita dal vivo dall'intero \"cast\" al Woburn LIVE 2007. Conosciuta anche per la sua attivit\u00e0 filantropica e di impegno umanitario verso paesi dell'Africa e dei paesi in via di sviluppo, \u00e8 tra le pi\u00f9 giovani ambasciatrici dell'UNICEF.\nBiografia.\nBambina prodigio, convinta vegetariana, figlia di Jill e Gerald, Westenra ha due fratelli (Sophie ed Isaac), e ha coltivato l'amore per la musica fin dall'infanzia; la nonna Shirley Ireland era una cantante e il nonno un pianista.\nLa sua attitudine per il canto e per lo spettacolo in generale si \u00e8 manifestata in tenera et\u00e0. A 6 anni si esibiva come voce solista in uno spettacolo teatrale natalizio \u2013 \"Little Star\" \u2013 organizzato nella sua scuola, la Cobham School. Al termine di una rappresentazione, un insegnante ha avvicinato i genitori di Hayley per incoraggiarli ad avviare la bambina allo studio della musica e canto. \u00c8 stato cos\u00ec che ha iniziato a studiare violino, pianoforte e flauto dolce. Contestualmente ha continuato a partecipare a spettacoli musicali e di danza; a 11 anni era salita sul palcoscenico pi\u00f9 di quaranta volte ricoprendo anche ruoli maschili.\nA 12 anni, Westenra \u00e8 entrata per la prima volta in uno studio di registrazione per l'incisione dell'album \"Walking in the Air\", un \"demo\" creato a beneficio di amici e familiari e stampato in un migliaio di copie. Con la pubblicazione a larga diffusione, nel 2003, del suo album \"Pure\" ha preso avvio la carriera che l'ha portata in giro per il mondo facendone una \"star\" di livello internazionale.\nAllieva dell'insegnante neozelandese di canto Dame Malvina Major Westenra ha inciso sia brani originali (ad esempio quello che accompagna i titoli di coda del film Disney \"Mulan II\") quanto \"cover\" di note canzoni, come l\"'anthem\" irlandese \"Danny Boy\", \"Shenandoah\", \"Wuthering Heights\", portata al successo negli anni settanta da Kate Bush, \"May It Be\" (di Enya, parte della colonna sonora de \"La Compagnia dell'Anello\") e \"Into the West\" (di Annie Lennox, originariamente inserita in \"Il ritorno del re\").\nHa raggiunto la celebrit\u00e0 all'et\u00e0 di 16 anni con la pubblicazione, su scala internazionale, del suo primo album discografico, \"Pure\", che ha raggiunto il primo posto nelle classifiche di vendita per la musica classica nel Regno Unito, totalizzando oltre 4 milioni di copie vendute diventando cos\u00ec l'album classico pi\u00f9 venduto dal 2000 a oggi (circa ventimila copie nella prima settimana).\nNell'agosto del 2006 si \u00e8 unita al gruppo musicale irlandese Celtic Woman, con il quale ha effettuato poi una \"tourn\u00e9e\" nel 2007 e ha registrato l'album .\nSue canzoni sono state inserite fra le musiche del videogioco per il Nintendo Wii \"Endless Ocean\" (\"Prayer\" \u2013 dall'album \"Odyssey\" \u2013 ne \u00e8 il motivo conduttore).\nSempre per il cinema ha inciso, oltre al brano di chiusura di \"Mulan II\" \u2013 la canzone \"Bridal Ballad\", inserita nella colonna sonora de \"Il mercante di Venezia\" (2004) e il brano \"Listen to the Wind\", per \"The New World - Il nuovo mondo\" (2005).\nIn duo con Andrea Bocelli ha cantato all'Universit\u00e0 della California.\nNella primavera 2010 ha iniziato a lavorare su un nuovo album, \"Paradiso\", con la collaborazione di Ennio Morricone. L'album \u00e8 stato pubblicato in Nuova Zelanda il 18 aprile 2011, in Italia il 20 settembre. Il 15 settembre \u00e8 stata ospite alla prima puntata della trasmissione \"Io canto (programma televisivo) \"condotta da Gerry Scotti e trasmessa in diretta su Canale 5 in prima serata."}
{"id": "1646825", "revid": "1833487", "url": "https://it.wikipedia.org/wiki?curid=1646825", "title": "Baratti (Piombino)", "text": "Baratti \u00e8 una frazione del comune di Piombino, in provincia di Livorno.\nGeografia fisica.\nBaratti sorge sulla costa tirrenica, alle pendici di Populonia, da cui dista , a da Piombino, 15 da San Vincenzo, e circa 80 sia da Livorno (nord) che da Grosseto (sud).\nGolfo di Baratti.\nIl piccolo golfo consiste in una conca a cavallo tra il Mar Ligure e il Mar Tirreno a nord della penisola che costituisce gran parte del comune di Piombino. Tale conca sorge fra il promontorio di Populonia ed i pressi di Torraccia, frazione del comune di San Vincenzo.\nStoria.\nCome Populonia, anche Baratti ha origini etrusche, e nei pressi dell'abitato si trovano alcuni tumuli sepolcrali a testimonianza della colonizzazione della suddetta civilt\u00e0. Il toponimo compare per la prima volta nel \"Breve Pisani Communis\" del 1286 come Portus Baractuli.\nL'attivit\u00e0 principale effettuata nel periodo etrusco e successivamente romano, fu quello di scalo portuale nei confronti di Populonia, principalmente merci per i minerali di ferro provenienti dalla vicina Isola d'Elba e dei prodotti metallici finiti in zona. Il cumulo di detriti della lavorazione del ferro ricopr\u00ec completamente la zona di Baratti prospiciente il mare, permettendo di conservare il patrimonio archeologico, fino agli ultimi anni del XIX secolo, quando le prime spedizioni archeologiche permisero la scoperta dell'imponente patrimonio conservato in zona. Nel 1968 venne ritrovata, al largo del suo golfo, un'anfora d'argento del VI secolo, proveniente da Antiochia e persa in un naufragio. Questa, ribattezzata come \"Anfora di Baratti\", \u00e8 conservata al Museo archeologico del territorio di Populonia a Piombino.\nMonumenti e luoghi d'interesse.\nLocalit\u00e0 piuttosto recettiva a livello turistico balneare, Baratti \u00e8 compresa nel Parco archeologico di Baratti e Populonia, uno dei pi\u00f9 importanti parchi della Val di Cornia. \nL'afflusso archeoturistico \u00e8 favorito, oltre che dalla presenza di scavi etruschi nel suo stesso sito, dalla vicinanza con Populonia e la sua necropoli, tra l'altro raggiungibili per via stradale passando obbligatoriamente per Baratti.\nPresso il porto di Baratti spicca la quattrocentesca Torre di Baratti, mentre pi\u00f9 a nord lungo il golfo si trova la cappella di San Cerbone; sulle prime propaggini collinari del promontorio che domina il porto si trova il faro di Baratti, attivato agli inizi del Novecento dalla Regia Marina.\nNei pressi della frazione sorge inoltre una notevole testimonianza di architettura contemporanea, la Casa Saldarini, costruita negli anni sessanta del Novecento.\nInfrastrutture e trasporti.\nA livello stradale l'arteria a scorrimento pi\u00f9 vicina \u00e8 la SS 1 (Aurelia), a circa una decina di km e presso lo svincolo di Piombino-Campiglia Marittima (a Venturina). La stazione ferroviaria pi\u00f9 vicina \u00e8 quella di Populonia (a 3\u00a0km), sulla linea Campiglia-Piombino.\nUn po' distanziato dal piccolo centro, nei pressi della salita stradale verso Populonia, \u00e8 situato un porticciolo, adatto, data la bassezza dei fondali, a natanti di medie e piccole dimensioni e dotato di uno shuttle service, per raggiungere la riva, nonch\u00e9 di una struttura per riparazioni meccaniche."}
{"id": "1646829", "revid": "85053", "url": "https://it.wikipedia.org/wiki?curid=1646829", "title": "Marie la Cordeli\u00e8re", "text": "Marie la Cordeli\u00e8re, o Marie-Cordeli\u00e8re o semplicemente La Cordeli\u00e8re fu una caracca costruita nel 1498 per ordine di Anna di Bretagna (futura regina di Francia) nei cantieri navali di Morlaix. Era il fiore all'occhiello dell'epoca della flotta bretone. Armata di 200 cannoni, aveva 1.200 uomini d'equipaggio. Doveva il suo nome all'ordine cavalleresco della Cordeli\u00e8re.\nServizio.\nLa Cordeli\u00e8re oper\u00f2 nel Mediterraneo dal 1501 al 1504. Partecip\u00f2 in modo particolare alla campagna di Mitilene.\nIn questo periodo la flotta inglese effettuava regolarmente incursioni letali sulle coste bretoni. Fu quanto avvenne nel giugno del medesimo anno in cui l'ammiraglio Howards sbarc\u00f2 a Le Conquet (presso Brest) e mise a fuoco il castello di Henri de Portzmoguer.\nIl 10 agosto 1512, al momento della festa di San Lorenzo, fu organizzato un ricevimento a bordo della \"Marie la Cordeli\u00e8re\", allorch\u00e9 gli inglesi stavano per sbarcare alla Punta Saint-Mathieu nella rada di Brest. Herv\u00e9 de Portzmoguer capitano della \"Marie la Cordeli\u00e8re\" fu avvisato e salp\u00f2 l'ancora puntando in direzione del nemico, conducendo con s\u00e9 i suoi invitati al ricevimento. L'ingaggio fu estremamente violento: \"Marie la Cordeli\u00e8re\" fu stretta dal vascello inglese \"Regent\". Portzmoguer cap\u00ec che la disfatta era inevitabile e decise di farsi saltare in aria con la sua caracca, coinvolgendo cos\u00ec anche la nave inglese. Prepar\u00f2 il suo equipaggio e i suoi invitati a morire con la seguente frase:\nLe due navi colarono a picco, trascinando con s\u00e9 pi\u00f9 di 2.000 uomini, fra cui Portzmoguer.\nCampagne di archeologia marina sono state condotte nel 1997 e nel 2001 per tentare di rintracciare la \"Marie la Cordeli\u00e8re\"."}
{"id": "1646834", "revid": "767487", "url": "https://it.wikipedia.org/wiki?curid=1646834", "title": "Barbie Fairytopia", "text": "Barbie Fairytopia \u00e8 un film d'animazione in computer grafica del 2005 diretto da Walter P. Martishius e William Lau, e distribuito direttamente per il mercato home video.\nTrama.\nFairytopia \u00e8 un regno magico che si trova oltre l'arcobaleno del mondo conosciuto, popolato da fate e altre creature magiche, governato dalla regina delle fate, l'Incantatrice, e diviso in sette regioni, ciascuna sorvegliata da un Custode. Elina, che vive nel Prato Magico con il suo funghetto Bibble, viene derisa perch\u00e9 \u00e8 nata senza ali; l'unica amica che ha \u00e8 Dandelion, che spesso prende le sue difese. Nonostante le prese in giro da parte di tre fatine, Elina e Dandelion vengono a sapere proprio da loro che Topazio, la Custode del Prato Magico, \u00e8 stata rapita da Laverna, la perfida sorella gemella dell'Incantatrice. Nel frattempo, Laverna spiega a Topazio il suo piano per impossessarsi di Fairytopia e governarla al posto della sorella: diffonder\u00e0 in ogni regione una malattia che impedir\u00e0 alle fate di volare, e sar\u00e0 proprio lei a procurare l'antidoto, cos\u00ec da guadagnarsi la fiducia di tutti gli abitanti.\nElina, appurato del rapimento di Topazio e accortasi dei primi effetti della malattia (che oltre a tante fate e piante ha colpito anche Peonia, il fiore in cui vive), decide di chiedere aiuto ad Azura, la Custode pi\u00f9 vicina al Prato Magico, perci\u00f2 parte alla volta della Citt\u00e0 delle Fate insieme a Bibble e Dandelion. Durante il tragitto, per\u00f2, finiscono in un bosco di canne rossastre in cui Dandelion viene disgraziatamente colpita dalla malattia; preoccupata per la salute dell'amica, Elina le consiglia di tornare al Prato Magico, poi prosegue il viaggio insieme a Bibble. Quest'ultimo ed Elina riescono a raggiungere la Citt\u00e0 delle Fate, ma viene loro proibito di vedere Azura per motivi di sicurezza; Elina, dopo essere riuscita a evitare le guardie poste a sorvegliare la casa, viene scoperta dalla Custode stessa: Azura nota che Elina nasconde negli occhi l'arcobaleno (un segno che indica che \u00e8 destinata a grandi cose, nonostante i dubbi di Elina), e ci\u00f2 la spinge a fidarsi di lei e a ospitarla in casa sua.\nNel frattempo, Laverna rapisce un secondo Custode, Rubino, e mostra a lui e Topazio l'avvelenamento che affligge l'Incantatrice, provocata da un tranello escogitato da lei stessa per impedire che interferisca nei suoi piani. Intanto, a casa di Azura quest'ultima rivela a Elina che la mattina seguente partir\u00e0 alla volta del Bosco Selvatico alla ricerca della driade Dalia, che in passato \u00e8 stata alleata di Laverna e che forse sa come fermarla. A causa della pericolosit\u00e0 del viaggio, Azura chiede a Elina di custodire la sua collana, che ciascun Custode ha ereditato dall'Incantatrice. All'alba, Azura incarica Bibble di portare un messaggio a Hue, una farfalla che vive nelle vicinanze, incaricata di proteggere Elina e di portarla ovunque ella desideri. Azura viene in seguito rapita dai Fungus, scagnozzi di Laverna, e portata al suo covo insieme a tutti gli altri Custodi; la perfida fata vorrebbe radunare il potere delle sette collane dei Custodi per conquistare Fairytopia, ma scopre che Azura non possiede la propria collana: viene a sapere cos\u00ec dai Fungus, che il prezioso oggetto \u00e8 custodito da una fata senza ali, ospite a casa di Azura. Laverna, temendo che una fata senza ali come Elina possa mandare all'aria i suoi progetti a causa della sua invulnerabilit\u00e0, ordina a tutti i suoi tirapiedi di trovarla al pi\u00f9 presto.\nAl suo risveglio, Elina non trova n\u00e9 Bibble n\u00e9 Azura (rapita da un Fungus), e viene ritenuta responsabile della sua scomparsa. Elina \u00e8 costretta alla fuga ma viene salvata da Hue e, insieme a lui e Bibble, parte alla ricerca di Dalia, compiendo il viaggio che Azura aveva intenzione di intraprendere. I tre amici vengono attaccati dagli Hitteri, altri servitori di Laverna, e si ritrovano intrappolati in un lago, circondato da alte cascate; grazie all'aiuto di Nalu, principe dei tritoni, Elina e gli altri sfuggono agli Hitteri e raggiungono Dalia nel Bosco Selvatico. Anche se inizialmente riluttante a causa della diffidenza degli altri Custodi nei suoi confronti, alla fine Dalia decide di aiutarli e li conduce al covo di Laverna. Per far s\u00ec che Elina possa entrare, gli amici fanno da esca, ma vengono imprigionati; tuttavia, Elina riesce a raggiungere la stanza in cui la fata malvagia tiene prigionieri i Custodi.\nLaverna fa breccia nei sentimenti di Elina e le fa credere di sapere l'effetto che fa quando si \u00e8 presa in giro da tutti gli altri, cos\u00ec le dona un paio di ali a patto che si unisca a lei nel suo piano di conquista. Elina viene inizialmente posseduta dalla proposta di Laverna ma, grazie ad Azura, ritorna in s\u00e9 e, con la collana dell'amica Custode, distrugge il Punto d'Unione, ovvero il cristallo in cui erano intrappolati tutti i poteri delle collane. Con questo gesto, Elina esilia Laverna nelle Paludi dell'Entroterra e riporta la pace a Fairytopia. Tornata al Prato Magico, Elina riceve una visita dall'Incantatrice, che la ringrazia premiandola con una collana simile a quella dei Custodi e un paio di ali tutte per lei."}
{"id": "1646847", "revid": "767487", "url": "https://it.wikipedia.org/wiki?curid=1646847", "title": "Lingua goaria", "text": "La lingua goaria \u00e8 una lingua indoaria parlata in Pakistan.\nDistribuzione geografica.\nSecondo l'edizione 2009 di \"Ethnologue\", la lingua goaria \u00e8 parlata da 25.400 persone in Pakistan ed \u00e8 diffusa soprattutto nella provincia di Sindh. I parlanti sono prevalentemente induisti, e utilizzano la lingua hindi per il culto.\nSistema di scrittura.\nLa lingua \u00e8 scritta con l'alfabeto arabo."}
{"id": "1646848", "revid": "767487", "url": "https://it.wikipedia.org/wiki?curid=1646848", "title": "Barbie Mermaidia", "text": "Barbie Mermaidia (\"Barbie Fairytopia: Mermaidia\") \u00e8 un film d'animazione in computer grafica del 2005 diretto da Walter P. Martishius e William Lau, e distribuito direttamente per il mercato home video.\nTrama.\nElina passa il tempo volando con le sue nuove ali insieme all'amica Dandelion e Bibble. Un giorno vengono seguiti da farfalla marina che dice a Elina che Nalu, il principe dei tritoni, \u00e8 stato rapito dai Fungus di Laverna, supplicandola di andare a salvarlo. Intanto i Fungus, guidati da Maximus, interrogano Nalu circa la posizione della Bacca dell'Immunit\u00e0, che se mangiata consentirebbe a Laverna di fuggire dall'esilio nelle Paludi dell'Entroterra e la renderebbe immune a qualsiasi tipo di magia; quando Nalu rifiuta di rivelarglielo, Maximus minaccia di versare sul mare una fiala contenente un potente veleno che si diffonder\u00e0 su tutta Mermaidia, cos\u00ec Nalu \u00e8 costretto ad accettare.\nElina incontra la sirena Nori, amica di Nalu, che all'inizio respinge sgarbatamente la richiesta di Elina di aiutarla perch\u00e9 vuole salvarlo da sola; allora, Elina e Bibble mangiano alcune alghe che permettono loro di respirare sott'acqua, seguendo Nori fino a Mermaidia. Insieme raggiungono l'oracolo Delphine, la quale afferma che per trovare Nalu dovranno attraversare gli Abissi della Disperazione e cercare lo Specchio della Nebbia; per\u00f2, Elina dovr\u00e0 sacrificare le proprie ali in cambio di una coda, in quanto le correnti degli Abissi sono troppo forti per essere attraversate da una fata. Delphine consegna a Elina una collana con cinque perle bianche: se accetter\u00e0 di trasformarsi in una sirena esse diventeranno blu per poi tornare bianche una alla volta, e se lei sar\u00e0 fuori dall'acqua prima che l'ultima perla torni completamente bianca, riavr\u00e0 le sue ali, altrimenti rimarr\u00e0 una sirena per sempre.\nElina esita a trasformarsi, ma quando Nori rischia di venir schiacciata da alcuni tentacoli attaccati a una parete, Elina accetta e diventa una sirena. Dopo aver aiutato Nori, le due raggiungono il fondo e trovano lo Specchio della Nebbia, custodito da un pesce che mostra loro dove si trova Nalu e fornisce loro una bolla magica per mostrare il percorso. Elina, Nori e Bibble partono immediatamente; nel frattempo due perle sono gi\u00e0 diventate bianche, ma Elina non se ne preoccupa troppo perch\u00e9 ha ancora molto tempo prima di tornare in superficie. Durante la traversata passano per una grotta disseminata di bollenti geyser, oltre la quale trovano un'altra grotta che contiene molte bacche che conferiscono poteri diversi; Bibble ne mangia una e comincia a parlare con un'altra voce. Raggiunto il luogo dove Nalu \u00e8 prigioniero, sfruttano la voce di Bibble per distrarre i Fungus di guardia e liberano l'amico. Proprio mentre aiutano Nalu, sorpreso di vedere Elina con la coda da sirena, notano che altre due perle sono tornate bianche. Nel frattempo Maximus trova la caverna dove si trova la Bacca dell'Immunit\u00e0, ma Bibble riesce a fargliela cadere di mano e Nori prontamente la afferra, venendo inseguita dai Fungus.\nNori passa la bacca a Nalu che a sua volta la passa a Elina. Quest'ultima, notando che l'ultima perla sta per tornare bianca, risale per una cascata sedendosi sopra un masso; l\u00ec Elina incontra Maximus che, minacciandola di avvelenare Mermaidia, la costringe a consegnargli la bacca. Tuttavia, lui fa cadere lo stesso la fiala che contiene il veleno ed Elina, senza pensarci due volte, si getta dalla cascata riuscendo ad afferrare e chiudere la fiala in tempo; purtroppo entra in acqua proprio nel momento in cui l'ultima perla ritorna bianca, perci\u00f2 rimane con la coda da sirena. Nalu \u00e8 preoccupato per le sorti del regno, ma Nori ed Elina rivelano di aver scambiato la Bacca dell'Immunit\u00e0 con la Bacca del Vero Io, che mostra il vero aspetto di chi la ingerisce; le due bacche si somigliano molto, tranne per una striscia rossa che le avvolge (e che avevano dipinto in maniera identica), perci\u00f2 i Fungus credevano di avere quella giusta. Nori, vedendo lo sconforto di Elina, recupera un'altra Bacca del Vero Io, cos\u00ec Elina torna ad essere una fata, con un nuovo paio di ali; inoltre, Nori capisce che Elina non \u00e8 innamorata di Nalu, come inizialmente pensava (era per questo che voleva cercarlo da sola), infatti Nalu ricambia i sentimenti di Nori. Elina torna con Bibble al Prato Magico dove ritrova l'amica Dandelion, felice di vederla sana e salva, e Azura, che si congratula con lei; nel mentre, Laverna d\u00e0 un morso alla bacca, ma contrariamente a quanto si aspetta si trasforma in un rospo. Capendo che \u00e8 stata opera di Elina, Laverna giura che presto o tardi si vendicher\u00e0."}
{"id": "1646849", "revid": "14638846", "url": "https://it.wikipedia.org/wiki?curid=1646849", "title": "Porto S.Stefano", "text": ""}
{"id": "1646850", "revid": "163662", "url": "https://it.wikipedia.org/wiki?curid=1646850", "title": "Claudia Salaris", "text": "Claudia Salaris vive a Roma ed \u00e8 sposata con il pittore Pablo Echaurren."}
{"id": "1646852", "revid": "392684", "url": "https://it.wikipedia.org/wiki?curid=1646852", "title": "Giovanni Benadduci", "text": "La sua opera pi\u00f9 importante \u00e8 \"Della signoria di Francesco Sforza nella Marca e peculiarmente in Tolentino (dicembre 1433 - agosto 1447)\".\nBiografia.\nNobile marchigiano, nacque da Antonio Benadduci e dalla contessa Giuseppina Ferretti di Ancona.\nIn giovent\u00f9 frequent\u00f2 il Collegio Illirico Piceno dei Gesuiti di Loreto e il Regio Liceo di Macerata, poi si laure\u00f2 in Legge a Roma nel 1865.\nNel 1872 spos\u00f2 la contessa Enrica Bianchetti di Bologna, dalla quale ebbe quattro figli, Antonio, Giuseppe, Bianca e Scipione.\nAll'et\u00e0 di ventisette anni inizi\u00f2 la sua carriera politica a Tolentino: dal 1870 fu consigliere comunale e dal 1876 sindaco per numerosi mandati (da ottobre 1876 a settembre 1887, dal novembre 1889 al gennaio 1893, da agosto a novembre 1895, da febbraio 1896 a maggio 1898, da marzo 1899 a ottobre 1901).\nFavor\u00ec lo sviluppo industriale della sua citt\u00e0 attraverso la realizzazione di una centrale elettrica, una tra le prime in Italia, e il passaggio della linea ferroviaria Civitanova-Albacina.\nDal 1886 al 1907 ricopr\u00ec le cariche di consigliere e deputato provinciale.\nFu socio di accademie e istituti come l'Accademia Filelfica di Tolentino (1864); la Pontificia Accademia Tiberina di Roma (1867); l'Istituto della Famiglia Romulea (1878); socio fondatore della Societ\u00e0 Didascalica italiana (1878); socio per decreto reale della Reale Deputazione storica per le Marche (1890) e della Consulta Araldica Marchigiana. Oltre all'attivit\u00e0 politica si dedic\u00f2 alla ricerca storica, da studioso appassionato e rigoroso. \u00c8 autore di una lunga serie di studi, molti di tipo filologico-erudito sulla storia marchigiana e in particolare di Tolentino. Numerose sono le pubblicazioni che riguardano due suoi illustri concittadini: l'umanista Francesco Filelfo e il capitano di ventura Niccol\u00f2 Mauruzi detto il Tolentino, vissuti nel XV secolo. La sua opera pi\u00f9 importante \"Della signoria di Francesco Sforza nella Marca e peculiarmente in Tolentino (dicembre 1433 - agosto 1447)\" rimane ancora uno degli studi pi\u00f9 documentati sulla storia del dominio dello Sforza nelle Marche.\nOnorificenze.\nCavaliere della Croce d'Italia e dei santi Maurizio e Lazzaro.\nBibliografia.\nNote biografiche e bibliografia tratte dalla tesi di laurea: Giovanni Benadduci e la storia erudita, Facolt\u00e0 di Lettere e Filosofia dell'Universtit\u00e0 degli Studi di Macerata, Corso di Laurea in Storia e Memoria delle Culture europee, Stefano Valota, rel. prof. Donatella Fioretti, a.a. 2006/2007."}
{"id": "1646855", "revid": "228587", "url": "https://it.wikipedia.org/wiki?curid=1646855", "title": "Roux (disambigua)", "text": ""}
{"id": "1646859", "revid": "767487", "url": "https://it.wikipedia.org/wiki?curid=1646859", "title": "Barbie Fairytopia - La magia dell'arcobaleno", "text": "Barbie Fairytopia - La magia dell'arcobaleno (\"Barbie Fairytopia: Magic of the Rainbow\") \u00e8 un film d'animazione in computer grafica del 2007 diretto da William Lau, e distribuito direttamente per il mercato home video.\nTrama.\nPer Elina, la vita scorre tranquilla a Fairytopia in compagnia della sua amica Dandelion e di Bibble. Una mattina Elina riceve la visita di Azura, una dei sette Custodi: l'Incantatrice ha dato ordine a ciascun Custode di scegliersi un apprendista per imparare il Volo di Primavera, una cerimonia annuale che permette a Fairytopia di crescere rigogliosa; Elina accetta la proposta di Azura e si reca al Palazzo di Cristallo per iniziare il suo apprendistato. Nel frattempo Maximus, il capo dei Fungus, spia Elina per conto di Laverna.\nElina raggiunge il Palazzo insieme a Linden, un apprendista incontrato per caso. Giunta sul posto, Elina conosce tutti gli altri apprendisti: Shimmer, Lumina (che le predice un impersonabile sbaglio), Fabian, Sunburst (con la quale scoppia subito una certa rivalit\u00e0) e Glee; quest'ultima in particolare diventa presto sua amica e fa conoscere a Bibble la sua funghetta Dizzle. Prima dell'inizio delle lezioni Azura, accompagnata dai restanti Custodi, spiega agli apprendisti le varie fasi per completare il Volo di Primavera e far nascere cos\u00ec il Primo Bocciolo; se qualcosa dovesse andare storto, il bocciolo appassir\u00e0 e Fairytopia sar\u00e0 condannata a dieci anni di rigido inverno. Durante l'addestramento, Elina mette in risalto le sue capacit\u00e0 e apprende da Azura un incantesimo (usato per annullare gli incantesimi che lei e Sunburst si sono lanciate durante un litigio) con il quale, durante una passeggiata insieme a Linden, per sbaglio riporta Laverna (fuggita dall'esilio e con l'aspetto di un rospo) alle sue vere sembianze.\nLaverna rapisce Sunburst prendendo le sue sembianze e intossicando con il veleno di rospo tutti e sette i Custodi; a questo punto, l'Incantatrice decide che dovranno essere proprio gli apprendisti ad eseguire il Volo di Primavera, quindi inizia a farli esercitare per il grande evento. Laverna, sempre sotto le sembianze di Sunburst, comincia a essere molto carina nei confronti di Elina, al punto che solo durante la cerimonia si riveler\u00e0 davanti ad essa; Elina decide cos\u00ec di lasciare la cerimonia per cercare la vera Sunburst e, una volta trovata, torna insieme a lei al Palazzo di Cristallo smascherando Laverna. Quest'ultima obbliga la sorella ad abdicare in suo favore, minacciando di distruggere il Primo Bocciolo; la sovrana \u00e8 costretta ad accettare, ma subito dopo Laverna infrange la promessa. Nel tentativo di difendere il bocciolo, Elina viene colpita da un incantesimo di Laverna, ma con l'aiuto di tutti gli altri apprendisti riesce a resistere e a sconfiggerla definitivamente, acquisendo allo stesso tempo un nuovo paio di ali.\nL'Incantatrice \u00e8 salva, ma il bocciolo appassito scatena l'inverno e la tristezza di tutti. Per\u00f2, grazie all'incoraggiamento e alla forza di Elina, gli apprendisti riescono a farlo guarire e a far nascere il primo arcobaleno primaverile, dando fine alla neve. Quindi, dopo aver salutato Azura, essersi riappacificata con Sunburst e tutti gli altri apprendisti, Elina pu\u00f2 finalmente tornare a casa con Bibble."}
{"id": "1646861", "revid": "367445", "url": "https://it.wikipedia.org/wiki?curid=1646861", "title": "Zio Paperone e il tuffo nel black hole", "text": "Zio Paperone e il tuffo nel black hole \u00e8 una storia disney sceneggiata da Giorgio Pezzin, disegnata da Guido Scala e pubblicata su Topolino n 1327-1328 nel 1981. La realizzazione coincise con l'uscita in Italia di un film di fantascienza Disney intitolato \"The Black Hole - Il buco nero\" che aveva tra i suoi interpreti Anthony Perkins ed Ernest Borgnine e aveva alcuni punti in comune con il fumetto (l'esplorazione dello spazio oltre il buco nero).\nTrama.\nPaperone vuole usare un buco nero come discarica per buttarci i rifiuti per\u00f2 combina un pasticcio: infatti accumula miliardi di tonnellate di rifiuti in un unico punto e il peso di tutti questi rifiuti tutti insieme fa uscire la Terra fuori dalla propria orbita. La Terra esce dal sistema solare e viene inghiottita per met\u00e0 proprio dal buco nero che Paperone voleva utilizzare come discarica.\nArchimede Pitagorico inventa un razzo per tirare fuori la Terra dal buco nero. Il problema \u00e8 che questo razzo ha come combustibile l'oro. Il sindaco costringe Paperone e Rockerduck a dare tutto il loro oro per utilizzarlo come combustibile. Tuttavia quando il razzo viene azionato la Terra non si muove.\nArchimede, Paperone, Paperino e Qui, Quo e Qua decidono di attraversare il buco nero per vedere perch\u00e9 non ha funzionato il razzo. Si ritrovano nella Paperopoli del futuro dove incontrano il Paperone del futuro, il Paperino del futuro e i Qui, Quo e Qua del futuro. Scoprono che anche loro hanno inventato un razzo per uscire dal buco nero. Questa era la causa del mancato funzionamento del razzo. Qui, Quo, Qua e i loro corrispondenti del futuro scoprono che il Paperone del futuro aveva conservato di nascosto del denaro e lo convincono a utilizzarlo come combustibile per il razzo.\nQui, Quo, Qua, ritornati nel presente, intuiscono che anche il Paperone del presente aveva nascosto dell'oro e lo convincono a utilizzarlo come combustibile. I due razzi nella Terra del presente e nella Terra del futuro vengono azionati ed entrambe le Terre escono dal buco nero. La storia finisce con la Terra che ritorna nella propria orbita."}
{"id": "1646866", "revid": "74801", "url": "https://it.wikipedia.org/wiki?curid=1646866", "title": "Charles Jean de la Vall\u00e9e-Poussin", "text": "Biografia.\nVisse per tutta la vita a Lovanio, in Belgio. Studi\u00f2 matematica all'Universit\u00e0 cattolica di Lovanio avendo come professore Louis-Philippe Gilbert. Divenne professore alla stessa universit\u00e0 (come suo padre Charles-Louis-Joseph-Xavier de la Vall\u00e9e-Poussin, che insegn\u00f2 mineralogia e geologia) nel 1892, ottenendo la cattedra che era stata del suo professore.\nNel 1961 si ruppe la spalla, e quest'incidente lo port\u00f2 alla morte, avvenuta qualche mese dopo.\nOpere.\nSebbene i suoi primi interessi matematici fossero rivolti all'analisi, divenne famoso per aver dimostrato il teorema dei numeri primi nel 1896, simultaneamente ma in modo indipendente da Jacques Hadamard. Curiosamente, lui e Hadamard erano pressoch\u00e9 contemporanei, ed entrambi vissero quasi un centinaio d'anni.\nIn seguito si interess\u00f2 di teoria dell'appossimazione. Defin\u00ec, per ogni funzione continua \"f\" sull'intervallo [-1,1] le somme\ndove \ne formula_3 sono i vettori delle basi duali rispetto alle basi polinomiali dei polinomi di \u010ceby\u0161\u00ebv, definiti come\nPi\u00f9 tardi lavor\u00f2 nella teoria del potenziale e in analisi complessa."}
{"id": "1646869", "revid": "767487", "url": "https://it.wikipedia.org/wiki?curid=1646869", "title": "Mih\u00e1ly T\u00f3th", "text": "Carriera.\nHa svolto tutta la sua carriera nell'Ujpest, con il quale ha vinto il titolo nazionale nella stagione 1959-1960.\nCon la Nazionale ungherese ha partecipato, assieme al fratello J\u00f3zsef T\u00f3th al Campionato mondiale del 1954, disputando sia il quarto di finale contro il Brasile sia la finale contro la Germania."}
{"id": "1646870", "revid": "767487", "url": "https://it.wikipedia.org/wiki?curid=1646870", "title": "Barbie Mariposa", "text": "Barbie Mariposa \u00e8 un film d'animazione in computer grafica del 2008 diretto da Conrad Helten, e distribuito direttamente per il mercato home video.\nTrama.\nLa fata Elina racconta al suo funghetto magico Bibble (preoccupato di incontrare gli amici di Dizzle) la storia di una sua cara amica, Mariposa.\nQuest'ultima \u00e8 una fata farfalla solitaria e amante dei libri, che sa orientarsi seguendo la costellazione del Sagittario e che vive a Flutterfield, un regno insulare alla periferia di Fairytopia. Di notte le fate farfalle venivano cacciate dai predatori Schizait, fino a quando la regina Marabella decor\u00f2 gli alberi con dei fiori luminosi, spaventando gli Schizait. Mariposa e la sua migliore amica Willa lavorano come assistenti delle viziate gemelle Rayna e Rayla, che sperano entrambe di conquistare il principe Carlos alla festa che si terr\u00e0 quella sera. Mariposa sceglie per\u00f2 di rimanere fuori dal palazzo mettendosi a leggere il suo libro preferito; la fata si imbatte nel Principe Carlos (che inizialmente si presenta col nome di Andreius), col quale scopre di avere moltissimo in comune.\nIl giorno successivo, Carlos si intrufola nella casa di Mariposa e le rivela che la regina sta morendo poich\u00e9 avvelenata dall\"'ilios\" (un veleno creduto da tutti inesistente): senza di lei, le luci di Flutterfield si spegneranno permettendo agli Schizait di divorarli; Carlos consegna a Mariposa una mappa che la condurr\u00e0 all'antidoto. Mariposa informa del fatto Rayna e Rayla, che inizialmente insistono nel proseguire il viaggio da sole con la speranza di essere ricompensate sposando il principe; il trio vola attraverso il lago che circonda Flutterfield e arriva sulla riva opposta al calar della notte, dove vengono inseguite dagli Schizait, e perdendo la mappa nella fuga. Tuttavia, Mariposa si orienta con la costellazione del Sagittario e le tre riescono a riprendere il cammino.\nNel frattempo Willa, rimasta a Flutterfield, incontra il principe Carlos, che \u00e8 stato rinchiuso al palazzo per la sua sicurezza: Willa scopre dal principe che la regina viene continuamente avvelenata dalla sua assistente, Henna, che ha intenzione di prendere il trono per s\u00e9. Willa libera Carlos e seguono Henna in una grotta segreta dove scoprono che \u00e8 alleata con gli Schizait (permetter\u00e0 loro di mangiare le fate farfalle se la aiuteranno a salire al trono), assicurandosi della loro fedelt\u00e0 con delle sfere luminose. Quando Henna si allontana, Carlos prende un campione di \"ilios\" come prova della sua colpevolezza, mentre Willa copia il metodo di Henna per creare pi\u00f9 sfere luminose.\nMariposa, Rayna e Rayla incontrano Zinzie, un giocoso coniglio volante che accetta di aiutarli in cambio di alcuni spuntini. Ricavando il loro prossimo indizio da una coppia di sorelle sirene, scoprono che l'antidoto si trova nella Caverna del Riflessi: la grotta \u00e8 infestata dagli Schizait, ma Zinzie li distrae e il gruppo entra incolume. Nella caverna, il gruppo incontra la piccola fata guardiana che dice a diversi intervalli che uno di loro deve rimanere dietro, cosa che Zinzie e Rayla scelgono di fare; mentre Mariposa e Rayna avanzano, si confrontano con i loro riflessi sulle pareti della caverna. Quando la fata guardiana dice loro che solo una delle due pu\u00f2 ricevere l'antidoto, Rayna \u00e8 tentata dal suo riflesso con la promessa di essere ricompensata sposando il principe: tuttavia, Rayna resiste e decide che a ricevere l'antidoto sar\u00e0 Mariposa. La fata guardiana conduce Mariposa in una galassia dicendole che deve scegliere la stella corretta per ricevere l'antidoto, con una sola possibilit\u00e0: nonostante i dubbi espressi dal suo riflesso, Mariposa osserva la costellazione del Sagittario che indica una stella solitaria e isolata; Mariposa la sceglie correttamente e viene premiata con l'antidoto, con le sue ali che diventano maestose e brillanti.\nLa regina Marabella \u00e8 prossima alla morte e le luci si sono quasi completamente spente; suo figlio Carlos torna al palazzo e rivela il piano di Henna a Lord Gastrus, e poco dopo compare la stessa Henna, la quale conferma tutto ed \u00e8 accompagnata dagli Schizait; Willa per\u00f2 arriva subito dopo portando con s\u00e9 molte sfere luminose per respingerli. Mariposa raggiunge la regina e le somministra l'antidoto, le luci di Flutterfield si riaccendono all'improvviso e la regina si risveglia; temendo la luce, gli Schizait fuggono con Henna al seguito. Mariposa e le sue amiche vengono premiate dalla regina in persona, e la fata farfalla finalmente sente di appartenere a Flutterfield.\nAlla fine della storia, Bibble comprende l'importanza di essere se stesso e viene ben accolto da Dizzle e dai suoi amici, volando via insieme."}
{"id": "1646872", "revid": "287204", "url": "https://it.wikipedia.org/wiki?curid=1646872", "title": "Mihaly Toth", "text": ""}
{"id": "1646878", "revid": "438678", "url": "https://it.wikipedia.org/wiki?curid=1646878", "title": "Eeny, meeny, miny, moe", "text": "Eeny, meeny, miny, moe \u00e8 una conta inglese di cui si hanno notizie dal 1820, ed oggi \u00e8 comune in diversi paesi. Viste le numerose versioni, le reali origini sono incerte.\nVersioni.\nEsistono diverse versioni, ciascuna con leggere differenze:\nVersione statunitense.\nNota: Nel verso \"\"Catch a tiger by the toe\", talvolta, la \"a\"\" (articolo indeterminativo \"una\") viene sostituita con \"the\" (articolo determinativo \"la\"), mentre \"\"the\" viene cambiata con \"his\" o \"its\".\nNota: Il termine \"to pick\" \u00e8 di fonte incerta.\nStoria.\nLe prime versioni conosciute e pubblicate risalgono al 1855 e sono in inglese; una di queste presentava le parole \"eeny, meeny, moany, mite\", mentre un'altra\" hana, mana, mona, mike\". Altre versioni sono apparse in Inghilterra ed America, nonch\u00e9 in molte altre lingue europee.\nEsistono numerose storie sul vero significato del primo verso; tuttavia la teoria comunemente accettata \u00e8 che siano semplicemente sillabe nonsense.Un'altra teoria, avanzata da Christopher Knight e Robert Lomas nel loro libro, \"The Hiram Key\", afferma che le parole siano i primi numeri di un sistema di conto pre-celtico.La Lakeland Dialect Society sostiene che si tratti di una delle tante versioni di conta delle pecore usate dai Celti, ma osserva che in un grande numero di testi inglesi del XIX secolo questa conta era utilizzata pi\u00f9 per divertire i bambini, che per contare le pecore.Un'altra possibilit\u00e0 \u00e8 che gli inglesi abbiano importato dall'India una versione burlesca di una filastrocca infantile indiana, usata nel gioco della carambola: \"ubi eni mana bou, baji neki baji thou, elim tilim latim gou\"\".\nVariante razzista.\nLa pi\u00f9 diffusa variante della filastrocca, in luogo della parola \"tiger\" (tigre) aveva \"nigger\" (\"negro\"), cosa che agli occhi di molti \u00e8 oggi estremamente disdicevole e giustifica probabilmente la sostituzione con un termine dal suono simile, anche se una \"tigre\" difficilmente avr\u00e0 un \"toe\" (\"dito del piede\"). Le due versioni letterarie pi\u00f9 antiche che usano la parola \"negro\" sono:\nDa \"A Counting-Out Song\" di Rudyard Kipling, da \"Land and Sea Tales for Scouts and Guides\", pubblicata nel 1923:\nTraduzione\nDal coro Bert Fitzgibbon's 1906 \"Eeny, Meeny, Miny, Mo\", copyright F.B. Haviland:\nTraduzione\nUn'altra versione controversa, risalente alla seconda guerra mondiale \u00e8 la seguente:\nTraduzione\nVersioni italiane.\nLa versione italiana pi\u00f9 famosa \u00e8 la seguente:\nCome molti hanno osservato, non \u00e8 raro il caso che forme letterarie infantili come le conte o le filastrocche si ritrovino anche in paesi lontani tra loro, a volte conservando le parole originali, non comprese e quindi allo stato di suoni senza senso, a volte \"rideterminate\" con parole foneticamente simili.\nRosellina Archinto (1966: 103-4) cita due \"varianti\" italiane, rilevate una a Viareggio e una in Liguria:\nVersione viareggina:\nVersione ligure:\nLa filastrocca nella cultura di massa.\nQuesta filastrocca \u00e8 talmente diffusa che talvolta viene citata, pi\u00f9 o meno esplicitamente, in altre espressioni artistiche, letterarie, cinematografiche, videoludiche e nel mondo dello spettacolo:\nPick a petal eenie meenie miney moe and, flower, you're the chosen one\" 2015\nCatch a lady by her toes\nIf she screams, don't let her go\nEenie meenie miny mo\nYour mother said to pick the very best girl\nAnd I am\"."}
{"id": "1646894", "revid": "154893", "url": "https://it.wikipedia.org/wiki?curid=1646894", "title": "Telefilm Festival", "text": "Il Telefilm Festival \u00e8 stato un festival delle serie televisive a cadenza annuale, tenuto solitamente nelle prime due settimane di maggio. La nona e ultima edizione si \u00e8 conclusa a Milano il 3 luglio 2011, presso l'Apollo SpazioCinema.\nStoria del Festival.\nIl festival \u00e8 nato nel 2003 dall'idea di Leopoldo Damerini e Fabrizio Margaria - autori del \"Dizionario dei Telefilm\" e fondatori dell\"'Accademia dei Telefilm\", allo scopo di \u00ab [...] rendere il telefilm ancora pi\u00f9 pop (nel senso di 'popular'), 'teletrasportarli' tra la gente, dal piccolo al grande schermo\u00bb.\nLa kermesse ha proposto retrospettive dedicate ai grandi successi del passato, momenti di discussione e numerose anteprime per il pubblico italiano, il tutto attraverso l'occasione della visione sul grande schermo.\nFino alla terza edizione, la manifestazione milanese si \u00e8 svolta nelle tre sale del Cinema Arcobaleno di viale Tunisia 11, per poi spostarsi presso l'Apollo SpazioCinema (Galleria De Cristoforis, 3), nel cuore del capoluogo lombardo.\nDal 2007 la struttura del festival \u00e8 cambiata.\nLa settimana veniva suddivisa in:"}
{"id": "1646895", "revid": "6923", "url": "https://it.wikipedia.org/wiki?curid=1646895", "title": "True Colors Tour", "text": "Il True Colors Tour era una manifestazione musicale creata da Cyndi Lauper in supporto alla comunit\u00e0 GLBT. Questo progetto ha avuto un riscontro verso organizzazioni quali la campagna per i diritti umani (\"Human Rights Campaign\").\nLa \"Human Rights Campaign\" ha ricevuto durante il tour un dollaro per ogni biglietto venduto ad ogni concerto-evento.\n2007.\nLa prima edizione del \"True Colors Tour\" si \u00e8 svolta per circa un mese (8 giugno-30 giugno) negli Stati Uniti e in Canada con artisti musicali fissi quali: Erasure, Debbie Harry (Blondie), The Dresden Dolls, Margaret Cho e altre \"special guest\" come The Gossip, Rosie O'Donnell, The Cliks, Indigo Girls, Cazwell, Amanda Lepore e Rufus Wainwright che si sono dati appuntamento in una data specifica del tour."}
{"id": "1646896", "revid": "1442080", "url": "https://it.wikipedia.org/wiki?curid=1646896", "title": "Craig Foster (calciatore)", "text": "Al momento conduce un programma televisivo in Australia sulla Special Broadcasting Service (SBS) e allena il Nerds.\nCarriera.\nNazionale.\nHa collezionato 29 presenze con la propria Nazionale."}
{"id": "1646906", "revid": "648716", "url": "https://it.wikipedia.org/wiki?curid=1646906", "title": "Festa delle luci", "text": "La festa delle luci (\"f\u00eate des lumi\u00e8res\" in francese, ma anche \"f\u00eate du 8 d\u00e9cembre\", ovvero \"festa dell'8 dicembre\", o ancora \"Illuminations\", ovvero \"illuminazioni\") \u00e8 una manifestazione popolare che si tiene a Lione, in Francia ogni anno per 4 giorni intorno alla data tradizionale dell'8 dicembre.\nStoria.\nOrigine della venerazione della Vergine Maria.\nLa citt\u00e0 di Lione venera la Vergine Maria sin dal Medioevo e si mise sotto la sua protezione nel 1643, anno nel quale la regione Lionese era stata toccata dalla peste. Tanta gente mor\u00ec, allora i consiglieri della citt\u00e0 (\u00e9chevin in francese) e i notabili fecero voto alla Vergine di salire ogni anno sulla collina di Fourvi\u00e8re per renderle omaggio se fosse cessata l'epidemia. Quell'anno l'epidemia si ferm\u00f2 a Lione e un solenne corteo municipale composto da consiglieri e notabili si rec\u00f2 dalla cattedrale di Saint-Jean (Lione) alla collina di Fourvi\u00e8re fino ad una piccola cappella per offrire alla Vergine ceri e offerte per ringraziarla della sua protezione. La cappella fu costruita nel 1168 e fu chiamata Cappella Saint-Thomas di Cantorbery dopo la morte dell'arcivescovo. I pellegrinaggi si moltiplicarono e la cappella, pur essendo stata ampliata, divent\u00f2 troppo piccola. I pellegrinaggi continuano ancora oggi, infatti, il sindaco e gli eletti vi si recano ogni anno per ripetere il voto dei consiglieri dell'epoca.\nPrime illuminazioni dell'8 dicembre.\nNel 1830 il campanile della piccola cappella, andando in rovina, fu demolito. Ne fu ricostruito uno sul quale fu sovrastata una statua dorata della Vergine realizzata dallo scultore Joseph-Hugues Fabisch che aveva vinto il concorso per la sua costruzione. L'8 settembre del 1852, giorno della festa della nativit\u00e0 di Maria, doveva essere inaugurata la nuova statua. Ma un'alluvione della Sa\u00f4ne imped\u00ec che la statua fosse pronta in tempo e la data dell'inaugurazione venne spostata all'8 dicembre, festa dell'Immacolata concezione. La statua fu finalmente eretta sul campanile. Per la cerimonia erano previsti fuochi d'artificio dall'alto della collina accompagnati dalle fanfare delle bande musicali nelle strade. Ma a causa di un violento temporale che si abbatt\u00e9 su Lione, si decise di annullare i festeggiamenti. Il tempo tuttavia miglior\u00f2 nel pomeriggio e, spontaneamente, i lionesi, in segno della loro adorazione alla Vergine, illuminarono con lampioncini le facciate delle proprie case e scesero nelle strade, cantando cantici e gridando \"Viva Maria\" fino a tarda notte. Quell'evento \u00e8 all'origine della Festa delle luci.\nNel 1870, durante la guerra franco-prussiana, i lionesi fanno il voto di ampliare il santuario se la citt\u00e0 fosse risparmiata dagli eserciti prussiani. La loro preghiera fu esaudita e nel 1872 fu cominciata la costruzione dall'architetto Pierre Bossan della basilica di Notre-Dame de Fourvi\u00e8re alla gloria della Vergine. Pierre Bossan ha voluto costruire un monumento che esprimesse la grandezza della fede, in particolare la fede potente della Vergine Maria.\nProseguimento della tradizione.\nDal 1852, la festa fu tenuta in seguito ogni anno. Secondo la tradizione ogni famiglia conserva insieme alle decorazioni di Natale le candele da mettere alla finestra dentro vetri colorati per l'8 dicembre. Questi vetri colorati e illuminati dalle candele si chiamano \"lumignons\". A partire dal mese di novembre si possono trovare nei negozi queste piccole candele scanalate come torte insieme a vetri colorati. La sera dell'8 dicembre le candele sono accese e messe nei vetri posati davanti alle finestre.\nA partire dal 1989 la festa popolare \u00e8 accompagnata da installazioni luminose proposte dal comune e curate da professionisti dello spettacolo, che si prolungano per pi\u00f9 giorni. Questo spettacolo di luci ha fatto s\u00ec che la festa divenisse anche un'attrazione turistica, che attira numerosi visitatori ogni anno, pur mantenendo il suo carattere spontaneo e popolare grazie all'illuminazione delle facciate dei lionesi.\nLa festa ha assunto un carattere sempre pi\u00f9 internazionale, con la partecipazione di nomi illustri dell'illuminazione artistica. La sua durata si \u00e8 prolungata a quattro giorni e le scenografie e gli spettacoli di luce si sono diffusi in tutti i quartieri della citt\u00e0, in ambientazioni tradizionali o insolite. Il 29 marzo del 2007 la festa ha ottenuto il premio per il \"migliore evento per il grande pubblico nel 2006\" nella prima edizione del premio di Heavent Sud, la fiera dei professionisti degli eventi.\nNel 2012, Lione ha festeggiato la 14\u00aa edizione della festa delle luci. 70 siti sono stati aperti al pubblico e la citt\u00e0 ha visto un record di affluenza con 700\u00a0000 persone durante i 4 giorni allo spettacolo delle Chrysalides alla cattedrale di Saint-Jean e 1,1 milione di spettatori per Highlights in piazza dei Terreaux."}
{"id": "1646908", "revid": "112187222", "url": "https://it.wikipedia.org/wiki?curid=1646908", "title": "Tempio di Minerva (Aventino)", "text": "Il Tempio di Minerva si trovava sulla sommit\u00e0 dell'Aventino a Roma.\nIl tempio, che era situato accanto al tempio di Diana, \u00e8 oggi completamente scomparso ma ne abbiamo traccia sulla Forma Urbis Severiana che ci informa del suo aspetto in pianta. Si trattava infatti di un tempio periptero esastilo, fondato con orientamento diverso da quello di Diana.\nQui era il centro delle corporazioni di mestiere, in particolare, dalla fine del III secolo a.C. (durante la seconda guerra punica), di quella di scrittori e attori. Nel 123 a.C. cercarono inutilmente rifugio in questo tempio Gaio Sempronio Gracco e i suoi sostenitori, durante la fuga da Roma."}
{"id": "1646909", "revid": "339392", "url": "https://it.wikipedia.org/wiki?curid=1646909", "title": "Isola di Bioco", "text": ""}
{"id": "1646911", "revid": "119955479", "url": "https://it.wikipedia.org/wiki?curid=1646911", "title": "Tempio di Iside al Campo Marzio", "text": "Il tempio di Iside al Campo Marzio (o Iseo Campense, in latino \"Iseum Campense\") era un santuario dedicato alla dea Iside e al suo consorte Serapide, costruito a Roma nel Campo Marzio, tra il \"Saepta Iulia\" e il tempio di Minerva.\nL'ingresso alla parte interna era decorato con degli obelischi in granito rosso o rosa di Siene, importati nel I secolo ed eretti a coppie: un gran numero di essi \u00e8 stato ritrovato, a pezzi e incompleto, nei pressi della basilica di Santa Maria sopra Minerva.\nStoria.\nIl culto di Iside fu introdotto a Roma nel I secolo a.C., non senza resistenze da parte dell'aristocrazia tradizionalista: nel 53 a.C. il Senato aveva decretato la demolizione dei sacelli privati costruiti dentro le mura, e lo stesso Iseo nel Campo Marzio fu costruito nel 43 a.C., ma il culto ne fu sospeso prima da Agrippa (nel 23 a.C.) e poi da Tiberio. Il culto fu poi reintrodotto da Caligola, e dur\u00f2 fino alla fine dell'impero.\nL'edificio fu distrutto da un incendio nell'80 e ricostruito da Domiziano; modifiche successive furono attuate da Adriano, mentre ad et\u00e0 severiana risale il restauro di gran parte delle strutture. La sopravvivenza del santuario \u00e8 attestata fino al V secolo.\nCaratteristiche.\nIl santuario, lungo 240 m e largo 60, era articolato in tre parti: al centro vi era un'area rettangolare, alla quale si accedeva tramite archi monumentali; seguiva una piazza scoperta ornata da coppie di obelischi in granito rosso di Syene e sfingi, nel centro della quale sorgeva il tempio isiaco; un'esedra semicircolare con abside ospitava presumibilmente il serapeo, sul quale sorge oggi la chiesa di Santo Stefano del Cacco.\nTra gli obelischi che ornavano il complesso sono ancora visibili quello del Pantheon, quello della Minerva e quello di Dogali, oltre all'obelisco dell'Anfiteatro del giardino di Boboli, a Firenze; un quinto, pi\u00f9 piccolo, si trova forse oggi a Urbino.\nSarebbe da porre in connessione con il santuario la statua di Iside Sothis, collocata davanti alla basilica di San Marco e nota come \"Madama Lucrezia\"; della stessa statua faceva parte probabilmente il famoso \"Piede di Marmo\", un frammento situato nell'omonima via che porta un calzare tipico delle sacerdotesse isiache.\nDall'Iseo proverrebbero inoltre la statua del Nilo oggi ai Musei Vaticani, e quella del Tevere oggi al Louvre, nonch\u00e9 la monumentale Pigna dei Musei Vaticani."}
{"id": "1646912", "revid": "296631", "url": "https://it.wikipedia.org/wiki?curid=1646912", "title": "Christopher Cross (album)", "text": "Christopher Cross \u00e8 l'album d'esordio del cantautore statunitense Christopher Cross, uscito nel 1979.\nConsiderato uno dei dischi pi\u00f9 rappresentativi del genere soft rock, nel 1981 vinse il Grammy Award come miglior album dell'anno."}
{"id": "1646913", "revid": "1442080", "url": "https://it.wikipedia.org/wiki?curid=1646913", "title": "Carl Veart", "text": "Carriera.\nVeart ha giocato in Australia con l'Adelaide City e l'Adelaide United FC.\nHa giocato per diversi anni anche in Europa, con le squadre inglesi del Sheffield United, del Crystal Palace e del .\nHa debuttato con la Nazionale australiana nel 1992 giocando 18 partite e segnando 7 gol.\nSi \u00e8 ritirato dall'attivit\u00e0 agonistica il 23 maggio 2007.\nPalmar\u00e8s.\nCon l'Adelaide United FC:\nCon l'Adelaide City:"}
{"id": "1646916", "revid": "767487", "url": "https://it.wikipedia.org/wiki?curid=1646916", "title": "Don't Say a Word", "text": "Don't Say a Word \u00e8 un film del 2001 diretto da Gary Fleder, basato sull'omonimo romanzo di Andrew Klavan con protagonista Michael Douglas.\nTrama.\nBrooklyn, 1991. La \"gang\" di Patrick Koster ruba in una banca un rubino del valore di 10 milioni di dollari ma durante la fuga uno dei ladri sottrae al \"leader\" la pietra sostituendola con un orologio.\nManhattan, vigilia del giorno del ringraziamento 2001. La banda ha passato quasi 10 anni in carcere e dopo averne ucciso l'anziana proprietaria penetra in un appartamento dove si installa poich\u00e9 al piano superiore vive lo psichiatra Nathan Conrad con la moglie Aggie e la figlia Jessie di otto anni; durante la notte Jessie viene rapita per costringere il medico, ricattandolo, a far ricordare a Elisabeth Burrows, una diciottenne ricoverata da anni in un ospedale psichiatrico, un numero a 6 cifre, mantenendo contemporaneamente sotto controllo lui e sua moglie. Nathan capisce che in realt\u00e0 Elisabeth \u00e8 dotata ed \u00e8 una simulatrice, anche se non parla mai ed \u00e8 stata giudicata immemore e pericolosa; inizialmente \u00e8 riluttante nell'aiutarlo, ma lo psichiatra riesce a conquistare la sua fiducia. Aggie, rimasta sola in camera con una gamba ingessata, sente provenire la voce di Jessie dal piano inferiore e si alza dal letto; Koster allora manda su uno dei suoi per eliminarla ma alla fine \u00e8 lei che riesce a ucciderlo.\nIntanto Nathan riesce a condurre fuori dall'ospedale Elisabeth e in una fermata della metropolitana la ragazza ricorda il suo passato: suo padre aveva rubato il rubino ma gli altri lo scovarono e lo uccisero gettandolo proprio sulle rotaie all'arrivo di un treno, sotto i suoi occhi. Il padre aveva nascosto la pietra dentro la sua bambola di pezza ma arriv\u00f2 la polizia che li arrest\u00f2. Il numero a sei cifre \u00e8 815508 ed \u00e8 il numero della tomba di suo padre sepolto ad Hart Island: la bambola \u00e8 nascosta proprio l\u00e0. Nathan riesce a rubare una barchetta su cui raggiungono l'isolotto dove trovano gi\u00e0 Koster con i suoi uomini e Jessie. Elisabeth \u00e8 costretta a rivelare il numero e trovano la tomba con la bambola, poi Koster ordina ai suoi di sparare a Nathan ma lui riesce a reagire mentre arriva la \"detective\" Sandra Cassidy che stava gi\u00e0 indagando su alcune morti sospette nell'ospedale in cui si trovava Elisabeth; intima alla banda di gettare le armi ma inutilmente e uccide uno degli uomini mentre Koster le spara ferendola; nel frattempo, armatosi di una pistola, Nathan tiene sotto tiro Koster e riesce anche a sottrargli il rubino gettandolo in una fossa insieme all'uomo che recuperando un revolver tenta di ucciderlo ma Nathan fa scattare il meccanismo che rovescia la terra addosso a Koster che perci\u00f2 muore sotterrato. Nathan potr\u00e0 finalmente tornare a casa con sua figlia portando con loro anche Elisabeth.\nProduzione.\nRiprese.\nLe riprese del film sono iniziate il 15 dicembre 2000. Gran parte delle riprese, per motivi di budget, sono state effettuate in Canada. Le scene nel cimitero di \"Hart Island\" sono state effettuate in un enorme magazzino.\nDistribuzione.\nIl film \u00e8 stato distribuito il 28 settembre 2001 in Canada e Stati Uniti, a causa dell'uscita del film appena due settimane dopo gli attacchi dell'11 settembre, i realizzatori hanno pensato di ritardare il film, ma alla fine hanno deciso di non farlo. Tuttavia si sono mossi per tagliare e sostituire rapidamente le inquadrature del World Trade Center dal montaggio, come l'inquadratura di apertura, che ora mostra invece Brooklyn. In Italia il film \u00e8 stato distribuito il 12 aprile 2002.\nBox Office.\nDurante il week-end d'apertura il film ha incassato 17.090.474 $. Gli incassi totali ammontano a 100,020,092 $, a fronte di un budget di 50 milioni di dollari.\nInternazionale.\nTitoli alternativi nel mondo:"}
{"id": "1646917", "revid": "71433", "url": "https://it.wikipedia.org/wiki?curid=1646917", "title": "Don't say a word", "text": ""}
{"id": "1646918", "revid": "68105", "url": "https://it.wikipedia.org/wiki?curid=1646918", "title": "Low Energy Nuclear Reactions", "text": ""}
{"id": "1646920", "revid": "116444221", "url": "https://it.wikipedia.org/wiki?curid=1646920", "title": "Splitter", "text": "In telecomunicazioni lo splitter (dall'inglese \"to split\", separare) \u00e8 un dispositivo che ha la funzionalit\u00e0 logica di ripartire la potenza di un segnale di un collegamento in ingresso allo splitter tra due o pi\u00f9 collegamenti in uscita.\nA volte lo splitter assume la funzionalit\u00e0 di filtro di due o pi\u00f9 segnali multiplati sullo stesso collegamento trasmissivo in ingresso consentendo la ripartizione dei diversi segnali logici su due o pi\u00f9 distinti collegamenti in uscita. \u00c8 questo il caso dello splitter ADSL tra segnale voce e segnale dati che viaggiano insieme su uno stesso canale multiplato (linea di accesso dell'utente) e implementato tipicamente attraverso un meccanismo di filtraggio in banda (\"filtro passa banda\") del segnale totale aggregato.\nApplicazioni.\nEsso viene utilizzato al posto del filtro passa basso quando l'utente in casa utilizza un teleallarme, il quale effettua in automatico una telefonata per esempio verso le autorit\u00e0 o verso numeri di reperibilit\u00e0 segnalati dall'utente o verso il cellulare dell'utente stesso, spesso usando frasi registrate.\nViene usato in abitazioni dove era presente una filodiffusione e/o un centralino di gestione interna delle chiamate. Utilizzato in capannoni, edifici, parcheggi, per dividere il segnale GSM/UMTS su pi\u00f9 vie e per poter aggiungere celle per la rigenerazione del segnale.\n\u00c8 inoltre utilizzato nelle trasmissioni digitali tramite protocollo XDSL sia in centrale telefonica per separare i flussi di fonia destinati agli apparati della rete telefonica (commutatori telefonici) dai flussi dati destinati agli apparati della rete Internet (DSLAM), sia presso l'utente.\n\u00c8 utilizzabile anche nei cavi coassiali degli impianti d'antenna televisiva per portare il segnale audio-video in pi\u00f9 punti dell'edificio/abitazione."}
{"id": "1646925", "revid": "167080", "url": "https://it.wikipedia.org/wiki?curid=1646925", "title": "Edictum Theodorici", "text": ""}
{"id": "1646927", "revid": "486946", "url": "https://it.wikipedia.org/wiki?curid=1646927", "title": "Rurouni Kenshin", "text": ""}
{"id": "1646928", "revid": "201347", "url": "https://it.wikipedia.org/wiki?curid=1646928", "title": "YuYu Hakusho", "text": ""}
{"id": "1646929", "revid": "1318658", "url": "https://it.wikipedia.org/wiki?curid=1646929", "title": "Giorgio Pezzin", "text": "Ha scritto oltre duecento storie a fumetti per la Disney\nBiografia.\nQuando \u00e8 ancora studente liceale, nel 1966 inizia a lavorare come inchiostratore per Romano Scarpa scrivendo, nello stesso anno, il primo soggetto per una storia di \"Topolino\" edito dalla Mondadori. Si laurea dedicandosi quindi alla professione di ingegnere. \nGrazie all'amicizia con il disegnatore Giorgio Cavazzano presenta una sua opera alla redazione di \"Topolino\" incominciando cos\u00ec a lavorare in coppia con Cavazzano stesso entrando nello staff di sceneggiatori della Mondadori nella redazione di \"Topolino\" nel 1973 ed esordendo nel 1974 con la storia \"Paperino e la visita distruttiva\".\nCon Cavazzano durante gli anni settanta realizza varie serie a fumetti pubblicate su diverse testate come \"Walkie &amp; Talkie\" che verr\u00e0 pubblicata sul \"Corriere dei piccoli\" dal 1973 al 1975, Oscar e Tango sul \"Messaggero dei ragazzi\" dal 1974 al 1976 e \"Smalto &amp; Jonny\" su \"Il Mago\" nel 1976. Con altri disegnatori realizza nel 1976 la serie \"Uomo bianco\", disegnato da Bruno Marraffa e, nel 1977, \"I rangers.\"\nPer l'Editoriale Cepim scrive dal 1977 storie della serie western \"Piccolo Ranger\" e, per la Daim Press, alcune storie della serie \"Zagor\". Dopo l'interruzione della serie Piccolo Ranger, si dedic\u00f2 a tempo pieno alla realizzazione di storie Disney per la Mondadori.\nNel 1981 pubblica su \"il Giornalino\" la serie \"Capitan Rogers\", anche questa disegnata da Cavezzano.\nCon il disegnatore Massimo De Vita ha ideato numerose saghe a fumetti Disney di successo come \"C'era una volta... in America\", \"I signori della galassia,\" le avventure di \"Top de Tops\" e la saga della macchina del tempo. Ha sceneggiato, anche in collaborazione con la moglie, storie per bambini come quelle di Cip e Ciop e della sirenetta.\nDal 2004 interrompe la collaborazione con la Disney per dedicarsi ad altre serie a fumetti come le Winx, pubblicate sulla testata Winx Club.\nNel 2021 torna a collaborare con Topolino, realizzando l' ultima storia delle avventure di Top de Tops. Le migliori \"Tops Stories\", selezionate dallo stesso Pezzin verranno poi riproposte ad agosto 2021 nel \"Classico Disney d'autore\" 14 a loro dedicato."}
{"id": "1646932", "revid": "1442080", "url": "https://it.wikipedia.org/wiki?curid=1646932", "title": "Aurelio Vidmar", "text": "\u00c8 fratello maggiore di Tony Vidmar.\nCarriera.\nClub.\nInizialmente ha cominciato a giocare con l'Adelaide City, squadra della sua citt\u00e0 natale, dove \u00e8 rimasto per 6 anni. Poi si \u00e8 trasferito in Belgio, dove ha giocato per 4 anni prima con il Kortrijk poi con il Waregem e infine con lo .\nIn seguito ha militato in altre squadre europee, prima con gli olandesi del Feyenoord, poi con gli svizzeri del e poi con gli spagnoli del Tenerife.\nNel 1999 \u00e8 tornato a giocare in Australia nuovamente con l'Adelaide City, in cui ha chiuso la carriera nel 2004.\nNazionale.\nHa giocato con la Nazionale australiana per 12 anni, giocando inizialmente con l'Under 23 e poi con la Nazionale maggiore."}
{"id": "1646933", "revid": "3082", "url": "https://it.wikipedia.org/wiki?curid=1646933", "title": "Tetrico I", "text": ""}
{"id": "1646934", "revid": "3082", "url": "https://it.wikipedia.org/wiki?curid=1646934", "title": "Tetrico II", "text": ""}
{"id": "1646941", "revid": "190231", "url": "https://it.wikipedia.org/wiki?curid=1646941", "title": "Forte Benning", "text": ""}
{"id": "1646943", "revid": "47767", "url": "https://it.wikipedia.org/wiki?curid=1646943", "title": "Nicodemo (discepolo di Ges\u00f9)", "text": "Nicodemo, dottore della Legge, fariseo e membro del Sinedrio, fu, in base al racconto del Vangelo secondo Giovanni, uno dei discepoli di Ges\u00f9. Gli \u00e8 attribuito dalla tradizione un Vangelo apocrifo.\nNicodemo \u00e8 ritenuto santo dalla Chiesa cattolica e dalla Chiesa ortodossa; viene festeggiato il 31 agosto. La figura di Nicodemo appare nella raffigurazione del \"Compianto sul Cristo morto\" di Giotto nella Cappella degli Scrovegni.\nAlcuni studiosi hanno dichiarato la sua possibile identificazione con Nicodemo Ben Gurion, un rabbino ebreo descritto nel Talmud babilonese e nelle guerre Giudaiche come un uomo molto ricco e rispettato dal popolo.\nMarginale e meno argomentata \u00e8 la tesi che, insieme a Giuseppe d'Arimatea, sia stato uno dei custodi del Santo Graal.\nNel Vangelo secondo Giovanni.\nNicodemo \u00e8 menzionato solo nel Vangelo secondo Giovanni, in cui compare tre volte:\nIn merito al primo episodio - la conversazione di Ges\u00f9 con Nicodemo - lo studioso Bart Ehrman ritiene che tale conversazione non pu\u00f2 essersi per\u00f2 svolta nel modo descritto, in quanto non avrebbe avuto senso fatta in aramaico, la lingua di Israele di allora, che parlavano i due protagonisti. Questa conversazione, infatti, ha senso solo se viene riportata in greco - la lingua in cui fu scritto il Vangelo secondo Giovanni, composto verso la fine del I secolo - perch\u00e9 si basa sul doppio significato del termine \"anothen\", che vuol dire sia \"di nuovo\" che \"dall'alto\". Nicodemo, per due volte, attribuisce erroneamente ad \"anothen\" il significato \"di nuovo\" (mentre Ges\u00f9 intendeva \"dall'alto\") e, in base a questo equivoco, chiede come sia possibile ritornare nel grembo della madre quando si \u00e8 vecchi per poter nascere di nuovo.\nNell'ultimo episodio troviamo Nicodemo sul Golgota insieme a Giuseppe d'Arimatea, che contribuisce alla Deposizione di Ges\u00f9 dopo la crocifissione e aiuta a deporne il cadavere nella tomba (Gv 19,39-42). Egli porta \"una mistura di mirra e di aloe di circa cento libbre\" per la preparazione del corpo di Ges\u00f9 (Gv 19,39), una grande quantit\u00e0, pari a circa 30\u00a0kg di oggi; in quel tempo la quantit\u00e0 indicata era utilizzata per la sepoltura di un re.\nDal Vangelo secondo Giovanni ():\nVangelo di Nicodemo.\nGli viene attribuito un vangelo apocrifo, il Vangelo di Nicodemo, scritto in greco e risalente orientativamente al II secolo, in cui si parla della deposizione di Ges\u00f9 e in cui sembra essere rivista la figura e la posizione di Ponzio Pilato, tanto da far considerare tale scritto parte del cosiddetto \"Ciclo di Pilato\".\nIl crocifisso ligneo e la \"leggenda leobiniana\".\nUna tradizione narra di Nicodemo che si prefisse il compito di riprodurre nel legno l'immagine di Ges\u00f9 morto sulla Croce, cos\u00ec come egli se lo ricordava. Inizi\u00f2 il lavoro: utilizz\u00f2 legno di quercia per la Croce, di cui era composta la Croce di Cristo, e cedro del Libano per l'immagine. Dopo aver scolpito il corpo, si arrest\u00f2 di fronte alla difficolt\u00e0 di riprodurre il Volto. Dopo lunga preghiera, cadde addormentato; al suo risveglio ebbe la sorpresa di vedere l'opera compiuta da mano angelica.\nProssimo a morire, Nicodemo affid\u00f2 l'opera a Isacar, uomo giusto e timorato di Dio. Quest'ultimo, affinch\u00e9 la Croce non divenisse nota ai Giudei, la tenne nascosta. Di generazione in generazione fu segretamente custodita e venerata. Circa seicento anni dopo, nei pressi del luogo dove la Croce era custodita, giunse il Vescovo Gualfredo, al quale apparve in sogno un Angelo che gli svel\u00f2 la presenza della Croce. Questa visione fu interpretata come la precisa volont\u00e0 divina: la Croce doveva essere spostata da una terra di infedeli a un luogo dove fosse possibile il culto pubblico.\nCroce che, dopo averla trasportata alla riva della vicina citt\u00e0 di Giaffa, fu collocata su una barca affidata alla Divina Provvidenza, che la facesse giungere in luogo degno. Nella barca furono poste anche due ampolle contenenti il sangue di Cristo raccolto da Giuseppe d'Arimatea con Nicodemo. Dopo un lungo viaggio la barca giunse nei pressi di Luni in provincia della Spezia. Gli abitanti locali tentarono in ogni modo di avvicinarsi alla barca, ma invano: era prodigiosamente sospinta a ogni tentativo di avvicinamento.\nA capo della diocesi di Lucca vi era allora un Vescovo noto per aver traslato nella citt\u00e0 i corpi di molti santi, al quale apparve in sogno un angelo che gli sugger\u00ec di andare a Luni a recuperare la barca ed il suo prezioso carico.\nNel 742, dopo una contesa su chi avesse maggiori diritti di tenere il simulacro si stabil\u00ec che ai Lunensi sarebbe andata una delle due ampolle contenenti il sangue di Cristo (ancora oggi conservata e visibile a Sarzana), mentre i Lucchesi avrebbero tenuto la barca, la Santa Croce e l'altra ampolla.\nIl crocifisso ligneo \u00e8 noto anche come Volto Santo.\nUn'altra leggenda vuole che il crocifisso sia quello, miracoloso, conservato nella chiesa di San Domenico a Trapani, portato nel 1230 dai padri domenicani dalla Palestina."}
{"id": "1646944", "revid": "167080", "url": "https://it.wikipedia.org/wiki?curid=1646944", "title": "Rechiaro I", "text": ""}
{"id": "1646945", "revid": "287204", "url": "https://it.wikipedia.org/wiki?curid=1646945", "title": "Requiario", "text": ""}
{"id": "1646946", "revid": "8862", "url": "https://it.wikipedia.org/wiki?curid=1646946", "title": "Uruk-Hai", "text": ""}
{"id": "1646947", "revid": "167080", "url": "https://it.wikipedia.org/wiki?curid=1646947", "title": "Requi\u00e1rio", "text": ""}
{"id": "1646949", "revid": "135224", "url": "https://it.wikipedia.org/wiki?curid=1646949", "title": "Hochpustertal", "text": ""}
{"id": "1646950", "revid": "24443", "url": "https://it.wikipedia.org/wiki?curid=1646950", "title": "Nicodemo (membro del Sinedrio)", "text": ""}
{"id": "1646956", "revid": "547034", "url": "https://it.wikipedia.org/wiki?curid=1646956", "title": "Johannes Legrant", "text": "Biografia.\nPoco si conosce dei suoi primi anni di vita, cosa abbastanza comune per i compositori del XV secolo, essendovi problemi di identificazione dovuti alla scarsit\u00e0 delle fonti e alla diversa grafia dei nomi. Tra il 1423 e il 1424 pu\u00f2 essere stato vicario nella chiesa di \"St. Vincent\" a Soignes, una collegiata con una scuola musicale. I registri della Cattedrale di Anversa menzionano un certo \"Heer Jan le Grant\" come cantore della cappella dal 1441 al 1443 e questa persona potrebbe essere Legrant. \nTutta la sua musica giunta fino a noi \u00e8 musica vocale. Il suo stile \u00e8 molto affine a quello degli inizi della scuola di Borgogna ed assomiglia ai primi lavori di Guillaume Dufay e Gilles Binchois. Egli scrisse eleganti melodie sullo stile della scuola di Borgogna e us\u00f2 le forme della musica profana tipiche dei burgundi, ovvero rondeau e ballate. Le forme imitative sono preminenti nella sua produzione.&lt;ref name=\"Wright/Gallagher: Grove online\"&gt;Wright/Gallagher: Grove online&lt;/ref&gt;\nOltre alla musica profana \u2013 quattro rondeau ed una ballata\u00a0\u2013 ci sono pervenuti quattro pezzi di musica sacra: due Gloria parti di messe a due e tre voci e un Credo a tre voci. \nNon \u00e8 noto se fosse parente di Guillaume Legrant, un compositore contemporaneo pi\u00f9 famoso di Johannes. La ballata attribuita a Johannes, secondo alcuni, sarebbe invece di Guillaume secondo le caratteristiche di composizione in essa adottate."}
{"id": "1646957", "revid": "1442080", "url": "https://it.wikipedia.org/wiki?curid=1646957", "title": "Manga pubblicati su Weekly Sh\u014dnen Jump", "text": "Di seguito sono elencate tutte le serie apparse nella rivista \"Weekly Sh\u014dnen Jump\" di Sh\u016beisha, a partire dalla sua fondazione nel 1968. La lista, organizzata in decenni, mostra il titolo dell'opera, la prima e l'ultima uscita e il mangaka che l'ha creata.\nI manga ancora in corso sono indicati con uno sfondo colorato."}
{"id": "1646959", "revid": "339392", "url": "https://it.wikipedia.org/wiki?curid=1646959", "title": "Serie dello Shonen Jump", "text": ""}
{"id": "1646960", "revid": "127054", "url": "https://it.wikipedia.org/wiki?curid=1646960", "title": "Carlo Russo", "text": "Biografia.\nAvvocato ed esponente di spicco della Democrazia Cristiana, \u00e8 stato deputato proprio per la DC dal 1948 fino al 1979.\nHa ricoperto l'incarico di Ministro per i rapporti con il Parlamento e di Ministro delle poste e delle telecomunicazioni; \u00e8 stato Sottosegretario di Stato alla Presidenza del Consiglio dei ministri e al Ministero dell'interno.\nAbbandonato il Parlamento, fu dal 1981 al 1998 giudice della Corte Europea dei diritti dell'uomo; mantenendo poi, alla fine del suo mandato, il titolo di giudice emerito.\n\u00c8 morto all'et\u00e0 di 87 anni nella sua casa di Savona.\nPochi mesi dopo il decesso, a Carlo Russo \u00e8 stato intitolato il lungomare di Celle Ligure, paese d'origine della sua famiglia, e luogo in cui l'ex ministro amava trascorrere abitualmente le vacanze e i momenti di riposo.\nVita privata.\nEra fratello di Giovanni Russo (1932-2016), avvocato e parlamentare"}
{"id": "1646961", "revid": "125957467", "url": "https://it.wikipedia.org/wiki?curid=1646961", "title": "\u00c1lvaro Negredo", "text": "Caratteristiche tecniche.\n\u00c8 un attaccante completo, mancino di piede, in grado di svariare su tutto il fronte d'attacco, dotato di una buona tecnica individuale, molto abile nel gioco aereo e nel segnare reti in acrobazia, ma anche gol da opportunista in area di rigore. Si dimostra inoltre un eccellente rigorista, ha messo a segno in carriera 37 penalty su 44 calciati.\nCarriera.\nClub.\nSoprannominato \"La fiera de Vallecas\" (\"la belva di Vallecas\"), o \"el tiburon\" (\"lo squalo\" per la sua rapacit\u00e0 in area di rigore), cresce calcisticamente nel Rayo Vallecano, prima di essere acquistato nel 2005 dal Real Madrid, che lo manda alla squadra riserve, il Castilla.\nAlmer\u00eda.\nLe buone prestazioni convincono l'allora allenatore del Real, Fabio Capello, a convocarlo in prima squadra per alcune partite di Copa del Rey; il giocatore rimane per\u00f2 in panchina. Nel luglio 2007 viene ceduto all'Almer\u00eda per 3 milioni di euro, con la possibilit\u00e0 di riscattarlo entro due anni. Squadra con cui segna, tra l'altro, il gol della vittoria contro il Real il 2 febbraio 2008. Il primo gol in Primera Divisi\u00f3n lo trova alla prima giornata contro il Deportivo de La Coru\u00f1a gol del momentaneo 1-0 in una gara poi terminata 3-0. Il secondo gol lo segna all'ottava giornata di liga contro l'Osasuna.\nIl 25 novembre 2007 segna il gol del pareggio contro il Villarreal. Contro il Real Vallolid il suo quarto gol in campionato. Il 2 febbraio 2008 contribuisce con un gol alla vittoria contro il Real Madrid segnando il gol del 2 a 0 al 46' minuto su rigore. Altra prestazione notevole quella del 19 aprile quando sigla una doppietta in casa del Siviglia in una partita poi vinta 1-4 per la sua squadra. Termina la stagione 2007-2008 con 13 reti all'attivo con il club che chiude all'ottavo posto.\nLa stagione 2008-2009 invece termina con ben 19 reti col club stavolta undicesimo , e viste le prestazioni finito il prestito torna al Real Madrid che esercita la loro opzione di riacquisto di 5 milioni di euro. Il primo gol della stagione arriva nell'esordio in campionato contro l'Athletic Bilbao vinta 3 a 1 giocata 31 agosto 2008. Segna consecutivamente alla seconda e terza giornata contro il Valencia finita 2 a 2 e con il Malaga, finita 1 a 0. Segna anche al ritorno contro il Valencia realizzando 2 gol nella sfida persa 3 a 2. Contro il Getafe realizza due gol decisivi per la vittoria per 2 a 1.\nSiviglia.\nIl Real Madrid cos\u00ec esercita l'opzione di riacquisto sborsando 5 milioni di euro. Ma il 20 agosto 2009 viene ceduto al Siviglia per 15 milioni di euro, con la possibilit\u00e0 di contro riscatto per le \"merengues\" da esercitare entro due anni, il primo anno a 14 milioni e il secondo a 17 milioni di euro. Il primo gol con la maglia del Siviglia arriva nella terza giornata di Liga il 19 settembre, contro l'CA Osasuna finita 2 a 0 segna il gol dell'1 a 0.\nIl 31 ottobre segna il secondo gol in campionato contro lo Xerez partita vinta 2 a 0 con gol finale di Luis Fabiano. Il 19 dicembre segna un gol inutile perch\u00e9 la partita terminer\u00e0 2 a 1 per il Getafe CF. Il 5 gennaio nei sedicesimi di finale di Coppa del Re contro il Barcellona il gol del 2 a 1 su rigore un minuto dopo il gol del pareggio di Zlatan Ibrahimovi\u0107. Il 31 gennaio 2010 realizza la sua prima doppietta con la maglia del Siviglia nella partita contro il Valencia, vinta 2 a 1. Il 20 febbraio riceve il suo primo cartellino rosso, nella sfida vinta 3 a 1 contro il RCD Mallorca. Il 5 maggio realizza una doppietta contro il Racing Santander vinta 5 a 1. L'ultimo gol arriva il 15 maggio contro l'Almer\u00eda ultima di campionato vinta 3 a 2. Nella stessa partita viene espulso. Il 19 maggio vince il suo primo trofeo in finale di Coppa del Re contro l', dove lui parte da titolare ma viene sostituito al 68' minuto chiudendo cos\u00ec un'annata dal bottino di 15 reti.\nLa stagione 2010-2011 \u00e8 la migliore della sua carriera, dopo la sconfitta contro il Barcellona in Supercoppa di Spagna, inizia la stagione con un gol nella prima partita di campionato contro il Levante il 28 agosto 2010 su calcio di rigore. Il 23 settembre ancora su rigore arriva il secondo gol, gol del momentaneo 1 a 0 partita che poi finir\u00e0 1 a 1. Il 3 ottobre apre le marcature contro l' parita poi vinta 3 a 1. Nella prima partita di Coppa del Re contro il Real Uni\u00f3n vinta 4 a 0 realizza la sua prima doppietta stagionale. Il 4 novembre arriva il primo e unico gol in UEFA Europa League nella parita vinta contro il Karpaty Lviv. Il 14 novembre al 92' minuto segna la rete della vittoria dopo il pareggio siglato da Bertolo del Real Zaragoza. Dopo molte partite senza gol il 15 gennaio 2011 realizza un gol, inutile perch\u00e9 il Siviglia perde 2 a 1 contro l'Espanyol. Il 29 gennaio segna due gol contro il Deportivo de La Coru\u00f1a, partita finita pari (3-3).\nSegna il 3 aprile nella partita vinta contro il Real Zaragoza finita 3 a 1 per il Siviglia e il 9 aprile contro il RCD Mallorca, pareggiata 3 a 3, entrambi i gol siglati su rigore. Si ripete nell'importante sfida contro il Villarreal di Rossi sigla il momentaneo 2 a 0 partita verr\u00e0 vinta 3 a 2 (24 aprile). Nelle ultime 4 giornate segna regolarmente. Il 7 maggio contro il di Jos\u00e9 Mourinho nel disastroso 6 a 2 ai danni del Siviglia segna 2 reti. L'11 maggio contro l'Osasuna realizza ancora una volta due gol, partita per\u00f2 persa 3 a 2. Il 15 maggio contro la Real Sociedad segna un gol venendo anche ammonito e infine nell'ultima giornata di Liga segna un'altra doppietta arrivando a quota 20 gol record personale vincendo anche il Trofeo Zarra che viene dato al calciatore spagnolo che ha siglato pi\u00f9 gol nel corso del campionato. Conclude la stagione con 55 presenze e 26 gol (20 nella liga, 5 nella Coppa del Re e 1 in UEFA Europa League.\nIl 28 agosto 2011, all'esordio in campionato, sigla una doppietta nella partita vinta per 2-1 contro il Malaga. Il 17 dicembre segna il secondo gol nella sconfitta per 2-6 contro il . Nell'ultima stagione con la maglia del Siviglia sigla 31 gol complessivi, di cui 25 in campionato, giungendo quarto nella classifica marcatori.\nManchester City.\nIl 17 luglio 2013 viene ufficializzato il suo passaggio al per 25 milioni di euro. Il 19 agosto 2013 esordisce in Premier League, sostituendo il connazionale David Silva, nella vittoria casalinga per 4-0 contro il . Il 25 agosto 2013 va a segno per la prima volta con la nuova maglia nel turno successivo, nella sconfitta esterna per 2-3 contro il Cardiff. Il 5 novembre seguente realizza la sua prima tripletta con i \"Citizens\", nella sfida di Champions League contro i russi del CSKA Mosca (4-2). L'8 gennaio 2014 sigla la sua seconda tripletta, nella partita di Football League Cup vinta per 6-0 contro il West Ham, raggiungendo cos\u00ec quota 23 gol con il Manchester City. Nella seconda parte di stagione, anche a causa di alcuni problemi fisici, Pellegrini lo relega ad un ruolo di riserva, preferendogli pi\u00f9 spesso Edin D\u017eeko.\nValencia.\nIl 1\u00ba settembre 2014 viene acquistato dal Valencia con la formula del prestito con obbligo di riscatto. Durante la stagione segna solo sei gol in 34 partite, tra campionato e coppe, ma si mette in luce per l'abnegazione e la continuit\u00e0 di rendimento. Il 1\u00ba luglio 2015 viene riscattato dal Valencia per 30 milioni di euro.\nPrestito al Middlesbrough.\nIl 20 luglio 2016 si trasferisce in prestito al Middlesbrough, squadra neopromossa in Premier League. Il 13 agosto seguente, all'esordio con la nuova maglia, segna il suo primo gol con il \"Boro\", nel pareggio per 1-1 contro lo Stoke City al Riverside Stadium. Il 26 novembre realizza una doppietta nel match pareggiato per 2-2 sul campo del Leicester City. Al termine della stagione, culminata con la retrocessione del Middlesbrough, Negredo non viene riscattato e fa quindi ritorno al Valencia.\nBe\u015fikta\u015f.\nIl 2 agosto 2017 viene acquistato dai turchi del Be\u015fikta\u015f con contratto triennale.. Dopo un anno trascorso a Istanbul lascia il club che versa in condizioni di difficolt\u00e0 economiche per la svalutazione della lira turca e non pu\u00f2 garantire il corposo ingaggio al giocatore.\nAl-Nasr.\nIl 18 settembre 2018 firma un contratto con la societ\u00e0 emiratina dell'.\nCadice.\nIl 23 luglio 2020 ritorna in patria per rinforzare il , squadra neopromossa nella Liga Spagnola.\nNazionale.\nDopo una sola presenza con la , esordisce con la nazionale maggiore il 10 ottobre 2009, nella partita valida per le qualificazioni ai mondiali del 2010 contro l' (2-1). Il 14 ottobre dello stesso anno arrivano i suoi primi due gol, nella partita contro la , vinta 5-2 dalla Spagna. Il 4 giugno 2011 realizza il suo terzo gol, nella vittoria per 4-0 contro gli . Il 6 settembre viene schierato in campo da titolare nella gara valida per le qualificazioni agli Europei 2012, contro il (6-0). Parte titolare nella sua unica presenza agli Europei 2012, nella gara contro il Portogallo, venendo sostituito nel secondo tempo.\nStatistiche.\nPresenze e reti nei club.\n\"Statistiche aggiornate al 23 gennaio 2022.\""}
{"id": "1646963", "revid": "121089963", "url": "https://it.wikipedia.org/wiki?curid=1646963", "title": "AFI's 100 Years of Film Scores", "text": "L'AFI's 100 Years of Film Scores \u00e8 una lista che fa parte delle AFI 100 Years... series, stilate annualmente dall'American Film Institute a partire dal 1998, che comprende le 25 colonne sonore pi\u00f9 belle del cinema statunitense. \u00c8 stata resa pubblica nel 2005 in uno special televisivo della CBS."}
{"id": "1646971", "revid": "767487", "url": "https://it.wikipedia.org/wiki?curid=1646971", "title": "Cesare Cattaneo (calciatore)", "text": "Carriera.\nCresciuto nel vivaio del , Cattaneo esord\u00ec in Serie A 1969-1970 con la maglia rossonera ma si tratt\u00f2 di un debutto non proprio felice. Nereo Rocco si trov\u00f2 alla vigilia dell'incontro contro la in piena emergenza difensiva, per le assenze di Schnellinger e Malatrasi, e dovette giocoforza utilizzare per mancanza di alternative il giovane Cattaneo in marcatura su Anastasi: questi ebbe buon gioco nell'approfittare dell'inesperienza del suo imberbe avversario, segnando due delle tre reti che costarono la sconfitta ai milanesi.\nA seguito della disfatta, Cattaneo torn\u00f2 stabilmente tra le riserve e non gioc\u00f2 pi\u00f9, finch\u00e9 nel novembre 1971 venne ceduto a titolo definitivo al . Inizi\u00f2 cos\u00ec una lunga trafila nella serie cadetta tra , Verona, e Novara che rilanci\u00f2 lo stopper brianzolo proponendolo tra i difensori pi\u00f9 redditizi della Serie B malgrado un serio infortunio che lo blocc\u00f2 per diversi mesi.\nNon c'era pi\u00f9 nulla del giovane inesperto difensore dell'esordio in quell'arcigno stopper che riapprod\u00f2 nella massima serie nel 1978 militando nell'. Con la squadra irpina Cattaneo disput\u00f2 quattro stagioni, le migliori della sua carriera formando assieme al battagliero libero Di Somma una coppia di difensori centrali d'altri tempi, tutto cuore, muscoli e grinta, ancora oggi ricordata con affetto dai tifosi avellinesi.\nTerminata l'esperienza al Sud Italia, Cattaneo si trasfer\u00ec al Nord nell' dove trascorse altri quattro anni. Anche a Udine Cattaneo divenne ben presto un beniamino dei tifosi per la sua generosit\u00e0 in campo e fuori e l'attaccamento alla maglia. Veniva soprannominarono Cesarone o \"L'Armar\u00f2n\" (in Friulano significa \"Il Grande Armadio\") per la sua mole. Ebbe l'opportunit\u00e0 di essere compagno di squadra di Zico.\nDopo Udine, Cattaneo scese in Serie C1 nel per poi tornare in B nel Lanerossi Vicenza dove concluse la carriera.\nIn carriera ha totalizzato complessivamente 187 presenze e 6 reti in Serie A e 220 presenze e 9 reti in Serie B. Ha inoltre all'attivo due promozioni in A, col Verona nella stagione 1974-1975 e con l'Avellino nella stagione 1977-1978."}
{"id": "1646985", "revid": "6923", "url": "https://it.wikipedia.org/wiki?curid=1646985", "title": "Conte di Clarendon", "text": "Conte di Clarendon \u00e8 un titolo nobiliare inglese creato due volte nella storia britannica, nel 1661 e nel 1776.\nPrima creazione del titolo.\nIl titolo fu creato per la prima volta fra i pari d'Inghilterra nel 1661 per lo statista Edward Hyde, I barone Hyde. Fu cancelliere dello Scacchiere dal 1643 al 1646 e lord cancelliere dal 1658 al 1667 ed un suo fedele consigliere politico di Carlo II, anche se poi cadde in disgrazia e fu costretto all'esilio. Hyde era gi\u00e0 stato creato barone Hyde, di Hindon nella contea del Wiltshire, nel 1660, e fu creato visconte Cornbury, nella contea di Oxford, nello stesso periodo in cui divent\u00f2 conte. Anche questi titoli erano fra i pari d'Inghilterra. il suo secondo figlio maschio, the Hon. Laurence Hyde fu anche egli un politico e creato conte di Rochester nel 1682. La figlia di Lord Clarendon, Lady Anne Hyde spos\u00f2 il futuro Giacomo II d'Inghilterra e fu madre d elle regine Maria II e Anna.\nLord Clarendon fu succeduto dal maggiore dei suoi due figli maschi, Henry, il secondo conte. Anche lui era un uomo politico e serv\u00ec come lord del sigillo privato e lord luogotenente d'Irlanda. Suo figlio, il terzo conte, fu rappresentante per il Wiltshire e Christchurch alla camera dei comuni e funse da governatore di New York, prima di succedere alla contea; aveva sposato Catherine, VIII baronessa Clifton, ma mor\u00ec a New York prima di diventare contessa. Il loro unico figlio maschio Edward Hyde, visconte Cornbury, successe a sua madre come IX barone Clifton nel 1706; mor\u00ec dieci anni prima di suo padre, celibe. La loro unica figlia Lady Theodosia successe a suo fratello come X baronessa Clifton (vedi Barone Clifton per la storia successiva di questo titolo).\nLord Clarendon fu succeduto da suo cugino di primo grado, Henry Hyde, II conte di Rochester, che divent\u00f2 il quarto conte di Clarendon; era l'unico figlio maschio del primo conte di Rochester. In precedenza aveva rappresentato Launceston alla camera dei comuni e servito come lord luogotenente di Cornovaglia. Il suo unico figlio superstite ed erede apparente Henry Hyde, visconte Cornbury, fu convocato alla camera dei lord attraverso un writ of acceleration con il titolo minore di suo padre di barone Hyde nel 1751. Tuttavia, mor\u00ec senza figli nel mese di aprile 1753, otto mesi prima della morte di suo padre. Di conseguenza, alla morte di Lord Clarendon, nel dicembre 1753 tutti i titoli si estinsero.\nSeconda creazione del titolo.\nLady Jane Hyde, la figlia maggiore di Henry Hyde, IV conte di Clarendon, spos\u00f2 William Capell, III conte di Essex. La loro figlia, Lady Charlotte Capell spos\u00f2 il diplomatico e politico Thomas Villiers secondo figlio di William Villiers, II conte di Jersey.\nVilliers fu inviato a Vienna e Berlino, e serv\u00ec in qualit\u00e0 di Ministro delle Poste (\"Joint Postmaster General\") e come Cancelliere del Ducato di Lancaster. Nel 1748 venne nominato barone del Regno di Prussia, titolo che ebbe licenza Reale inglese e pot\u00e9 essere utilizzato anche in Gran Bretagna. Nel 1776, la contea di Clarendon fu ripresa e William Villiers fu nominato primo conte di Clarendon.\nA Lord Clarendon succedette il figlio maggiore Thomas Villiers che fu deputato al Parlamento per il seggio di Christchurch e Helston. Non si spos\u00f2 mai e fu seguito dal fratello minore, il terzo conte, John Villiers.\nQuesti fu rappresentante per diverse circoscrizioni alla Camera dei Comuni e serv\u00ec come \"Comptroller of the Household\" tra il 1789 e il 1790. Ebbe solo una figlia e gli succedette il nipote, George Villiers, IV conte di Clarendon, diretto antenato dell'attuale detentore George Villiers, VIII conte di Clarendon.\nConti di Clarendon, seconda creazione (1776).\nL'erede apparente \u00e8 il figlio maggiore dell'attuale detentore, Edward George James Villiers, Lord Hyde (nato nel 2008)"}
{"id": "1646987", "revid": "585241", "url": "https://it.wikipedia.org/wiki?curid=1646987", "title": "Zaccheo", "text": "Secondo la tradizione, \u00e8 stato poi il primo vescovo di Cesarea di Palestina.\nNei Vangeli.\nIl Vangelo secondo Luca ci presenta la figura di Zaccheo (). Entrato Ges\u00f9 a Gerico, Zaccheo desidera vederlo. Essendo piccolo di statura pensa bene di salire su un sicomoro. Quando Ges\u00f9 giunge sotto l'albero, si ferma e dice: \nZaccheo lo accoglie in casa e si converte, promettendo a Ges\u00f9: "}
{"id": "1646988", "revid": "120867938", "url": "https://it.wikipedia.org/wiki?curid=1646988", "title": "Calendario ortodosso", "text": ""}
{"id": "1646990", "revid": "309289", "url": "https://it.wikipedia.org/wiki?curid=1646990", "title": "\u010cumy\u0161", "text": "Il \u010cumy\u0161 () \u00e8 un fiume della Russia siberiana meridionale, affluente di destra dell'Ob'. Scorre nell'Oblast' di Kemerovo e nel Territorio dell'Altaj.\nDescrizione.\nIl \u010cumy\u0161 ha origine dall'unione dei due rami sorgentiferi Kara-\u010cumy\u0161 (lungo 173\u00a0km) e Tom'-\u010cumy\u0161 (110\u00a0km) che scendono dal versante orientale delle alture di Salair; fluisce inizialmente in direzione mediamente meridionale, piegando successivamente verso sud-ovest, quindi nord-ovest; dopo alcune centinaia di chilometri percorsi nel Territorio dell'Altaj, descrive un'ampia ansa, prendendo nuovamente direzione sud-occidentale prima di sfociare nell'Ob' 88 chilometri a valle di Barnaul. \nLa fiume ha una lunghezza di 644\u00a0km e il suo bacino \u00e8 di 23\u00a0900\u00a0km\u00b2. La sua portata media, a 74\u00a0km dalla foce, al villaggio di Tal'menka, \u00e8 di 131,08\u00a0m\u00b3/s. I maggiori affluenti di destra sono: Tal'menka, Alambaj, Sungaj, Uksunaj; da sinistra Sary-\u010cumy\u0161. Il corso del fiume si svolge principalmente sull'altopiano Bijsko-\u010cumy\u0161kaja (\u0411\u0438\u0439\u0441\u043a\u043e-\u0427\u0443\u043c\u044b\u0448\u0441\u043a\u0430\u044f \u0432\u043e\u0437\u0432\u044b\u0448\u0435\u043d\u043d\u043e\u0441\u0442\u044c).\nSulle rive del fiume ci sono numerosi insediamenti: la citt\u00e0 di Zarinsk e, tra i maggiori villaggi, El'covka, Martynovo, Kytmanovo, \u0160adrincevo e Tal'menka. Il fiume \u00e8 navigabile nei 300\u00a0km inferiori; nella parte alta viene utilizzato per il \"rafting\". "}
{"id": "1646991", "revid": "287204", "url": "https://it.wikipedia.org/wiki?curid=1646991", "title": "Cumys", "text": ""}
{"id": "1646992", "revid": "80339", "url": "https://it.wikipedia.org/wiki?curid=1646992", "title": "Chumysh", "text": ""}
{"id": "1646997", "revid": "709565", "url": "https://it.wikipedia.org/wiki?curid=1646997", "title": "Erik Josten", "text": "Erik Stephan Josten, pi\u00f9 noto come Erik Josten, \u00e8 un personaggio dei fumetti pubblicato dalla Marvel Comics.\nErik Josten ha usato nel corso del tempo quattro nomi di battaglia:\nBiografia del personaggio.\nErik Josten nasce a Milwaukee, in Wisconsin. Lavora come mercenario fino al giorno in cui, grazie all'aiuto dell'Incantatrice, viene sottoposto ad un trattamento ionico (con una macchina creata dal barone Heinrich Zemo) che lo rende super-forte. Coniato il nome \"Power Man\", diventa il partner dell'Incantatrice, prima, e dello Spadaccino (Jacques Duquesne), poi, con i quali combatte i Vendicatori. Durante la sua carriera ha lavorato per il Teschio Rosso, sempre assieme allo Spadaccino, e per il Mandarino, inoltre, \u00e8 stato un membro della Legione Letale.\nSuccessivamente, Josten si scontra con Luke Cage, che voleva per s\u00e9 il nome Power Man. Nella lotta tra i due sar\u00e0 quest'ultimo a prevalere. Josten entra a far parte della nuova Legione Letale del Conte Nefaria che per\u00f2 lo tradisce rubandogli i poteri.\nCon la sua forza diminuita Erik decide di mettersi in proprio e cambiare il proprio nome in \"Smuggler\". In questa nuova identit\u00e0 si incontra con l'Uomo Ragno, che prima lo combatte e poi lo salva da un attentato ideato dal Maggia.\nL'incontro con il dottor Karl Malus, dona a Josten l'abilit\u00e0 di accrescere la propria taglia (usando un derivato delle particelle Pym) e un nuovo nome, \"Golia\". Con questo nuovo potere combatte James Rhodes, nei panni di Iron Man, e i Vendicatori della Costa Ovest, finendo tuttavia sconfitto.\nDurante la saga Atti di vendetta si scontra di nuovo con l'Uomo Ragno che lo batte un'altra volta, avendo momentaneamente i poteri cosmici di Capitan Universo.\nSotto la guida del Sinistro Mietitore, si batte ancora con i Vendicatori della Costa Ovest, mentre sotto quella del secondo Barone Zemo entra in una nuova formazione dei Signori del male, grazie ai quali riesce ad espugnare la base dei Vendicatori e a mandare in coma addirittura il potente Ercole.\nRinchiuso nella Volta dopo un nuovo atto di vendetta contro l'Uomo Ragno, tenta di evadere ma \u00e8 fermato dai Vendicatori e dalla Freedom Force.\nIn seguito combatte Wonder Man nel tentativo di rifarsi un nome, e successivamente si batte anche con Giant-Man, Ant-Man, e Clint Barton, nuovamente nei panni di Golia.\nDiventa una vittima dei criminali Kosmosiani ma viene salvato da Giant-Man.\nEntra nella prima formazione dei Thunderbolts, assumendo l'identit\u00e0 di \"Atlas\", convertendosi iniziando una carriera da eroe, ruolo che tuttavia manterr\u00e0 in seguito.\nColpito da un'arma del Conte Nefaria, diviene una creatura di pura energia ionica e possiede il corpo di Dallas Riordan, la donna che ama.\nLa separazione da Dallas lo lascia senza poteri, ma grazie a Fixer riguadagna la capacit\u00e0 di cambiare taglia grazie alle particelle Pym, ed in seguito sfruttando l'energia ionica contenuta nella Riordan (che per\u00f2 diventer\u00e0 una paraplegica, fino a che Josten non le ridar\u00e0 una parte dell'energia rubata).\nCivil War.\nAtlas \u00e8 uno dei supereroi che decider\u00e0 di non registrarsi come agente governativo, appoggiando la fazione di capitan America contro la fazione di Iron Man. Verr\u00e0 ucciso in seguito dal clone di Thor.\nPoteri e abilit\u00e0.\nJosten \u00e8 dotato di super-forza, dono della macchina del Barone Zemo. In seguito acquisisce la possibilit\u00e0 di alterare la propria taglia, sfruttando vari metodi.\nAltri media.\nAtlas \u00e8 uno dei personaggi presenti nel pacchetto DLC dei Thunderbolts in \"LEGO Marvel's Avengers\"."}
{"id": "1646998", "revid": "486946", "url": "https://it.wikipedia.org/wiki?curid=1646998", "title": "Integrale di Lebesgue-Stieltjes", "text": "In analisi matematica e teoria della misura, l'integrale di Lebesgue-Stieltjes \u00e8 una generalizzazione degli integrali di Riemann-Stieltjes e Lebesgue. L'integrale prende il nome da Henri Lebesgue e Thomas Joannes Stieltjes, ed \u00e8 anche noto come integrale di Lebesgue-Radon o integrale di Radon.\nDefinizione.\nL'integrale di Lebesgue-Stieltjes generalizza l'integrale di Riemann-Stieltjes in maniera analoga a come l'integrale di Lebesgue generalizza quello di Riemann, cio\u00e8 considerando un opportuno spazio di misura e definendo l'integrale per funzioni semplici. L'integrale di una funzione generica viene quindi realizzato facendo il limite degli integrali delle funzioni semplici che approssimano la funzione stessa.\nSi consideri una funzione additiva non negativa a variazione limitata definita sugli intervalli della retta reale:\nDato uno spazio misurabile formula_2 tale che formula_3 ha supporto su formula_4, se si definisce la misura:\nlo spazio formula_6 \u00e8 uno spazio di misura.\nIntegrale di funzioni semplici.\nData una funzione semplice:\ndove formula_8 \u00e8 la funzione indicatrice dell'insieme misurabile formula_9, il suo integrale di Lebesgue-Stieltjes \u00e8 definito come:\nIntegrale di funzioni positive.\nSe formula_11 \u00e8 un funzione misurabile non negativa (rispetto alla misura formula_12), l'integrale di formula_13 su formula_14rispetto a formula_12 \u00e8 definito come l'estremo superiore degli integrali delle funzioni semplici che approssimano formula_13:\ndove formula_18 su formula_19, formula_20, altrimenti.\nIntegrale di funzioni generiche.\nNel caso pi\u00f9 generale in cui si considera una funzione formula_21, si definiscono la parte positiva e la parte negativa della funzione:\ndove formula_23 e formula_24.\n\u00c8 inoltre possibile svincolarsi dalla richiesta che la funzione formula_3 cui \u00e8 associata la misura sia non negativa; considerando infatti le funzioni formula_26 e formula_27 si pu\u00f2 definire la misura:\ne l'integrale di una funzione formula_13 vale:\nIntegrale di Daniell.\nUn modo alternativo per definire l'integrale di Lebesgue-Stieltjes \u00e8 l'integrale di Daniell, che estende l'integrale di Riemann\u2013Stieltjes. Detta formula_31 un funzione continua a destra e non crescente sull'intervallo formula_32, sia formula_33 l'integrale di Riemann\u2013Stieltjes:\nper tutte le funzioni continue formula_13. Il funzionale lineare formula_33 definisce una misura di Radon su formula_32, e pu\u00f2 essere esteso alla classe di tutte le funzioni non-negative ponendo:\nPer funzioni misurabili rispetto alla sigma-algebra di Borel si ha:\ned entrambi i membri dell'identit\u00e0 definiscono quindi l'integrale di Lebesgue\u2013Stieltjes di formula_40. La misura esterna formula_41 \u00e8 definita dalla relazione:\ndove formula_43 \u00e8 la funzione indicatrice di formula_44.\nLegami con gli altri integrali.\nSe formula_12 \u00e8 la misura di Lebesgue, l'integrale di Lebesgue-Stieltjes si riduce all'integrale di Lebesgue.\nSe formula_13 \u00e8 una funzione continua di variabile reale a valori reali e formula_3 \u00e8 una funzione reale non decrescente, allora l'integrale di Lebesgue\u2013Stieltjes \u00e8 equivalente all'integrale di Riemann-Stieltjes. Spesso si scrive:\nlasciando implicita la misura formula_12. Si tratta di un formalismo molto comune in teoria della probabilit\u00e0, dove formula_50 \u00e8 la funzione di ripartizione di una variabile casuale reale formula_51:"}
{"id": "1646999", "revid": "76963", "url": "https://it.wikipedia.org/wiki?curid=1646999", "title": "Jenna Fischer", "text": "Biografia.\nCarriera.\nNata nell'Indiana, figlia di Anne e Jim Fischer, \u00e8 cresciuta a Saint Louis nel Missouri, dove frequenta la Nerinx Hall High School, in seguito studia Teatro alla Truman State University. Inizia la sua carriera ottenendo piccola apparizioni in serie tv, come \"Spin City\", \"Squadra Med - Il coraggio delle donne\", \"Le cose che amo di te, Cold Case - Delitti irrisolti\" e \"Six Feet Under\", lavorando nel frattempo come segretaria a Los Angeles. Nel 2004 scrive e dirige il mockumentary \"LolliLove\", che vede tra i protagonisti l'allora marito James Gunn. Successivamente recita nel film \"I segreti per farla innamorare\" e ottiene un piccolo ruolo nella commedia \"40 anni vergine\". \nA partire dal 2005, Jenna Fischer veste i panni della segretaria Pam Beesly, uno dei personaggi principali di \"The Office\", ovvero la riedizione statunitense dell'omonimo show ideato da Ricky Gervais. L'attrice reciter\u00e0 in quel ruolo fino alla conclusione della serie, nel 2013, ottenendo risalto mediatico, fino ad una nomination ai Primetime Emmy Awards.\nNel 2006 recita nell'horror \"Slither\", seguito dalle commedie \"Blades of Glory - Due pattini per la gloria\" e \"I fratelli Solomon\". Nel 2007 interpreta la moglie di John C. Reilly in \"\", mentre nel 2008 lavora nuovamente con Reilly in \"The Promotion\". Nel 2011 partecipa come co-protagonista al film \"Libera uscita\", in cui recita accanto a Owen Wilson, Jason Sudeikis e Christina Applegate.\nDal 2020, conduce un podcast online dedicato a \"The Office\", assieme alla collega Angela Kinsey.\nVita privata.\nJenna Fischer si \u00e8 sposata nel 2000 con il regista James Gunn, conosciuto attraverso il fratello di quest'ultimo, Sean. I due hanno divorziato nel 2008, pur restando in buoni rapporti. Nel 2010, l'attrice \u00e8 convolata a nozze con il regista e sceneggiatore Lee Kirk. La coppia ha quindi dato alla luce prima Weston, nel 2011 (sugli schermi, la gravidanza dell'attrice \u00e8 coincisa con la seconda del suo personaggio), poi Harper Marie, nel 2014."}
{"id": "1647001", "revid": "4175", "url": "https://it.wikipedia.org/wiki?curid=1647001", "title": "Duca di Monmouth", "text": ""}
{"id": "1647006", "revid": "124459369", "url": "https://it.wikipedia.org/wiki?curid=1647006", "title": "Giuseppe Mengoni", "text": "Fu il progettista della Galleria Vittorio Emanuele II di Milano.\nBiografia.\nFormazione.\nGiuseppe Francesco Giulio Mengoni nacque il 23 novembre 1829 a Fontana (oggi Fontanelice), vicino Imola, da famiglia originaria di Piazzola in Val di Rabbi (Trentino). Secondogenito di Zaccaria, dottore in legge e proprietario terriero, e Valeria Bragaldi, figlia di Giovanni Damasceno Bragaldi, uomo colto e raffinato. Dopo aver intrapreso gli studi alla scuola di Fontana pass\u00f2 al ginnasio di Imola, dove si rivel\u00f2 un allievo brillante e talentuoso, particolarmente interessato al disegno (1843-1846). Negli anni giovanili Giuseppe pot\u00e9 anche dare prova del proprio coraggio, arruolandosi nel 1848 come volontario nella Prima Compagnia del Battaglione dei Cacciatori dell'Alto Reno, capitanato dal colonnello Livio Zambeccari.\nNel 1847 Zaccaria e Valeria si trasferirono a Bologna, al n. 36 di via San Vitale, cos\u00ec da consentire ai figli Giuseppe, Fabio e Giovanni la prosecuzione degli studi. Nella citt\u00e0 felsinea Mengoni si iscrisse alla Pontificia Accademia di Belle Arti e alla Pontificia Facolt\u00e0 di Filosofia (Fisica), cos\u00ec da poter seguire le lezioni di prospettiva del professor Cocchi, con il quale instaur\u00f2 una feconda amicizia, ed i corsi di architettura e ornato del professor Lodi, profondo conoscitore delle caratteristiche e delle potenzialit\u00e0 degli elementi da costruzione in ferro. In questo modo Mengoni pot\u00e9 conciliare le conoscenze artistiche proprie dell'architetto, maturate in seno al Cocchi, con una robusta competenza nel campo della matematica e della fisica, necessaria in un'Europa che proprio in quegli anni vedeva emergere una nuova figura professionale vincente, quella dell'ingegnere.\nDopo essersi laureato il 21 giugno 1851 con una tesi di ottica, ottenendo una votazione di 11 su 11 senza lode, Mengoni viaggi\u00f2 in Francia, Germania, Regno Unito e soggiorn\u00f2 a Roma, cos\u00ec da ampliare i propri orizzonti culturali. Nonostante le soddisfazioni accademiche, Mengoni in questo periodo fu funestato da vari lutti famigliari, allorch\u00e9 nel 1852 gli mor\u00ec fratello diciottenne Giovanni e nel 1856 perse anche il padre. Ci\u00f2 malgrado, egli non si lasci\u00f2 scoraggiare, a tal punto che nel 1854 concluse con successo il tirocinio presso l'ingegnere bolognese Cesare Bassani, e nel 1856 venne finalmente abilitato alla professione di ingegnere civile, con rilascio del diploma da parte della Pontificia Universit\u00e0 di Bologna il 29 maggio.\nPrime esperienze.\nTerminati gli studi Mengoni si applic\u00f2 all'ingegneria ferroviaria, collaborando dal 1\u00ba agosto 1857 al 12 aprile 1860 alla costruzione delle strade ferrate del Lombardo Veneto e dell\u2019Italia centrale: speciale menzione merita la ferrovia Pracchia-Bologna, progettata con la sapiente regia dell\u2019ingegnere J.L. Protche. Sempre del Mengoni sono alcuni studi per la stazione ferroviaria di Bologna, gli apparati cerimoniali per l'ingresso in citt\u00e0 di Vittorio Emanuele II il 1\u00ba maggio (1860) e il catafalco commemorativo in San Petronio per la morte di Camillo Benso conte di Cavour, mancato cinquantunenne nel 1861.\nNel frattempo Mengoni partecip\u00f2 alla sistemazione della piazza di Porta Saragozza e delle sue adiacenze, proponendo un progetto assai articolato che riscosse molti consensi: furono in molti, infatti, a palesare un sincero \u00abgradimento avuto per le incessanti sue premure nel dirigere il vistoso lavoro di costruzione della Porta\u00bb, per usare le parole di Petronio Malvasia, presidente della Commissione ai lavori presso la Porta. Ad apprezzare il lavoro del Mengoni vi fu anche Coriolano Monti, l'ingegnere capo del Comune di Bologna, che non esit\u00f2 ad assumere a s\u00e9 l\u2019incarico di Porta Saragozza e a plagiare spudoratamente il progetto del sottoposto. Il Mengoni, accortosi che il progetto del Monti non era che un infelice copia del proprio, il 10 febbraio 1861 diede alle stampe le \"Osservazioni dell\u2019ingegnere Giuseppe Mengoni di Bologna sui progettati lavori di sistemazione ed ornamento della piazza interna di Porta Saragozza ed allargamento di strada\", opuscolo che intendeva confrontare i due progetti e denunciarne le somiglianze. La pubblicazione di quest'opuscolo suscit\u00f2 aspre polemiche, fra le quali spicca quella violentissima di Pietro Selvatico, che comportarono l'interruzione immediata dei lavori.\nTra gli altri lavori del Mengoni ascrivibili a questo periodo si ricordano il Palazzo di residenza della Cassa di Risparmio di Bologna (1867) il Teatro di Magione in Umbria (1870), i mercati fiorentini di San Lorenzo, San Frediano e della Mattonaia (1870-1874), il grande progetto per il \u00abPiano di ampliamento della citt\u00e0 di Roma\u00bb (1873), il progetto di adattamento ad uso di ospedale delle case Campomori a Fontane (1874, non realizzato).\nPiazza Duomo e la Galleria Vittorio Emanuele II.\nNel 1861 Mengoni vinse il concorso internazionale per il totale ridisegno \u00abdi Piazza Duomo e [delle] vie adiacenti a Milano\u00bb, bandito dal Comune per dotare il centro cittadino di una nuova fisionomia, compiuta e monumentale, assolutamente necessaria per una citt\u00e0 che ambiva ad assumere un ruolo di spicco nel neonato Regno d'Italia. L'architetto intendeva rimodernare quello che era il salotto buono della borghesia meneghina costruendo una monumentale galleria di raccordo tra piazza del Duomo e la contigua piazza della Scala, una grande loggia reale, vari edifici porticati e un palazzo detto dell'Indipendenza, prospiciente la fabbrica religiosa.\nDi questo faraonico progetto iniziale, tuttavia, non venne realizzata che la galleria Vittorio Emanuele II, che sin dal momento della sua costruzione (la prima pietra venne posata il 7 marzo 1865) non manc\u00f2 di suscitare vivaci dibattiti e polemiche. Mengoni pens\u00f2 la Galleria come un enorme complesso edilizio formato da quattro bracci coperti da raffinate ed ardite volte in ferro e vetro che si intersecano al centro, generando uno spazio ottagonale (vero e proprio perno di tutto l'organismo architettonico) sul quale si imposta una grande cupola vetrata a base circolare. La pavimentazione \u00e8 in marmo policromo, le facciate sono ornate da lesene con stucchi e cementi di gusto neorinascimentale e l'Ottagono centrale \u00e8 decorato con stemmi a smalti colorati della dinastia sabauda e delle principali citt\u00e0 italiane (Milano, Torino, Firenze e Roma).\nGrazie anche all'ingente sostegno di capitali esteri, Mengoni con la Galleria riusc\u00ec a raggiungere una nuova spazialit\u00e0 urbana, ricca di valori architettonici destinati ad essere replicati in imprese analoghe, come la galleria Umberto I di Napoli. Ci\u00f2 malgrado, il progetto sub\u00ec aspre critiche che amareggiarono non poco l'architetto, animato dal romantico desiderio di \u00absuperare tutti gli artisti viventi e di regnare nella posterit\u00e0 al lato di Raffaello e Michelangelo\u00bb. La sua carriera, in effetti, era assai promettente, come testimoniato dalla nomina a \"Membre Correspondant\" dell\u2019Academia Imperial das Bellas Artes di Rio de Janeiro (9 settembre 1876) e a svariati altri riconoscimenti ottenuti in Italia, Europa e America.\nLa costruzione della Galleria si concluse il 30 dicembre 1877; Mengoni, tuttavia, non pot\u00e9 assistere alle solenni cerimonie d'inaugurazione, fissate il giorno successivo, siccome sempre il 30 dicembre precipit\u00f2 dall'impalcatura pi\u00f9 alta della sua Galleria, sulla quale si era inerpicato per ispezionare i dettagli di una finitura. Mengoni concluse cos\u00ec la propria carriera alla vigilia dell'inaugurazione della sua architettura pi\u00f9 significativa, e vi furono molte persone che - non credendo alla fatalit\u00e0 di un incidente - ventilarono persino l'ipotesi del suicidio. I funerali furono solenni, e vi parteciparono ben quattromila persone, fra le quali il pittore e amico Francesco Hayez.\nRiposa al cimitero monumentale di Milano in una tomba abbellita da un monumento opera dello scultore Francesco Barzaghi (1879-1881)."}
{"id": "1647011", "revid": "347132", "url": "https://it.wikipedia.org/wiki?curid=1647011", "title": "Giuseppe Pignatelli", "text": "Era figlio del principe Antonio Pignatelli Aragona Cort\u00e9s, nobile di origine italiana capostipite della linea familiare dei conti di Fuentes e di Maria Francesca de Moncayo Blanes y Centelles, contessa di Fuentes.\nViene considerato l'elemento chiave che segn\u00f2 il passaggio dai vecchi gesuiti soppressi ed esiliati dal 1759 e i nuovi riformati e reinstaurati nel 1814.\nBiografia.\nInizi\u00f2 nel collegio di Saragozza della Compagnia di Ges\u00f9 a 12 anni, insieme al fratello Nicola ed entr\u00f2 nella Compagnia all'et\u00e0 16 anni. Si ammal\u00f2 di tubercolosi, affezione che lo segn\u00f2 per il resto della sua vita. Proprio questo male gl'imped\u00ec di vedere esaudito un suo desiderio, quello di andare a lavorare nelle missioni fra gl'indiani d'America.\nOrdinato a 25 anni nel 1762, venne espulso per ordine di re Carlo III insieme ad altri gesuiti il 3 aprile 1767 e prefer\u00ec condividere la sorte dei suoi confratelli, piuttosto che sfruttare il suo lignaggio di nascita per evitare l'esilio.\nErano tempi amari per l'Ordine in tutta Europa, tanto che i gesuiti vennero espulsi dal Portogallo, disciolti in Francia, deportati dalla Spagna, dal Regno delle due Sicilie, dal ducato di Parma e Piacenza e da Malta. Riuscirono a sopravvivere solo nei regni di Russia, Prussia e nella regione della Slesia. Un duro colpo giunse da papa Clemente XIV che nel 1773 eman\u00f2 il breve apostolico \"Dominus ac Redemptor\" decretando lo scioglimento della Compagnia di Ges\u00f9.\nGiuseppe comunque tenne duro e riusc\u00ec a raggruppare intorno a s\u00e9 a Bologna i confratelli rimanenti e a guidarli nonostante tutte le difficolt\u00e0 del momento e la sua precaria salute: un passo che favor\u00ec la restaurazione dell'Ordine tre anni dopo la sua morte. Uno dei momenti chiave fu quello con papa Pio VI, che concesse la riunione dei gesuiti di tutti i Paesi con i superstiti che si trovavano in Russia. Inoltre, il Pontefice stabil\u00ec l'apertura di un noviziato a Colorno, in Italia, nel Ducato di Parma, incaricando proprio Giuseppe Pignatelli di ricoprire la carica di maestro dei novizi. Successivamente, nel 1800, Pio VII dispose la definitiva rinascita dell'Ordine, del quale il Pignatelli divenne padre provinciale, mentre nel 1801, Carlo Emanuele IV, re di Sardegna, ripristin\u00f2 il diritto dei gesuiti a risiedere nel suo regno. Pignatelli stesso entr\u00f2 nel nuovo noviziato della Compagnia l'11 febbraio del 1815. Dopo l'incertezza del periodo napoleonico, Giuseppe pot\u00e9 ricostruire altre due case per la Compagnia di Ges\u00f9, a Roma e a Napoli. \nMor\u00ec a Roma il 15 novembre 1811. Fu sepolto, come da lui richiesto, nella chiesa della Madonna del Buon Consiglio. Per evitare di allarmare gli occupanti francesi con eccessivi movimento di popolo, il funerale avvenne in forma semplice. Solo nel 1900 i resti furono traslati nella chiesa del Ges\u00f9, nella cappella del Crocifisso.\nCanonizzazione.\nLa vita di Pignatelli fu costantemente accompagnata dalla fama di santit\u00e0. Il processo informativo fu avviato nel 1836. Nel 1842 per decreto di papa Gregorio XVI la causa venne introdotta. Papa Benedetto XV promulg\u00f2 l'eroicit\u00e0 delle virt\u00f9 nel 1917. Papa Pio XI firm\u00f2 il decreto di beatificazione il 25 febbraio del 1933 e lo proclam\u00f2 il 21 maggio dello stesso anno. Papa Pio XII sottoscrisse il decreto di canonizzazione il 12 maggio 1954 e ne celebr\u00f2 il rito il 12 giugno 1954.."}
{"id": "1647012", "revid": "287204", "url": "https://it.wikipedia.org/wiki?curid=1647012", "title": "Juan Angel Krupoviesa", "text": ""}
{"id": "1647014", "revid": "218536", "url": "https://it.wikipedia.org/wiki?curid=1647014", "title": "Reginaldus Libert", "text": "Biografia.\nMolto poco si conosce della sua vita. Egli potrebbe essere lo stesso Reginaldus che fu impiegato alla cattedrale di Cambrai come insegnante di canto dei ragazzi del coro nel 1424.\nSoltanto quattro sue composizioni sono state identificate. Due sono dei rondeau, la pi\u00f9 popolare forma di chanson del tempo. Entrambi i pezzi sono a tre voci in cui soltanto la voce superiore era provvista di testo (gli strumenti erano spesso usati per le altre parti, specialmente nella musica della scuola di Borgogna).\nLa sua composizione pi\u00f9 famosa \u00e8 una messa completa a tre voci scritta per la prima volta con la tecnica del falso bordone. Una caratteristica poco comune di questa messa \u00e8 che non contiene soltanto i pezzi classici dell'ordinario della messa (Kyrie, Gloria, Credo, Sanctus, Agnus Dei) ma anche il Proprio. Per questa caratteristica assomiglia alla \"Missa Sancti Jacobi\" di Guillaume Dufay, che \u00e8 spesso considerata come il primo esempio di applicazione della tecnica del falso bordone alla composizione di una messa. La messa di Libert usa una fonte di canto piano che permea tutti i movimenti e che migra da voce a voce. Dal punto di vista stilistico, questa messa sembra collocarsi intorno al 1430.\nLibert scrisse anche un Kyrie a quattro voci. Entrambi i lavori, il Kyrie e la messa, sono riportati nei \"Trent Codices\"."}
{"id": "1647015", "revid": "223454", "url": "https://it.wikipedia.org/wiki?curid=1647015", "title": "Hellacopters", "text": ""}
{"id": "1647019", "revid": "287204", "url": "https://it.wikipedia.org/wiki?curid=1647019", "title": "Tommaso Crudeli", "text": "Tommaso Crudeli \u00e8 ricordato come un campione del libero pensiero ed il della Massoneria.\nBiografia.\nGiovinezza.\nNacque a Poppi il 21 dicembre 1702, primo di quattro figli nati dal matrimonio di Antonia Ducci con Atto (\u20201739), esponente di una famiglia di giuristi con numerose propriet\u00e0 nel bacino dell'Arno casentino. \nPur non mancando la cura parentale nell'educazione e nella via degli studi, Tommaso fu affidato a Poppi dapprima a Torello Vangelisti, poi a Firenze alla docenza di Anton Maria Salvini e di Pier Francesco Tocci. Al suo fianco fu sempre il tutore conterraneo e maestro Bernardo Tanucci di Stia, che ebbe grande stima di Tommaso anche dopo le vicende dell'Inquisizione. In linea con la tradizione familiare studi\u00f2 legge all'Universit\u00e0 di Pisa, dove si laure\u00f2 \"in utroque\" il 24 gennaio 1726. L'ambiente culturale di Pisa e le tensioni innovative dove si andava formando la nuova cultura enciclopedica, impostata sull'atomismo democriteo, sulla matematica e sul recupero del metodo storico-filologico, rafforz\u00f2 notevolmente la mente di Tommaso in fatto di critica, di antidogmatismo e di pensiero eterodosso rispetto al monopolio clericale del tempo.\nIn questo contesto Tommaso, non solo perch\u00e9 attratto da contesti accademici e urbani, decise di rompere la successione in chiave di maggiorascato, rinunciando alla primogenitura della propriet\u00e0 tesa a non frammentare il patrimonio immobiliare. Il rifiuto di questa regola, compiuto coscientemente, indica la visione giovanile che Tommaso gi\u00e0 aveva della materialit\u00e0, condizionante non solo il mantenimento patrimoniale per la posterit\u00e0 familiare, ma soprattutto la stessa propria vita, senza lasciare spazi alla libert\u00e0 del pensiero, agli studi, all'innovazione per il miglioramento sociale dell'Umanit\u00e0 e liberandola dal mancipio millenario. \nLe descrizioni del personaggio sono legate ad alcune testimonianze. Fra queste un solo ritratto in vita e gli altri eseguiti a memoria, oltre a uno scritto di Giovanni Gualberto de Soria, coevo di Tommaso e docente di filosofia a Pisa e anch'egli vicino all'accusa di eresia, che descriveva il poppese cos\u00ec: \u00abera alto di statura, scarnito, bianco, d'occhi neri piccoletti, e vivacissimi, naso grande, e auzzo, mandibula inferiore alquanto prominente in fuori; come per lo pi\u00f9 si vede tra gli inglesi, labbra rossissime, riso e voce non spiacevoli, moti di tutto il viso sempre eloquenti di una viva eloquenza, perch\u00e9 sempre espressivi di un qualche affetto. Il tutto insieme del suo viso non era molto dissimile dall'aria di Dante, se non che era forse il Crudeli pi\u00f9 colorito\u00bb.\nStudi universitari.\nL'Universit\u00e0 di Pisa era sempre stata considerata da Roma come pericolosa per la spinta sul piano umanistico e scientifico, diretta verso ricerche con risultati non conversi alla volont\u00e0 ecclesiastica. Gi\u00e0 Cosimo III de\u2019 Medici, fattosi addirittura diacono, con un decreto del 1691 proib\u00ec l'insegnamento delle teorie democritee e soprattutto di quelle galileiane. Nonostante questa imposizione granducale che asserviva a pieno la volont\u00e0 della Chiesa, queste dottrine continuarono a essere profuse al punto che alcuni professori dovettero fuggire dalla citt\u00e0. Con discrezione, la diffusione delle filosofie da parte del professore Guido Grandi si allargavano anche a Leibniz, Gassendi e Locke. A Pisa insegnava anche Alessandro Marchetti, traduttore del poema lucreziano \"De rerum natura\" (Firenze, 1717), dopo quella lionese del 1658 di Pierre Gassendi. Indubbiamente il pensiero critico del Crudeli fu ampiamente confortato dalle idee lucreziane e atomistiche che, anche se non accettate pienamente, si ritroveranno nella sua opera come eco dell'etica gassendiana, secondo la quale l'uomo nasce misero e tende alla felicit\u00e0, cio\u00e8 alla massima riduzione possibile della miseria originaria. Per questi motivi Pisa era pedissequamente controllata dall'Inquisizione, allarmata per l'ambito universitario in s\u00e9, ma soprattutto per i discepoli che, una volta usciti, diffondevano pericolosamente idee eterodosse: gli allievi erano dei potenziali eretici. A ci\u00f2 si aggiunge il fatto che la famiglia stessa era un crogiuolo di studi del diritto da ben sette generazioni, tanto che Tommaso era il settimo dei laureati in legge a partire dal 1502, a Pisa. Indubbiamente l'ambito culturale familiare e la cura parentale tramandatasi e vissuta dall'intera schiatta lasci\u00f2 il segno e trov\u00f2 in Tommaso il genio prorompente, la tradizione e l'ordinamento sociale: infatti, egli rifiut\u00f2 per primo il maggiorascato e irruppe nella tradizione religiosa con un profondo pensiero dubitativo, in contrasto con i dogmi di fede.\nSoggiorno a Venezia.\nDopo la laurea, non trovando spazi culturali a lui confacenti, Tommaso accett\u00f2 l'incarico di precettore e istitutore presso i conti Contarini di Venezia. Il soggiorno a Venezia dur\u00f2 due anni (1726-1728), al termine dei quali rientr\u00f2 a Firenze, ma lasci\u00f2 tuttavia un segno importante sia per l'inizio della produzione poetica, sia per l'approfondimento del suo pensiero filosofico. Infatti, oltre a due sonetti (\"Per pi\u00f9 bella cagion mai non discese\" e \"Bella coppia felice, in cui natura\") e una canzonetta (\"Lascia omai, Venere bella\"), composti per le nozze Contarini, la nobile famiglia presso cui era al servizio, il Crudeli pot\u00e9 approfondire la lingua francese avvicinandosi alla letteratura d'Oltralpe. Trover\u00e0 negli scritti di La Fontaine motivo di libera traduzione e, al contempo, di immettere messaggi di chiara ambiguit\u00e0 e quindi utili all'ironia contro la religione. Inoltre, una delle sei traduzioni libere, scritte in diversi anni e in differenti occasioni, \"La Cour de Lion \"(VII, 7), tradotta col titolo \"Il re Leone\", fu poi usata ampiamente nelle scuole triestine durante l'Irredentismo, alludendo all'imperatore Francesco Giuseppe.\nAl periodo veneziano si rif\u00e0, ancorch\u00e9 con qualche dubbio filologico, il dibattito sui temi dell'ateismo, della religione e della superstizione, dal titolo \"Entretien d'un Philosophe avec Madame la Mar\u00e9chale de ***\", edito in francese nella \u00abCorrespondance litt\u00e9raire\u00bb (aprile-maggio 1775), la cui prefazione si attribuisce quasi certamente a Diderot, conoscitore delle opere del Crudeli, di cui era fratello massone e di cui seppe le vicissitudini patite.\nLa breve permanenza veneziana diede a Crudeli l'occasione di frequentare letterati quali Francesco Algarotti (fratello massone, una cui missiva al Crudeli \u00e8 stata intercettata dalla polizia papalina nei pressi di Forl\u00ec) e Antonio Conti, oltre che di aprirsi alle idee pi\u00f9 avanzate della cultura europea, le stesse che mostrano di aver avuto su di lui un'influenza duratura.\nRientro a Firenze.\nTra il 1732-33 si stabil\u00ec definitivamente a Firenze, scelta per ragioni di salute e perch\u00e9 la capitale granducale lo affrancava economicamente grazie all'insegnamento della lingua italiana ai numerosi inglesi, che costituivano una vera colonia di nobili e diplomatici in citt\u00e0. Crudeli pot\u00e9 entrare in contatto con le \u2018conversazioni\u2019 pi\u00f9 aperte della cultura d'Oltralpe e fu introdotto nella cerchia degli alti dignitari che ruotavano attorno alle figure del ministro Charles Fane, Horace Mann e molti altri, tra cui Lady Walpole (contessa di Orford, cognata di Horace Walpole e amante del conte di Richecourt, vero reggente e \u00abarbitro assolutissimo della Toscana\u00bb). Lady Walpole diverr\u00e0 poi l'eroina dei massoni fiorentini e a lei Crudeli dedicher\u00e0 l'ode \"Il trionfo della Ragione\", composta nel 1740 dopo la scarcerazione.\nPer rimanere a Firenze, nel 1734, Crudeli rifiut\u00f2 di trasferirsi alla corte di Napoli come poeta cesareo, dov'era fortemente voluto dal primo ministro Bernardo Tanucci. Dalle nuove ricerche condotte da Renzo Rabboni su evidenze epistolari (rinvenute in Boston, U.S.A., 2012) si comprende che il Crudeli ebbe un impegno nella Segreteria di Stato del principe Marc de Craon (Presidente del Consiglio di Reggenza).\nLa vicenda storica.\nQuanto giuntoci della vicenda storica, per grave valore in s\u00e9 ma anche per il segno dell'\u00abantica condanna\u00bb contro il libero pensiero, perviene dalla \"Istoria della carcerazione\" dettata da Tommaso Crudeli e scritta dal suo amico fraterno Luca Corsi, successivamente manipolata dall'ambiguo personaggio Francesco Becattini (1740 circa-1820 circa) e successivamente nel 1782 dall'abate Modesto Rastrelli, con ampie cesure e distorsioni dei fatti. \nIl ritrovamento e lo studio della relazione originale, ad opera di Renzo Rabboni nel 2003, ha identificato le chiose olografe del Crudeli sulla stesura di Luca Corsi. All\u2019\"Istoria\" rispondono rilievi storici individuati anche da Maria Augusta Morelli Timpanaro, sia in archivi fiorentini, compreso quello Arcivescovile, sia in quelli Vaticani. \nAll'attualit\u00e0 si lamenta la mancanza di completezza della documentazione, sebbene quella in possesso sia sufficiente per tracciare la sostanzialit\u00e0 degli eventi nell'esatta successione filologica e nella dibattuta soluzione all'interno dell'Inquisizione e all'interno della Chiesa, ovvero tra i comuni amici e fratelli massoni di Firenze, oltre al ben noto intervento del reggente di S.A.R. e del re d'Inghilterra Giorgio II. \u00c8 significativo che, per ben due volte e a distanza di quarant'anni l'uno dall'altro, gli abati abbiano voluto manipolare il testo nel tentativo di edulcorare i gravi fatti della tortura, della carcerazione e della morte per i postumi subiti dal poppese.\nL\u2019\"Istoria\" fu comandata dal Granduca per conoscere la dimensione e la gravit\u00e0 dell'intervento ecclesiastico; conseguentemente nel 1744, Crudeli vivente, il Reggente Richecourt decise di chiudere il Tribunale dell'Inquisizione e dare libert\u00e0 agli inquisiti. Fu il primo atto assoluto del mondo cristiano e determinato ad opporsi all'intervento della Chiesa su ci\u00f2 che non era di pertinenza spirituale.\nLa relazione inquadra tutta la vicenda che Crudeli affront\u00f2 su richiesta e \u00abla narrazione fu concepita dunque come un atto di contestazione puntuale degli abusi procedurali commessi dall'inquisitore e dai suoi collaboratori. Secondo le due linee \"strategiche\" che si ritenne di aver individuato: da un lato, i maneggi, l'infrazione dei diritti e delle norme, l'alterazione sistematica delle carte, visti come diretta conseguenza dell'inganno \"fondamentale\" ai danni della buona fede del principe, che solo all'oscuro del vero delitto imputato a Crudeli aveva potuto consentirne l'arresto. Dall'altro, l'oppressione consapevole della volont\u00e0 e del fisico del prigioniero, peraltro gi\u00e0 debilitato da una grave forma d'asma bronchiale, al cui soccorso si leva l'energica reazione dei ministri, giustificata dalla necessit\u00e0 di salvare un cittadino perseguitato ingiustamente\u00bb.\nL'impulso rinnovatore di Pisa e Firenze.\nGli spiriti liberi di Firenze, tutti appartenenti alla classe alto borghese o nobile, combattevano una dura lotta per il rinnovamento culturale soprattutto dopo la gestione bigotta del Granducato da parte di Cosimo III de\u2019 Medici, solo parzialmente riformato dal figlio Gian Gastone. Tale fronte era vagamente strutturato anche nei programmi di studio dell'universit\u00e0 pisana ed era solo l'inizio della lunga contrapposizione contro i privilegi della Chiesa, il potere dell'Inquisizione, le prevaricazioni del clero e la manomorta ecclesiastica (i privilegi feudali su donazioni e successioni testamentarie a favore della Chiesa). Infatti, quando la Bolla venne comunicata al governo granducale, questo, unitamente a quello francese e a molti altri stati europei, si rifiut\u00f2 di registrarla, poich\u00e9 ci\u00f2 che si faceva nella confraternita veniva considerato argomento di carattere secolare e quindi non pertinente alla chiesa. Ciononostante, data la tensione esistente in Firenze dovuta alle polemiche fra gesuiti e il partito curiale, guidato proprio dal cardinale Neri Maria Corsini (nipote del Pontefice), i massoni fiorentini prudentemente decisero di sciogliere la Loggia.\n\u00abMa era intenzione della Santa Sede spegnere una volta per sempre ogni focolaio di anticonformismo e di rinnovamento in Toscana: ripristinare la scolastica e l'aristotelismo all'Universit\u00e0 di Pisa; mettere al passo i liberi pensatori e gli avversari dei gesuiti; disperdere la libera Muratoria, protetta dagli scismatici inglesi e considerata come una centrale della propaganda anticuriale; infine, dare una lezione che servisse d'esempio agli altri Stati della penisola\u00bb.\nTuttavia, la punizione dimostrativa era ormai stata da tempo concepita e orchestrata con una chiusura delle Logge giacobite di Roma, anticipando di quasi un anno la promulgazione della Bolla che, evidentemente, era diretta alla Massoneria di tipo protestante allignante in Firenze. Il fronte del dissenso era ampio e non sarebbe stato possibile fronteggiare caso per caso, docente per docente, tipografia per tipografia, e redimere l'emergente devianza dall'osservanza ecclesiastica. Tanto meno era possibile fermare il fermento dell'Universit\u00e0 di Pisa, che aveva gi\u00e0 avuto proseliti tra i giovani aristocratici e borghesi, prossimi dirigenti della gestione della \"res publica\" del Granducato. \n\u00c8 significativo che, con la morte di Cosimo III, sia iniziato un fenomeno di rientro nel Granducato di scienziati e letterati (Cocchi, Algarotti ed altri) che erano stati benevolmente allontanati all'estero, dove al contrario si rafforzarono nelle loro convinzioni, riconducendole poi in Toscana con un'amplificazione dell'effetto, non voluto dall'ordinamento sociale ed ecclesiastico.\nL'impeto congiunto dei rimpatriati, dell'Universit\u00e0 di Pisa e degli inglesi presenti a Firenze, nonch\u00e9 con il nuovo asse dinastico proveniente dal Nord, ebbe come risultato un disegno secolare deciso ad opporsi all'ortodossia ecclesiastica capillarmente inserita nella gestione pubblica.\nLa Loggia inglese e l'ingresso degli italiani.\nPer comprendere a fondo la dinamica innescata dalla presenza inglese a Firenze \u00e8 necessario rileggere il decennio precedente la bolla papale del 1738. La citt\u00e0 costituiva il massimo richiamo europeo per gli inglesi, che si permettevano lunghi soggiorni per le disponibilit\u00e0 di censo, per la sovrapposizione di poteri nobiliari con parenti o addirittura per incompatibilit\u00e0 coniugali o adulteri segreti. A questi si univano diplomatici e, non da ultimo, personaggi intriganti ed osservatori per conto di altre potenze; c'erano addirittura posizioni di doppio spionaggio (\u00abspy on both sides\u00bb).\nLa frequentazione tra gli inglesi era costante ed essi costituivano un polo di interesse non tanto per la nobilt\u00e0 fiorentina, quanto per gli intellettuali e l'alta borghesia, attratti dalle specificit\u00e0 architettoniche, archeologiche, archivistiche, naturalistiche e tassonomiche importate dai bretoni. Le idee d'Oltralpe e l'influenza della religione riformista ovvero la mancanza delle griglie dell'ordinamento cattolico erano il punto di contatto interessante tra la volont\u00e0 di innovazione e il vento libertario, portato da chi viveva da secoli l'alternativa al pensiero conservatore. Gli inglesi, freschi dell'innovazione massonica di meno di un ventennio prima (1717), decisero di costituire una loggia sotto l'egida della Gran Loggia d\u2019Inghilterra. Al 1732 risale la principale testimonianza, una medaglia con bassorilievo di Carolus Sackville Magister, che riporta il motto \u00abab origine\u00bb.\nAnnualmente nel mese di maggio, dal 1732 al 1738, si susseguirono Maestri da Shirley fino a Robert II Lord Raymond. Il primo italiano ad essere ammesso, il 4 agosto 1732, fu il famoso dottor Antonio Cocchi, anglofono e medico della colonia inglese, mentre il Crudeli, presentato dal Cocchi, fu iniziato il 5 maggio 1735, assieme al Bonaccorsi. Luca Corsi, che avr\u00e0 un grande ruolo in tutta la vicenda della carcerazione e dopo la liberazione di Tommaso, era stato iniziato probabilmente l'anno prima. Quindi con circospezione la Loggia inglese accolse alcuni fiorentini, molti dei quali con difficolt\u00e0 di comprensione della lingua usata in Loggia. Dai verbali redatti fra il 1735-1738 dal Crudeli, in qualit\u00e0 di Fratello Segretario, poich\u00e9 conosceva la lingua, sembra che la gilda fosse costituita da una sessantina di membri: solo 8 fiorentini, alcuni scozzesi ed irlandesi, tra cui due preti agostiniani presso la chiesa di Santo Spirito (Denhey e Flood), e infine un austriaco (Van der Stosch).\nOpere.\nLe odi eroiche.\nLe odi di Crudeli sono ascrivibili alla forma delle cosiddette \u201ccanzoni a selva\u201d del Guidi, con \u00abstanze diverse una dall'altra per dimensione, alternanza \u2018irregolare\u2019 di endecasillabi e settenari, schema di rime\u00bb. Pur mantenendo l'intento di uno stile \u2018illustre\u2019, le odi del Crudeli riecheggiano e ricordano la poesia filosofica latina e inglese, da Lucrezio a Pope. Tre sono le odi eroiche che coprono quasi l'arco di un decennio, ovvero dal 1733 al 1740.\nIl componimento, dalla struttura e dal metro irregolare, si apre con l'epigrafe \u00abMusa vetat mori\u00bb, tratta da Orazio (\"Carmina, \"IV.8, v. 28). \u00c8 Clio, la musa della poesia epica e della storia, a dare inizio all'ode, rivolgendosi direttamente al poeta: \"Qual non inteso duolo\" /\" nel petto or si raggira, \"/\" che la tremante lira\" /\" di sue corde sguarnisce,\" /\" e alla canzone alata arresta il volo? \"(vv. 1-5). Gi\u00e0 nell'attacco ci sono tratti in comune con il carme foscoliano \"Dei sepolcri\", specie per l'avvio in forma interrogativa. Vi sono altri punti di contatto lessicale, concettuale e tematico con i \"Sepolcri\", ma mentre per Crudeli l'archeologia e il recupero dei \"Cesari sepolti\" (v. 30) hanno una fondamentale funzione di virt\u00f9 e civilt\u00e0, i sepolcri di Foscolo rappresentano un legame tra i vivi e i morti. Se il poppese evoca i luoghi della sepoltura e i monumenti del Pantheon fiorentino, ugualmente il Foscolo descrive le tombe dei grandi del passato nella chiesa di Santa Croce: quel Pantheon in cui Tommaso fu carcerato e torturato e il Foscolo, nonostante la scomunica, fu sepolto. L'ode comunque \u00e8 l'incipit della manifestazione pubblica del suo pensiero, forte della recente iniziazione in Massoneria, forse anche confidando proprio nella forza del sodalizio.\nLe anacreontiche, gli idilli, gli epitalami.\nSi tratta del gruppo di poesie pi\u00f9 numeroso dell'intera produzione del Crudeli, \u00abcaratterizzato dal ricorso al metro della canzonetta e dall'ispirazione galante o amorosa\u00bb. Le anacreontiche sono caratterizzate in prevalenza da versi brevi e trattano argomenti amorosi o conviviali. I tratti pastorali e di richiamo bucolico e un'interpretazione celebrativa della natura erano tratti insoliti per il Crudeli. \nSi tratta, nell'ordine, di una canzonetta e due sonetti, composti per le nozze tra Paolina e Marco Contarini, celebrate a Venezia il 31 gennaio 1727.\nLa poesia estemporanea.\nIl gruppo di poesie mostra la capacit\u00e0 di improvvisazione del poeta, che attinge da forme e temi vari, con predilezione per soggetti o eventi che potevano essere motivo di onesto riso o, anche, di pi\u00f9 aperta ilarit\u00e0.\nLa poesia eroicomica e giocosa.\nSi tratta di un filone caratteristico della poesia settecentesca. Le cantate raggiungono tratti os\u00e9, senza tuttavia oltrepassare la soglia della decenza.\nLe traduzioni dal francese.\nCrudeli tradusse La Fontaine, ma con una maniera talmente libera da scostarsi alquanto dai testi originali. Se il poppese condivide con La Fontaine il gusto di una lingua ricca, egli accentua la variet\u00e0 mentre alleggerisce l'eccessivo simbolismo, inoltre, con vere e proprie chiazze descrittive approfondisce le descrizioni narrate con nuovi inserti di discorso diretto. \"Les Fables\" di La Fontaine tradotte in toscano diventano un motivo di attacco polemico contro persone e poteri. Tra questi \u00e8 l'inquisitore, indicato come \u201cMonsignor Mordi Graffiante\u201d, come garantisce la lezione idiografa del ms. Martelli D.1, 29 (che contiene carte autografe di Tommaso, oltre che apografi appartenuti a Luca Corsi). Ci\u00f2 attesta l'irriducibilit\u00e0 delle convenzioni libertarie del poeta, che non si piega nemmeno dopo l'arresto, la condanna e le ammonizioni del Sant'Uffizio. Di fatto il Crudeli, con le traduzioni dal francese in gran parte composte negli anni successivi al processo, continua la sua battaglia personale al riparo della forma dell'apologo.\nLe traduzioni dall'inglese.\nAnche in questo caso si pu\u00f2 verificare una sostanziale infedelt\u00e0 del Crudeli rispetto agli originali, anche al di l\u00e0 del trattamento metrico e la \u201ccoloritura\u201d toscana. L'attivit\u00e0 del Crudeli pu\u00f2 comunque rientrare nell'anglomania caratteristica di questo periodo in Italia.\n\"L'arte di piacere alle donne e alle amabili compagnie\".\nAssieme alla favola \"Volle un giorno il leone\" e all'estemporaneo \"Al vezzoso terremoto\", \"L'arte di piacere alle donne\" \u00e8 il titolo pi\u00f9 conosciuto del poeta, anche se in questi ultimi decenni l'attribuzione \u00e8 stata alquanto dibattuta. \u00abIl trattato di Crudeli pone al centro della riflessione l'essere umano nel difficile processo d'interazione con gli altri, con la collettivit\u00e0. Questi temi e l'analisi delle tematiche sociali quali l'agire, il conversare, il ponderare fra pubblico e privato pongono questo godibile scritto in relazione con opere di vari decenni successivi e con ben altri obiettivi\u00bb. La pubblicazione avvenne \"post mortem\" nel 1769 (Parigi, con falsa data, in realt\u00e0 Firenze, stampato dal Bonducci). Nell'edizione, anonima, delle \"Rime e prose\" apparsa nel 1805 (Parigi, Gio. Claudio Molini: in realt\u00e0, Pisa, Stamperia Rosini), vi \u00e8 un'integrazione di \"Notizie per la vita del Dottor Tommaso Crudeli\" (dovuta a Francesco Fontani, massone e bibliotecario della Riccardiana), mentre riassume le vicende biografiche dell'autore, che hanno influito certamente sulla perdita di una parte rilevante della sua produzione, ne descrive la \u00abvivacit\u00e0 di spirito\u00bb, la \u00abvita ritirata e tranquilla\u00bb, la \u00abnaturale disposizione alla poesia\u00bb, \u00abcoltivata e mantenuta nel contesto di un elevato e settecentesco dilettantismo, autentico \"otium litteratum\"\u00bb. \nL'\u00abagile e scattante\u00bb saggio, in tutto una trentina di pagine, \u00e8 suddiviso in quattro capitoli. \u00c8 un'opera complessa e nel contempo curiosa dove, con disillusa finezza, si parla apertamente della \u00abcondizione umana, dell'amore e della compagnia come unici mezzi per sfuggire all'aborrito e sempre incombente \"taedium vitae\"\u00bb. Nelle stesse \"Rime e prose \"del 1805, il trattato viene indicato come \u00abuno de' pi\u00f9 eleganti e de' pi\u00f9 piacevoli insieme\u00bb, dove \u00abeleganza e piacevolezza \"sono\" raggiunte con una sprezzatura figlia d'una cultura vasta e agile, di un innato senso dell'armonia della poesia e della prosa, del ritmo, che riescono a infondere alla prosa del trattato un tono di gioviale colloquialit\u00e0 che non scade mai nel banale e nel didascalico\u00bb.\nNel primo capitolo, che ha come sottotitolo \"Introduzione, e ragioni dell'opera\", l'autore motiva la stesura del trattato. \u00abMio disegno egli \u00e8 d'indicare i modi di piacere, non tanto alle amorose donne, quanto alle altre amabili compagnie\u00bb. Pertanto il trattato non si configura come opera erotica, ma come \u2018manuale\u2019 del comportamento civile e galante concepito in \u00abtempi - come egli dice - che riducono tutto a sistema, e non han prodotto chi vi abbia ancora pensato\u00bb. Il secondo capitolo si intitola \"Si dimostra l'utilit\u00e0 dell'argomento, ed il suo fine\", mentre il terzo e il quarto rispettivamente \"Modi generali\" e \"Modi particolari. \"Qui il Crudeli esprime la volont\u00e0 di comprendere e trattare esaustivamente l'argomento e le possibili varianti, con \u00absistematicit\u00e0 precettistica\u00bb. L'incipit del terzo capitolo \u00e8 auto esplicativo \u00absi piace generalmente alla moltitudine, o con la virt\u00f9, o con l'apparenza della medesima\u00bb. Nel quarto capitolo seguono brevi frasi, quasi proverbi ed aforismi, consigli per apparire, pi\u00f9 che essere uomo onesto, virtuoso ed affidabile. Le pagine di Crudeli si configurano come un Galateo dell'\u00abuomo di mondo\u00bb.\n\"Istoria della carcerazione del Dottor Tommaso Crudeli di Poppi...\".\nL\"'Istoria della carcerazione del Dottor Tommaso Crudeli di Poppi e della processura formata contro di lui nel tribunale del S. Offizio di Firenze\" \u00e8 un vero racconto giudiziario, che pu\u00f2 ambire ad una primogenitura nell'ambito di un genere che, nella nostra letteratura, avr\u00e0 fortuna pi\u00f9 avanti, con il Pietro Verri delle \"Osservazioni sulla tortura\" (1804) e con l'Alessandro Manzoni della \"Storia della colonna infame\" (1840). Tuttavia, il . In quest'ultima ottica \u00e8 stato rilevato che, dopo l\u2019\"affaire\" Crudeli, tanti altri sono rientrati nelle , come avvenne anche con la complessa opera poetica di Tommaso.\nI documenti pervenuti, 4 manoscritti e un'edizione a stampa (pi\u00f9 volte ristampata), testimoniano 3 diverse redazioni dell\u2019\"Istoria\". Questa lunga gestazione con alterazioni sostanziali dei fatti \u00e8 significativa soprattutto .\nLa seconda redazione (nel ms. Sorbelli 715 della Biblioteca Estense di Modena) \u00e8 quella sicuramente autorizzata dal Crudeli che, con le sue glosse, ampliava e perfezionava la relazione strettamente cronologica redatta dal Corsi, intermediario delle comunicazioni dall'interno del carcere, e dal Rucellai, primo ma non ultimo destinatario dei messaggi e ministro determinato a ridurre il potere civile dell'Inquisizione.\nIl resoconto della grave vicenda giudiziaria fu in verit\u00e0 voluto dal potente ministro Richecourt, come si desume dalla lettera n\u00ba 278 del 09/08/1740, in cui si preannunciava l'invio di un resoconto sulla vicenda Crudeli \u00abproprio perch\u00e9 il Granduca si rendesse conto della necessit\u00e0 cogente di riformare il tribunale inquisitoriale, ponendo certe condizioni alla corte di Roma\u00bb. Il Rucellai inviava i resoconti al Richecourt, chiedendo di distruggere le epistole, che invece il conte conserv\u00f2 e che sono ad oggi consultabili.\nIl testo fu concepito in forma collegiale fin dall'inizio della prigionia, con una parte cospicua svolta dal Corsi (anch'egli laureato in \"utroque iure\"), che riusciva a interpretare i messaggi che uscivano dal carcere, volutamente frammentari e cifrati, seppure ben comprensibili ad un fratello massone.\nIl Corsi risulta essere il responsabile della prima stesura materiale della \"Relazione\" (ms. Sorbelli 714), come denuncia l'identificazione della mano principale (\u03b1). Crudeli rivide il testo aggiungendo chiose a margine, sul cui fondamento fu stilata - sempre da Corsi - la seconda stesura (ms. Sorbelli 715) che lui stesso autorizz\u00f2 per l'invio al Rucellai, quindi Richecourt e, alla fine, al Granduca Francesco Stefano. Durante la prima e la seconda stesura Corsi mantenne sempre i contatti con gli altri protettori, tra i quali il Rucellai, che aveva tutto l'interesse a ricostruire tutte le infrazioni alla procedura verificate nei verbali e nei costituti, mentre forniva suggerimenti all'avvocato Archi, ottantaquattrenne, che era stato nominato d'ufficio dall'Inquisizione a favore del carcerato.\nLa seconda redazione pu\u00f2 datarsi al 1741, al tempo in cui Crudeli fu liberato. Le successive redazioni, quelle messe a stampa, videro l'intervento del Becattini e, forse, del Rastrelli. Sono state ampiamente manipolate e reintegrate, soprattutto nel caso della stesura poi comparsa nel 1782, forse destinata in origine alla curia romana, edulcorata e mutila di alcune parti sostanziali del processo e delle chiose del Crudeli. Se ne riporta una glossa cassata alquanto significativa: \u00abquesta \u00e8 una di quelle prigioni lavorate a posta per uccidere gli uomini senza spargere il sangue umano, conforme l'evangelica legge del S. Uffizio, che proibisce la Crudelt\u00e0 dello spargimento del sangue\u00bb.\nSi tratta di un \"corpus \"che, pur nella sua stesura volta al rendiconto, ha una valenza narrativa in quanto redatta sostanzialmente dalla vittima, senza riserve e nel contempo fortemente accusatoria per metodi disumani, per accuse vaghe e distorte, utili per altri fini reconditi per di pi\u00f9 di valenza non religiosa ma civile. Pertanto vi \u00e8 anche un riscontro di valenza giuridica, ricercata dal potere civile: il Granducato, al fine di contrapporsi e ottenere la riforma che poi si tramut\u00f2 nella chiusura del Tribunale dell'Inquisizione, volle la relazione per un patente \"j'accuse \"nei confronti dell'Inquisizione se non della chiesa stessa. Con l\u2019\"Istoria\" il Granducato ebbe il ricercato successo, forse anche con le difficolt\u00e0 dell'inquisitore Ambrogi, rimasto senza appoggi con la morte di papa Clemente XII e con l'arrivo del pi\u00f9 indulgente papa Benedetto XIV. Infatti il Tribunale dell'Inquisizione fu:\nIn conseguenza di queste grandi innovazioni Leopoldo di Lorena fece anche abolire nel 1782 la pena di morte.\nLa quinta ristampa del Becattini (Milano, 1797), amplissimamente integrata fino a raggiungere 360 pagine, \u00e8 stata posta sotto prestanome di un abate (Modesto Rastrelli) per motivi di ovvia copertura, ma i contenuti erano tali per cui fu messa all'Indice nel 1817.\nPer la complessa analisi e la descrizione dei documenti, nonch\u00e9 per l'edizione critica del testo, si rimanda allo studio di Rabboni.\nStampe.\nLa maggior parte delle sue poesie vennero pubblicate, per volont\u00e0 degli amici pi\u00f9 cari, postume nel 1746, quattro delle quali erano delle favole che, pur essendo dei rifacimenti in italiano di alcune favole di Jean de La Fontaine, per la vivacit\u00e0 e l'umorismo sono giudicate originali. L'opuscolo libertino, l\"'Arte di piacere alle donne\", \u00e8 di difficile attribuzione: per alcuni viene a torto assegnato al Crudeli, per altri, tra cui Benedetto Croce, gli appartiene almeno nella prima parte (la pi\u00f9 interessante dal punto di vista letterario). Tra le altre opere, molte delle quali di genere \"nuptialia\" e a carattere encomiastico, si segnalano:"}
{"id": "1647021", "revid": "1305772", "url": "https://it.wikipedia.org/wiki?curid=1647021", "title": "Francesco Spirito", "text": ""}
{"id": "1647024", "revid": "307923", "url": "https://it.wikipedia.org/wiki?curid=1647024", "title": "Francesco Spirito (1885-1962)", "text": "Biografia.\nFrancesco Spirito nasce a Napoli, da Vincenzo e Marianna Pansini, il 6 marzo 1885. Studente di medicina, si laurea con il massimo dei voti nel luglio del 1909 all'Universit\u00e0 di Napoli e diventa nel 1907 \"preparatore\" presso il napoletano Istituto di Anatomia Chirurgica ed Operazioni, diretto dal Prof. Fabrizio Padula. Partecipa a concorsi per il ruolo di Assistente a Medicina, Chirurgia, Oculistica, Dermatologia, presso gli Ospedali Riuniti di Napoli e dal 1911 al 1913 presta servizio all'Ospedale Santa Maria in Loreto a Napoli in qualit\u00e0 di assistente chirurgo.\nDal 1911 al 1923 \u00e8 anche interno e poi assistente effettivo presso la Clinica Ostetrica e Ginecologia della sua citt\u00e0. Abilitato nel 1924 alla libera docenza di ostetricia e ginecologia, \u00e8 nominato nel 1927, in seguito a concorso, direttore della Scuola Ostetrica di Novara. Come professore straordinario di Clinica Ostetrica e Ginecologica, giunge a Siena nel 1928 quale direttore della Clinica Ostetrica dell'ateneo senese. Dal 1931 \u00e8 promosso ordinario. Presta la propria assistenza dal gennaio 1912 al giugno 1913 nella guerra libica, come maggiore medico di complemento e partecipa a quattro campagne durante la prima guerra mondiale.\nGrande Ufficiale della Corona d'Italia e Cavaliere Mauriziano, \u00e8 decorato della medaglia di bronzo al valor militare, della medaglia al Merito della Sanit\u00e0, della Croce di Guerra, della medaglia dell'Unit\u00e0 d'Italia e di quella di argento dell'O.N.M.I.: in data 2 giugno 1956 gli viene conferita la prestigiosa medaglia d'oro e Diploma di I classe dei Benemeriti della Scuola della Cultura e dell'Arte. Preside della Facolt\u00e0 medica senese dal 1932 al 1934 e poi per l'a.a. 1938- 1939 e Presidente dal 1934 al 1944 e poi dal 1952 al 1960 dell'Accademia dei Fisiocritici di Siena, \u00e8 Rettore dell'Universit\u00e0 di Siena dal 1939 al 1943. Fuori ruolo dal 1955, dal 1960 \u00e8 collocato a riposo ed \u00e8 sostituito nella direzione della Clinica dal Prof. Pompeo Spoto. A lui si deve l'istituzione della Scuola di Specializzazione in Ostetricia e Ginecologia. Muore a Napoli il 4 dicembre 1962.\nAutore di oltre 200 pubblicazioni a carattere prettamente sperimentale, tra le quali gli studi sullo stato della tiroide e di altri organi endocrini nella gravidanza, sui trapianti placentari, sui fibromiomi, sulla profilassi del cancro del collo dell'utero, sui trapianti ovarici, sulla coagulabilit\u00e0 del sangue placentare, \u00e8 sostenitore della vaccinazione locale intraparenchimale quale metodo di cura della infezione puerperale. Di particolare interesse le pubblicazioni relative al processo di pietrificazione dei pezzi anatomici.\nSpirito nel 1951, in occasione di una comunicazione scientifica, tenuta ai Fisiocritici fornisce i dettagli sulle migliorie della tecnica a dodici anni dalla sua prima esperienza e ribadisce che \"l'uovo di Colombo\" \u00e8 la soluzione di silicato di potassio, grazie alla quale \"la massa assume un aspetto ed una consistenza lapidea che con l'evaporazione diventa una massa vetrosa trasparente\". Durante la procedura, il pezzo \u00e8 sostenuto da fili opportunamente sistemati, tesi tra sostegni di legno o metallo, in modo che le singole parti del preparato rimangano nella posizione voluta. Per i pezzi di grosse dimensioni, che necessitano per il buon esito della preparazione di iniezioni di silicato, lo Spirito fa costruire \"aghi di diverso calibro e di diversa lunghezza da innestare a vite, su una siringa da 200 cc. a corpo ed a stantuffo di metallo, il quale ultimo scende nel primo a giro di vite\". Lo scienziato riesce cos\u00ec ad ottenere che i pezzi pietrificati conservino nel tempo la loro forma e quasi inalterato il volume, di consistenza \"perfettamente\" lapidea. Nel Museo dei Fisiocritici sono esposti alcuni esemplari di parti anatomiche pietrificate realizzate dal Prof. Spirito."}
{"id": "1647025", "revid": "1543377", "url": "https://it.wikipedia.org/wiki?curid=1647025", "title": "Forze armate della Repubblica di Croazia", "text": "Le Forze Armate della Repubblica di Croazia (croato: \"Oru\u017eane snage Republike Hrvatske\"), si compongono di questi rami:\nLe Forze Armate sono costituiti da componenti di pace e di guerra.\nIl comandante in capo di tutte le forze armate croate in pace e in guerra, \u00e8 il Presidente della repubblica. Il Comandante in capo prescrive l'organizzazione delle forze armate croate su proposta del Capo di stato maggiore generale, con il consenso del Ministro della Difesa."}
{"id": "1647028", "revid": "1318658", "url": "https://it.wikipedia.org/wiki?curid=1647028", "title": "Richard Eyre", "text": "Biografia.\nNato nel Devon, ha studiato a Peterhouse, il college pi\u00f9 antico dell'Universit\u00e0 di Cambridge. \u00c8 stato direttore artistico del Royal National Theatre dal 1988 al 1997 portando in scena opere come \"L'opera da tre soldi\", \"Bulli e pupe\", \"Re Lear\" e \"Riccardo III\".\nNel 1994 porta in scena alla Royal Opera House \"La traviata\", interpretata da Angela Gheorghiu. Per il suo lavoro teatrale si \u00e8 aggiudicato diversi premi, tra cui cinque Olivier Award.\nDebutta come regista cinematografico nel 1983 con \"L'ambizione di James Penfield\", seguito da \"Il giorno delle oche\" del 1984. Negli anni successivi lavora prevalentemente per la televisione, realizzando alcuni film tv, tra cui \"Suddenly, Last Summer\" adattamento per la televisione di \"Improvvisamente l'estate scorsa\" di Tennessee Williams. Torna alla regia cinematografica nel 2001, dirigendo Judi Dench in \"Iris - Un amore vero\", nel 2004 dirige \"Stage Beauty\", mentre nel 2006 lavora nuovamente assieme alla Dench affiancandola a Cate Blanchett in \"Diario di uno scandalo\". Nel 2008 dirige il film \"L'ombra del sospetto\", che vede tra gli interpreti Laura Linney, Liam Neeson ed Antonio Banderas.\nNel 2002 vince il Premio Internazionale Cinema Narrativa EFEBO D'ORO, per il film \"Iris - Un amore vero\", tratto dal romanzo di John Bayley"}
{"id": "1647029", "revid": "834", "url": "https://it.wikipedia.org/wiki?curid=1647029", "title": "Atletico Petroleos Luanda", "text": ""}
{"id": "1647032", "revid": "729019", "url": "https://it.wikipedia.org/wiki?curid=1647032", "title": "Operazione Detroit", "text": "Loperazione Detroit era il nome in codice usato dall'esercito statunitense per gli aviolanci della 82\u00aa Divisione aviotrasportata sulla Normandia. L'operazione prese il via nella notte tra il 5 e il 6 giugno 1944, nell'ambito dell'operazione Overlord, e fu affiancata dall'operazione Chicago, gli aviolanci della 101\u00aa Divisione aviotrasportata.\nL'operazione Detroit prevedeva due fasi: la prima, denominata in seguito operazione Boston, prevedeva il lancio da bassa quota delle forze combattenti; la seconda l'invio di rifornimenti tramite l'uso di alianti, diverse ore dopo il primo lancio.\nOrdine di battaglia dell'82\u00aa.\nIl 6 giugno, la divisione era organizzata come segue:\n82\u00aa Divisione aviotrasportata (magg. gen. Matthew Ridgway)\nObiettivi.\nOltre a dare supporto alle truppe sbarcate a Utah Beach, l'82\u00aa Divisione aviotrasportata ricevette ordini specifici da portare a termine il pi\u00f9 velocemente possibile nel settore del fiume Merderet. Tali ordini furono:\nL'invasione.\nL'82\u00aa Divisione aviotrasportata giunse in Normandia poco dopo la 101\u00aa Divisione come indicato di seguito:\nL'assalto.\nIl lancio dell'82\u00aa Divisione cominci\u00f2 alle 01:51. Il 505\u00ba Reggimento, assegnato alla zona \"O\", giunse pi\u00f9 o meno dieci minuti dopo l'ultimo lancio della 101\u00aa Divisione. Il 2\u00ba Battaglione effettu\u00f2 un lancio accurato mentre i piloti del 1\u00ba Battaglione finirono inizialmente fuori rotta riuscendo per\u00f2 a recuperare in tempo prima del lancio. La maggior parte dei velivoli riusc\u00ec a volare in formazione senza essere ostacolata dalla contraerea tedesca permettendo cos\u00ec al 505\u00ba di effettuare il lancio pi\u00f9 accurato di tutto il D-Day.\nGli altri reggimenti finirono sparpagliati e otto aerei furono abbattuti, diversi con i paracadutisti ancora a bordo. Il 508\u00ba vide il peggior lancio di tutti. I suoi piloti non si accorsero delle nubi e vi finirono dentro anzich\u00e9 sorvolarle, dovendo cos\u00ec eseguire manovre evasive per evitare collisioni. Diversi minuti dopo emersero dalle nuvole e finirono immediatamente in un pesante fuoco contraereo. Cercando la zona di lancio, i piloti si resero conto che i radiofari della DZ \"N\" erano spenti o mal funzionanti. Il leader dello stormo riusc\u00ec a portare i compagni sulla zona esatta ma molti degli aerei non erano pi\u00f9 in formazione. Un quarto degli uomini del 508\u00ba Reggimento fin\u00ec in un raggio di un chilometro e mezzo dalla zona di lancio ed un altro quarto in un raggio di circa tre chilometri, mentre la restante met\u00e0 a pi\u00f9 di quindici chilometri di distanza o finirono dispersi. Met\u00e0 del reggimento per\u00f2 non era sufficiente per portare a termine gli obiettivi assegnati. Il tenente Brannen, del 3\u00ba Battaglione, si lanci\u00f2 tra Picauville e Etienville, a sud della zona di lancio. Poco prima dell'alba, Brannen e un gruppo di compagni spararono contro dei tedeschi da un'automobile lanciata a tutta velocit\u00e0 attraverso Picauville. Nello scontro Brannen colp\u00ec a morte Wilhelm Falley, comandante della 91\u00aa Divisione aviotrasportata tedesca.\nGli esploratori del 507\u00ba atterrarono esattamente sulla DZ \"T\" ma a causa della vicina presenza tedesca i segnali luminosi non poterono essere posizionati. Molti aerei sbagliarono bersaglio e solo tre centrarono l'obiettivo. Dai quattrocentocinquanta ai settecento uomini finirono in una palude vicino al fiume Merderet, perdendo molto dell'equipaggiamento. Almeno trenta aerei del 507\u00ba finirono sulla zona di lancio della 101\u00aa Divisione. Parte del 1\u00ba Battaglione, l'ultimo gruppo a giungere i Normandia, fu lanciato a sette-otto chilometri da Carentan, presso Montmartin-en-Graignes. Questi uomini si unirono ad altri dispersi e respinsero gli attacchi della 17\u00aa Divisione SS panzergrenadier per cinque giorni.\nSainte-M\u00e8re-\u00c9glise.\nIl tempo perso dal 505\u00ba Reggimento per riorganizzarsi imped\u00ec a quest'ultimo di completare due delle missioni assegnategli. Il 3\u00ba Battaglione conquist\u00f2 Sainte-M\u00e8re-\u00c9glise alle 04:30, dopo brevi scontri. Il paese divenne il primo comune della Francia ad essere liberato dagli Alleati. Una volta occupato il villaggio, il battaglione si prepar\u00f2 a respingere il contrattacco tedesco, considerato inevitabile. Il 2\u00ba Battaglione stabil\u00ec un posto di blocco all'estremit\u00e0 nord dell'abitato, presidiato dal 3\u00ba Plotone della Compagnia C. Il resto del battaglione fini sotto il fuoco di armi pesanti nemiche, proveniente da fanteria e corazzati tedeschi giunti da sud a met\u00e0 mattinata. Nel frattempo, il 3\u00ba Plotone respinse da solo per otto ore due compagnie del 1058\u00ba Reggimento granatieri tedesco, proveniente da Neuville-au-Plain, permettendo ai propri compagni di respingere l'attacco meridionale.\nLungo il Merderet.\nSecondo alcuni storici, il 1\u00ba Battaglione non riusc\u00ec a conquistare i ponti sul Merderet, presso Manoir de la Fi\u00e8re e Chef-du-Pont. Al contrario, i comandanti della compagnia e del reggimento contestano tale affermazione. Secondo gli storici la Compagnia A non fu in grado di conquistare il ponte a la Fi\u00e8re, a tre chilometri a ovest di Sainte-M\u00e8re-\u00c9glise, nonostante l'aiuto di centinaia di paracadutisti del 507\u00ba e 508\u00ba finiti in quella zona. Dopo diversi tentativi, il brigadiere generale James Gavin (assistente comandante della Divisione), avrebbe inviato le truppe altrove e ordinato ad una ridotta forza di prendere il ponte a Chef-du-Pont. Il comandante della Compagnia A, John Dolan, si oppose categoricamente a questa versione affermando, in un'intervista a Cornelius Ryan, che la compagnia conquist\u00f2 e tenne il ponte a la Fi\u00e8re finch\u00e9 non le fu dato il cambio.\nIl colonnello Roy Lindquist, comandante del 508\u00ba Reggimento, rimase a Manoir de la Fi\u00e8re e guid\u00f2 un assalto a mezzogiorno, riuscendo a sfondare le difese tedesche collegandosi cos\u00ec con un gruppo isolato di paracadutisti sul fianco ovest del fiume. Senza mezzi di comunicazione e con poche idee, le posizioni non furono consolidate e gli americani furono respinti indietro da un contrattacco tedesco, un'ora dopo. Un ulteriore contrattacco della Compagnia B del 508\u00ba attravers\u00f2 il ponte ma fu in seguito sopraffatto e per salvarsi i soldati dovettero attraversare il fiume a nuoto. Lindquist invi\u00f2 l'intero 1\u00ba battaglione del 505\u00ba a difendere le linee da un ennesimo attacco tedesco. Supportati dall'intenso fuoco d'artiglieria e dei mortai, il 1057\u00ba Reggimento granatieri e il 100\u00ba Battaglione panzer di riserva (con carri obsoleti o sottratti ai francesi) sfondarono le linee americane nel pomeriggio del 6 giugno ma furono fermati a colpi di bazooka e di armi anticarro. I tedeschi persero diversi carri armati e il generale Gavin, di ritorno da Chef-du-Pont, decise di ritirare tutte le sue truppe da la Fi\u00e8re.\nNessuno degli obiettivi dell'82\u00aa Divisione fu portato a termine nell'area a ovest del Merderet. Un solo battaglione del 508\u00ba costituito in parte da elementi dispersi di altri reparti, riusc\u00ec a conquistare una collina vicino al fiume respingendo i tedeschi a Chef-du-Pont per tre giorni, completando di fatto la propria missione.\nConclusione.\nLa situazione dell'82\u00aa Divisione alla fine del 6 giugno peggiore di quanto ci si aspettasse. Il piano che prevedeva l'occupazione di entrambi i versanti del fiume Merderet fall\u00ec. La maggior parte della divisione a ovest del fiume stesso era isolata, incapace di raggiungere gli obiettivi previsti in quell'area. La testa di ponte a la Fi\u00e8re fu conquistata e subito perduta, causando diversi problemi tattici alla divisione nei giorni seguenti. Oltretutto, i rinforzi via mare e via cielo non giunsero per la fine della giornata. Il generale Ridgway, preoccupato per l'assenza di comunicazioni con le altre divisioni, fu costretto a prendere dei provvedimenti per consolidare le difese a Sainte-M\u00e8re-\u00c9glise fino all'arrivo delle truppe giunte via mare."}
