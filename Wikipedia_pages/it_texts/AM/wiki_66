{"id": "1719756", "revid": "298229", "url": "https://it.wikipedia.org/wiki?curid=1719756", "title": "Surrogazione di maternit\u00e0", "text": "La surrogazione di maternit\u00e0 o maternit\u00e0 surrogata o gestazione per altri (spesso abbreviata in GPA) \u00e8 una forma di procreazione assistita in cui una donna provvede alla gestazione per conto di una o pi\u00f9 persone, che saranno il genitore o i genitori del nascituro.\nIl ricorso a tale metodo viene solitamente sancito attraverso un contratto, in cui il futuro genitore (o i futuri genitori) e la gestante dettagliano il procedimento, le sue regole, le sue conseguenze, il contributo alle spese mediche della gestante e, solo in alcuni Paesi, l'eventuale retribuzione della gestante stessa per il servizio offerto: in quest'ultimo caso \u00e8 comune la locuzione \u201cutero in affitto\u201d, talvolta usata per riferirsi alla surrogazione di maternit\u00e0 in generale, ed evidenziare la similarit\u00e0 contrattuale da un punto di vista giuridico di tale pratica, rispetto agli altri contratti di natura commerciale. Ci si riferisce alla surrogazione di maternit\u00e0 come \"altruistica\" per descrivere le leggi delle realt\u00e0 dove non \u00e8 permesso un contributo pecuniario alla gestante, come ad esempio negli Stati membri dell'Unione europea ove legale la pratica; per contro, dove esistono leggi che permettono la remunerazione, essa si definisce \"retribuita\" o \"lucrativa\". In alcuni sistemi sono legali entrambi i tipi di pratica; in Russia e Ucraina ad esempio esistono norme che regolano sia la surrogazione altruistica che retribuita.\nLa fecondazione pu\u00f2 essere effettuata con spermatozoo (gamete) e ovuli sia della coppia sterile sia di donatori e donatrici attraverso concepimento in vitro. La surrogazione di maternit\u00e0 si ha quando una donna si presta a portare a termine un'intera gravidanza, fino al parto, accogliendo un embrione generato su iniziativa di single o di coppie, normalmente incapaci di generare o concepire un bambino. Nel 2016, secondo quanto riportato da una delle maggiori cliniche americane specializzate nel settore, su 10 gravidanze surrogate 7 sono destinate a coppie eterosessuali contro le 3 destinate ai single e alle coppie omosessuali.\nAspetti legali.\nIn molti Paesi, la donna che partorisce un bambino ne \u00e8 considerata la madre a tutti gli effetti, e gli accordi prenatali sulla futura nascita sono considerati nulli (come, ad esempio, in Italia). Alcuni Paesi (come ad esempio il Canada) ne proibiscono la forma retribuita ammettendone quella altruistica, gestita da agenzie specializzate che prevedono un rimborso per le spese mediche delle donatrici, oltre a tutti gli oneri dovuti alla pratica. Altri ancora invece, come di cui sopra, permettono entrambe le forme (Georgia, Ucraina, \"et alia\").\nGrecia.\nNel 2002 \u00e8 stata introdotta in Grecia la legge 3089/2002 riguardante la riproduzione assistita, che incorporava regole specifiche per permettere la surrogata, dando a questa pratica una legittimazione legale.\nLe leggi greche, comunque, permettono questa tecnica solamente nel caso in cui non ci sia alcun tipo di vincolo genetico tra la gestante e gli embrioni, e ne garantiscono l'accesso solo a donne impossibilitate a una gestazione autonoma, con prove mediche che lo confermino. \u00c8 infine richiesto che entrambe le donne implicate nel processo siano residenti in Grecia.\nIndia.\nIn India il processo di gestazione surrogata \u00e8 legale, e ha un costo che oscilla tra i 20.000 e i 40.000 dollari. La legislazione di questo Paese \u00e8 molto flessibile dal 2002, ed \u00e8 nel 2008 che, con il caso \"Manji\", la Corte Suprema indiana ha ufficializzato la legalit\u00e0 della \"maternit\u00e0 commerciale\". Tuttavia, dal luglio 2013 \u00e8 proibito nel paese ricorrere alla maternit\u00e0 surrogata per coppie omosessuali, single stranieri e coppie provenienti da paesi in cui questa pratica non \u00e8 permessa.\nItalia.\nIn Italia la surrogazione di maternit\u00e0 costituisce una pratica medica vietata, punita con la reclusione da tre mesi a due anni e con la multa da 600.000 a un milione di euro. Il divieto \u00e8 stato confermato nel 2017 dalla Corte costituzionale, la quale ha peraltro considerato come la pratica di surrogazione \u00aboffend[a] in modo intollerabile la dignit\u00e0 della donna e min[i] nel profondo le relazioni umane\u00bb.\nQualora si optasse di usufruire di questa pratica in Paesi esteri che lo permettono, si pongono alcuni problemi. Le norme italiane consentono il riconoscimento automatico dei genitori biologici e ammettono quindi la trascrizione dell'atto di nascita del neonato. Non sussistendo nell'ordinamento una norma che permetta il riconoscimento automatico del rapporto di genitorialit\u00e0, si pone il problema del riconoscimento del legame familiare tra il/la figlio/a e il genitore non biologico (o genitore sociale); situazione che si verifica allorch\u00e9 l'ovulo o lo spermatozoo siano donati da un soggetto terzo. L'ipotesi \u00e8 tipica delle coppie eterosessuali, quando la madre non \u00e8 in grado di fornire l'ovulo alla donna portatrice, e delle coppie omosessuali.\nStante l'insussistenza di una disciplina che permetta l'instaurarsi del legame parentale tra il neonato e il genitore \"d'intenzione\", alcune famiglie si sono rivolte alla magistratura evidenziando come il quadro normativo precluda il diritto del minore a vedere riconosciuto il suo rapporto con il genitore d'intenzione. Nel 2019, tuttavia, la Cassazione ha negato ad una coppia di uomini la possibilit\u00e0 di trascrizione anagrafica dell'atto di filiazione straniero (canadese) includente entrambi come padri. Il rapporto biologico era solo tra il neonato ed uno dei soggetti richiedenti, mentre la Cassazione ha ricordato che, invece, due donne possono avere entrambe un rapporto biologico con un figlio: l'una tramite il gamete, l'altra con la gestazione.\nRegno Unito.\nNel Regno Unito la surrogazione di maternit\u00e0 commerciale non \u00e8 legale, mentre lo \u00e8 la \"forma altruistica\", introdotta dal \"Surrogacy Arrangmements Act\" nel 1985. Il quadro giuridico che si era iniziato nel 1985 \u00e8 poi andato raffinandosi in diverse modificazioni regolando soltanto il trasferimento di paternit\u00e0 in un tempo successivo alla nascita. Praticamente, \u00e8 solo dopo la nascita del bambino che i coniugi che vogliono diventare genitori possono far richiesta di adozione.\nI requisiti previsti sono i seguenti:\nLa legge prevede il divieto dell'interposizione o intermediazione di soggetti terzi con scopo di lucro, l'inesigibilit\u00e0 dei contratti di surrogazione fra privati, e sottopone al sindacato di merito del giudice l'entit\u00e0 di qualsiasi trasferimento economico esistente fra le due parti, limitandosi ad un \"ragionevole rimborso\" delle spese sostenute. Le domande di surrogazione sono prese in carico ed evase da una pluralit\u00e0 di organizzazioni senza scopo di lucro. \nL\"'Human Fertilisation and Embryology Act 2008\" dispone che per ogni caso sia necessaria un'ordinanza del giudice che trasferisca la \"piena titolarit\u00e0\" dei diritti del minore in capo alla famiglia surrogante. Fino a tale termine, il neonato \u00e8 figlio della madre surrogata e di suo marito o del di lei partner, a tutti gli effetti di legge. Il trasferimento \u00e8 subordinato alla verifica di una serie di requisiti di legge, in assenza dei quali la famiglia surrogante si vede negare la potest\u00e0 genitoriale, per cui spesso opta per l'alternativa dell'adozione che non contempla tali condizioni, se questa \u00e8 concorde e non si oppone.\nLa giurisprudenza, tuttavia, si trova anche a dover regolare le casistiche nelle quali l'accordo verbale fra le parti sia per qualche motivo venuto a mancare.\nLa \"Law Commission\", organismo creato per la semplificazione normativa, ha avviato una fase di consultazione pubblica in materia di maternit\u00e0 surrogata, introdotta a fine 2017 nel 13\u00b0 programma di riforme.\nRussia.\nLa maternit\u00e0 surrogata, incluso quella commerciale, \u00e8 legale in Russia, e accessibile praticamente a tutti i maggiorenni, in relazioni eterosessuali, che desiderino diventare genitori.\nIn Russia il primo programma di surrogazione di maternit\u00e0 \u00e8 stato condotto nel 1995 presso il Centro per la fecondazione in vitro, insieme con l'Istituto di Ostetricia e Ginecologia di San Pietroburgo.\nLe trascrizioni nei registri dei bambini nati attraverso la surrogazione di maternit\u00e0 sono regolamentate dal Codice della Famiglia (articoli 51 e 52) e dalla Legge degli Atti dello Stato Civile (articolo 16). La madre surrogata deve dare il suo consenso affinch\u00e9 il nascituro venga registrato. Per questo processo non \u00e8 necessaria n\u00e9 una risoluzione giuridica, n\u00e9 un processo di adozione. Il nome della madre surrogata, comunque, non compare nel certificato di nascita. Non \u00e8 obbligatorio che il bambino abbia un vincolo genetico con almeno uno dei genitori richiedenti. I bambini nati dalla surrogazione di maternit\u00e0 per richiesta di persone single o coppie di fatto eterosessuali vengono iscritti per analogia della legge (articolo 5 del Codice della Famiglia), anche se potrebbe essere necessaria una risoluzione giuridica.\nLa legislazione in vigore ha reso la Russia una destinazione attraente per i \"turisti riproduttivi\", che viaggiano all'estero alla ricerca di tecniche non disponibili nei propri Paesi d'origine. In Russia, gli stranieri godono degli stessi diritti sulla riproduzione assistita dei russi. Entro i tre giorni successivi al parto, la coppia committente riceve il certificato di nascita russo, nel quale i due risultano come padre e madre.\nSpagna.\nIn Spagna i contratti prenatali sulla gestazione e la prole sono considerati nulli, per cui i nascituri sono legalmente figli dei genitori biologici, secondo l'articolo 10 della legge 14/2006, del 26 maggio, sulle tecniche di riproduzione assistita. Tuttavia, in Spagna, l'affidamento di un bambino nato mediante surrogazione di maternit\u00e0 a favore dei genitori che ne hanno fatto richiesta \u00e8 possibile, se si possiede una serie di requisiti (stabiliti dai provvedimenti della Direzione Generale dei Registri e del Notariato del 5 ottobre 2010 sul regime di registrazione della filiazione dei nascituri tramite sostituzione gestazionale).\nStati Uniti.\nNegli Stati Uniti d'America sono otto gli Stati in cui \u00e8 legale ricorrere alla surrogazione di maternit\u00e0. Lo Stato federato che ha regolamentato per primo questo processo \u00e8 quello della California.\nUcraina.\nLa maternit\u00e0 surrogata, inclusa quella commerciale, \u00e8 legale in Ucraina. Il nuovo codice della Famiglia (art. 123, punto 2) dispone che, nei casi in cui l'embrione generato da due coniugi viene trasferito a un'altra donna, sono comunque i due coniugi i genitori riconosciuti del bambino. Il punto 3 dell'articolo permette inoltre ai coniugi di ricorrere alla fecondazione in vitro con ovociti donati. In qualunque caso, avendo dato il loro consenso all'applicazione delle tecniche di riproduzione assistita, \u00e8 riconosciuta ai coniugi la piena potest\u00e0 genitoriale sui bambini nati da queste tecniche. L'aspetto medico di questa questione, invece, viene regolato dall'Ordine del Ministero della Salute ucraino n\u00ba 771, del 23 dicembre 2008.\nIn seguito alla nascita del bambino, la coppia ottiene il certificato ucraino di nascita, nel quale i due risultano il padre e la madre. Nei casi in cui si \u00e8 fatto ricorso a una donazione, non assume alcuna importanza la relazione genetica \"incompleta\" con il nascituro.\nIl Paese, inoltre, \u00e8 una delle mete pi\u00f9 gettonate per le coppie italiane che decidono di ricorrere alla surrogazione di maternit\u00e0, dati i suoi costi piuttosto accessibili, rispetto a quelli americani.\nNel 2013 la Risoluzione del Ministero della Salute dell'Ucraina n. 771 ha perso la sua forza con l'emanazione di una nuova legge. Ora la maternit\u00e0 surrogata e la donazione di ovuli in Ucraina sono regolate dalla Risoluzione del Ministero della Salute dell'Ucraina n. 787.\nStatistiche.\nNel 2014, in Spagna, l'80% dei bambini nati tramite la maternit\u00e0 surrogata e iscritti in seguito nel registro civile erano nati su iniziativa di coppie eterosessuali.\nNegli Stati Uniti ad usufruire di tale pratica sette su dieci sono coppie eterosessuali. Il resto sono single e coppie omosessuali.\nRichieste di abolizione universale.\nNel febbraio del 2016 si \u00e8 tenuto a Parigi un convegno per l'abolizione universale della surrogazione di maternit\u00e0, organizzato dalle associazioni femministe francesi e patrocinato dall'Assemblea nazionale, al quale hanno aderito ricercatrici, giuriste, medici, attiviste e attivisti per i diritti umani di tutto il mondo. A conclusione dei lavori dell'assemblea, \u00e8 stata formulata la richiesta formale perch\u00e9 la pratica della maternit\u00e0 surrogata venga proibita e resa illegale in tutto il mondo. Il documento presenta forti riferimenti al lucro e allo sfruttamento e ritiene tale pratica disumanizzante e contraria alla dignit\u00e0 e ai diritti delle donne e dei neonati. \nQuestione terminologica.\nLa locuzione \"Utero in affitto\" \u00e8 spesso usata dai detrattori della pratica. \u00c8 considerato un termine improprio, in quanto non onnicomprensivo e talvolta legalmente errato, e percepito come offensivo da talune persone che abbiano usufruito o no della surrogazione di maternit\u00e0.\nNei media.\nLa maternit\u00e0 surrogata \u00e8 il tema trattato nella telenovela brasiliana \"Atto d'amore\"."}
{"id": "1719760", "revid": "156618", "url": "https://it.wikipedia.org/wiki?curid=1719760", "title": "Arcidiaconi", "text": ""}
{"id": "1719766", "revid": "438678", "url": "https://it.wikipedia.org/wiki?curid=1719766", "title": "Si salvi chi pu\u00f2 (la vita)", "text": "Si salvi chi pu\u00f2 (la vita) \u00e8 un film del 1980 diretto da Jean-Luc Godard, presentato in concorso al 33\u00ba Festival di Cannes.\nRappresenta il ritorno del regista franco-svizzero verso un'arte pi\u00f9 tradizionale, dopo il periodo di avanguardia e impegno politico-artistico che ha contraddistinto la sua produzione dopo il Sessantotto, e il coinvolgimento nel progetto cinematografico del Gruppo Dziga Vertov.\n\"Si salvi chi pu\u00f2 (la vita)\" \u00e8 infatti il primo di quattro film di grande bellezza formale (i successivi saranno \"Passion\", 1982, \"Pr\u00e9nom Carmen\", 1983 e \"Je vous salue, Marie\", 1985), tra i migliori della sua carriera di regista, che riscuoteranno incassi lusinghieri, l'unanimit\u00e0 (o quasi) della critica, e raggiungeranno l'apogeo con il Leone d'Oro per il miglior film al festival del cinema di Venezia del 1983.\nTrama.\nIl film \u00e8 diviso in sei parti precedute da didascalie, le prime due delle quasi rappresentano un breve prologo.\nNuvole bianche scorrono in un cielo azzurro, sereno, come sfondo ai titoli di testa del film.\nIl regista televisivo Paul Godard abita in una camera d'albergo dopo la separazione dalla donna con cui vive, Denise. Lei si reca in bicicletta fuori citt\u00e0, lungo una strada che fiancheggia un lago, in mezzo a un paesaggio alpino.\nMentre la cameriera rassetta la camera, Paul esce dall'albergo, inseguito dal portiere. L'uomo, che parla un italiano misto a francese, gli fa esplicite \"avances\" sessuali, dice di amarlo e gli offre il proprio corpo. Paul lo respinge irritato, forse non \u00e8 la prima volta.\nDenise si ferma con la bicicletta in un caff\u00e8 di campagna, sta cercando un uomo di nome Piaget. Lo trova su un campo di gioco, si mettono d'accordo: Denise lavorer\u00e0 nella sua tipografia dopo aver lasciato l'attuale impiego alla televisione. Subito dopo Denise si reca a casa di un'amica che possiede una fattoria, si trasferisce a abitare da lei dopo la separazione da Paul, dato che hanno deciso di affittare a terzi il proprio appartamento in citt\u00e0.\nPaul parla agli studenti in un istituto superiore per sopperire all'assenza della regista e scrittrice Marguerite Duras: si \u00e8 recato a prenderla alla stazione ferroviaria ma lei non \u00e8 arrivata, o forse lui non ha avuto la pazienza di aspettare. L'uomo fa propria una frase della pi\u00f9 famosa collega: \u00abFaccio film per passare il tempo; se ne avessi la forza, non farei nulla\u00bb.\nPaul passa a prendere la figlia dodicenne C\u00e9cile all'allenamento, gioca a calcio femminile. Lui e la madre di C\u00e9cile, Paulette, sono separati. Paul porta la figlia con s\u00e9 allo studio televisivo, dove Denise aspetta Marguerite Duras che dovr\u00e0 apparire in una trasmissione. Quando scopre che la scrittrice non \u00e8 arrivata, se la prende con Paul e lo aggredisce con un effluvio di insulti sotto gli occhi della figlia.\nPaul riaccompagna la figlia all'ex moglie, Paulette. I tre pranzano insieme in un ristorante, la donna chiede e ottiene l'assegno mensile di mantenimento. C\u00e9cile reclama il regalo di compleanno, il padre glielo d\u00e0 sgarbatamente e se ne va, accusando le due di pensare unicamente ai soldi.\nPaul si incontra con Denise in un caff\u00e8 all'aperto. Il rancore della trasmissione rovinata con Marguerite Duras \u00e8 svanito. Ora che hanno deciso di lasciarsi, i due rievocano il periodo trascorso in comune, una parentesi di lavoro insieme oltre che di amore.\nRimasto solo, Paul si mette in coda all'ingresso di un cinema, ma qui viene abbordato da una prostituta che si propone con circospezione agli spettatori maschi. I due vanno a letto in una camera d'albergo.\nLa prostituta \u00e8 una ragazza originaria della provincia, di nome Isabelle. Adesso vive in citt\u00e0 dove esercita la professione come indipendente, senza protettori. All'uscita da un supermercato la sua auto viene bloccata da due lenoni che non tollerano la sua invasione di campo nella loro zona. Per punirla le tirano gi\u00f9 i calzoni e la sculacciano violentemente.\nIsabelle abita con un'amica; la convivenza \u00e8 difficile, non pu\u00f2 ricevere i clienti a domicilio, sta cercando un altro appartamento in affitto. Tornata a casa, vi trova la sorella minore, arrivata dalla provincia perch\u00e9 ha bisogno di soldi: vuole acquistare una barca insieme a amici, le necessitano 30.000 franchi e pensa di ottenerli prostituendosi per un periodo di tempo limitato. Isabelle le domanda se sa cosa deve aspettarsi: s\u00ec, deve succhiarlo agli uomini; dovr\u00e0 ingoiare lo sperma o fingere? Meglio non fingere. Che sapore ha? Tutto ci\u00f2 che vogliono gli uomini \u00e8 in realt\u00e0 umiliarti, dice Isabelle.\nIsabelle si reca da un cliente di una certa et\u00e0 in una camera d'albergo, l'uomo le impone di recitare una squallida scenetta, deve fingere di essere sua figlia per assecondare una sua fantasia incestuosa. \nNei giorni successivi Isabelle telefona a altri numeri trovati negli annunci, gli appartamenti non sono pi\u00f9 disponibili. Si reca a un nuovo appuntamento, un uomo d'affari e un suo collaboratore fanno spogliare nuda lei e un'altra prostituta e organizzano una stupida scenografia a quattro.\nFinalmente Isabelle riesce a ottenere un appuntamento per vedere un alloggio da affittare; casualmente, \u00e8 quello lasciato libero da Denise e Paul. Quando arriva, sorprende i due in una situazione imbarazzante, perch\u00e9 lui salta addosso all'ex compagna facendola cadere sul pavimento. L'arrivo di Isabelle lo convince a andarsene.\nIsabelle e Denise scoprono di avere un carattere compatibile, fanno amicizia e si confidano a vicenda. Isabelle prende in affitto l'alloggio. Paul d\u00e0 appuntamento a Denise alla stazione ferroviaria, ma oramai la situazione tra i due \u00e8 totalmente compromessa, lei se ne va subito senza permettere che lui la baci.\nUn giorno Paul incontra per strada l'ex moglie e la figlia, le ferma e propone di vedersi pi\u00f9 spesso. Paulette non gli risponde ma non sembra contraria. Mentre si allontana, Paul viene travolto da una Mercedes, a bordo c'\u00e8 la sorella di Isabelle insieme a un uomo.\nIn terra, moribondo, Paul si stupisce di non vedere scorrere davanti agli occhi la vita intera, e mormora \u201cPer una volta che mi sono fermato a pensare...\u201d Paulette guarda l'ex marito e dice alla figlia \u201cAndiamo, ora non ci riguarda pi\u00f9.\u201d\nMentre si allontana lentamente dal luogo dell'incidente, C\u00e9cile passa davanti a un'orchestra d'archi che suona il motivo della colonna sonora. Ogni tanto, durante tutto il film, qualche personaggio si diceva convinto di sentire musica, e chiedeva spiegazioni.\nCritica.\n\"Sauve qui peut (la vie)\" \u00e8 il primo dei film \u201csvizzeri\u201d di Jean-Luc Godard. Trasferitosi a abitare insieme alla compagna Anne-Marie Mi\u00e9ville nella cittadina di Rolle, nel Canton Vaud, dopo un breve passaggio a Grenoble, il regista torna a portare sullo schermo una fiction tradizionale, facendo tesoro di 12 anni di sperimentazione sul linguaggio delle immagini. \u00c8 il primo regista a essersi servito cos\u00ec massicciamente del video e della televisione.\nPer tutti gli anni ottanta, Godard metter\u00e0 infatti a frutto il lavoro con le tecnologie video cui si \u00e8 dedicato nei laboratori Sonimage di Grenoble; i passaggi al \"ralenti\" e i fermo immagine di \"Si salvi chi pu\u00f2\", che mettono l'accento su un'istantanea e permettono un momento di riflessione estetica, rappresentano una specie di punteggiatura nella grammatica del film: per esempio in una delle scene iniziali Denise percorre in bicicletta una strada extraurbana, in un paesaggio meraviglioso presso un lago. Il movimento viene rallentato e bloccato 19 volte, come per assecondare la colonna sonora; l'immagine sembra decomporsi nella luce e nel color, intorno al viso dell'attrice, rallenta, si arresta e riparte, a volte con brevi salti, con un effetto che \u00e8 l'applicazione di tecnologia video all'immagine analogica: una composizione ultra-classica e una decomposizione sperimentale.\nDopo la sperimentazione con la tecnologia video, Godard sente la necessit\u00e0 di evidenziare che l'arresto del movimento e la sua scomposizione in fermo-immagine separati sono diventati interni alla vita del cinema, e che la questione all'ordine del giorno non \u00e8 solo salvare il cinema, ma anche salvare la vita:\nLa trama \u00e8 costellata di episodi narrativamente marginali, che per\u00f2 raccontano buona parte del film, perch\u00e9 come dice il personaggio Piaget a Denise: \u00ab\"Descrivere le cose secondarie illumina le principali\"\u00bb. Lo stesso Paul \u00e8 un personaggio secondario trattato come principale, e la sua morte non \u00e8 la naturale conclusione del film, bens\u00ec un episodio casuale, marginale. L'inizio delle riprese viene persino ritardato di qualche settimana nella speranza che Jean-Pierre Beauviala metta a punto una macchina da presa A\u00e4ton in 35 mm pi\u00f9 leggera e maneggevole, secondo i desideri di Godard, ma non ci arriver\u00e0 per tempo.\nIl film \u00e8 ricco di immagini di violenza, fisica e verbale: la ragazza schiaffeggiata alla stazione ferroviaria perch\u00e9 si rifiuta di scegliere tra due uomini, Paul che salta letteralmente addosso a Denise lanciandosi sopra il tavolo quando si rende conto che non la riavr\u00e0 pi\u00f9, la sopraffazione gratuita dei clienti su Isabelle, eccetera; anche il linguaggio \u00e8 violento, spesso osceno, come le profferte del portiere, le conversazioni tra Paul e l'ex moglie farcite di parolacce, il sesso a pagamento spiegato da Isabelle alla sorella con termini molto espliciti. Violenza, sopraffazione e oscenit\u00e0 potrebbero sembrare il leitmotiv del film, ma niente \u00e8 come sembra in Godard, perch\u00e9 questa volgarit\u00e0 \u00e8 messa in scena con immagini di una bellezza commovente, di una purezza che rasenta la poesia. Il lavoro del regista sulla critica dell'immagine ci restituisce composizioni impeccabili, il \"ralenti\" arresta l'illusione di movimento in istantanee di perfezione fotografica. L'accostamento di colori nitidamente saturi \u00e8 studiato con attenzione, la bellezza \u00e8 ricercata in ogni singolo fotogramma: il paesaggio svizzero, il verde dei prati e il blu del lago, i tramonti, le luci artificiali di notte, l'azzurro del cielo che torner\u00e0 puntualmente nel Godard degli anni ottanta.\nIl film rappresenta la Svizzera nella competizione ufficiale al Festival di Cannes 1980. Gli addetti ai lavori sono divisi tra l'accettazione incondizionata e la repulsione. La prima proiezione in pubblico a Cannes \u00e8 un disastro, molti spettatori abbandonano la visione durante la scena con l'uomo d'affari e le due prostitute, all'uscita dalla sala c'\u00e8 chi inveisce contro il regista. Anche i giornalisti sono scioccati. La \u201ccatena sessuale\u201d messa in scena da Godard mira a produrre uno choc; eppure giornalisti e pubblico la leggono come una pruriginosa provocazione di un regista che invecchia, non come uno sguardo caustico sulla degenerazione e depravazione del capitalismo.\nIl produttore Marin Karmitz evita di distribuire la pellicola in sala fino al successivo agosto, quando \"Sauve qui peut (la vie)\" esce dopo un presunto lavoro di revisione da parte di Godard. La critica a questo punto acclama quasi unanime, in realt\u00e0 la copia distribuita \u00e8 assolutamente identica a quella proiettata a Cannes. In 12 settimane a Parigi il film totalizza 233.000 spettatori, gli incassi sono il doppio della somma investita. Negli Stati Uniti sar\u00e0 l'ultimo grande successo di Godard, dove esce con il titolo \"Every Man for Himself\" al New York Film Festival e viene distribuito dalla societ\u00e0 di Francis Ford Coppola. Mentre si trova negli U.S.A. per la promozione della pellicola, Godard va a trovare Charles Bukowski per consegnargli 10.000 dollari come compenso dell'utilizzo di passaggi dei suoi libri nei dialoghi e nell'ispirazione di alcune scene; lo scrittore, con modestia, non accetta di comparire nei crediti del film perch\u00e9 non ha riconosciuto nulla di proprio (accetta invece il denaro).\nProduzione.\nAgli inizi del 1979 Marin Karmitz acquista i diritti di un film del quale ancora non si sa nulla, e che dovrebbe rappresentare il ritorno di Godard alla cinematografia commerciale dopo gli anni dell'avanguardia politico-artistica. Suo partner nell'impresa \u00e8 un giovane produttore di 27 anni, Alain Sarde, che da questo momento avvia con il regista franco-svizzero un sodalizio che avr\u00e0 la durata di 9 film dal 1979 al 2004.\nGodard chiede anche l'intervento alla sceneggiatura di Jean-Claude Carri\u00e8re, con il quale sta gi\u00e0 lavorando al progetto di un film negli Stati Uniti d'America sotto il patrocinio di un suo vecchio fan, il regista Francis Ford Coppola. In realt\u00e0 non ci sar\u00e0 mai una vera e propria sceneggiatura, bens\u00ec un lavoro d'\u00e9quipe tra Godard, la propria compagna Mi\u00e9ville e Carri\u00e8re sulla costruzione di personaggi e situazioni, che si prolunga da gennaio a maggio 1979 nella cittadina svizzera di Rolle, dove vive la coppia.\nGodard vorrebbe per interpretare il personaggio di Denise Rimbaud l'attrice Miou-Miou, proveniente dalla gavetta del caf\u00e9-th\u00e9\u00e2tre, che tuttavia rinuncia dopo alcuni soggiorni a Rolle per discutere il film. Godard la sostituir\u00e0 con Nathalie Baye, vista soprattutto nei film del suo amico Fran\u00e7ois Truffaut, o ex amico dal momento che hanno litigato irreparabilmente. Per familiarizzarsi con gli attori, il regista li va anche a osservare mentre lavorano; arriver\u00e0 perfino a volare in Wyoming dove Isabelle Huppert \u00e8 impegnata nelle riprese di \"I cancelli del cielo\" di Michael Cimino. Vorrebbe anche la comparsa di Marguerite Duras, nella scena davanti alla classe, ma la regista e scrittrice accetta solo di registrare una pista audio con la propria voce.\nDi una sceneggiatura o di un soggetto scritto non c'\u00e8 traccia se non un documento di 5 pagine e una successiva \u201cpresentazione\u201d di una pagina soltanto, che contengono la ripartizione del film in 4 parti (\"L'imagination\", l'immaginazione, diventer\u00e0 \"l'imaginaire\", l'immaginario).\nLe riprese durano sei settimane, da inizio ottobre al 12 novembre 1979, nella campagna intorno a Rolle; le scene urbane sono girate a Losanna, come pure molti interni, mentre il finale \u00e8 registrato a Ginevra. La pedalata in campagna di Nathalie Baye comporta qualche problema, l'attrice non \u00e8 capace di usare la bicicletta e le esigenze di ripresa la porteranno pi\u00f9 d'una volta sull'orlo delle lacrime."}
{"id": "1719770", "revid": "1573940", "url": "https://it.wikipedia.org/wiki?curid=1719770", "title": "Arca noae", "text": "Larca di No\u00e8 (Arca noae ), anche detto mussolo, \u00e8 un mollusco bivalve appartenente alla famiglia Arcidae.\nDescrizione.\nConchiglia con le valve identiche, quadrangolari, la parte interna liscia. Spesso risulta ricoperta dalla spugna \"Crambe crambe\" o, meno frequentemente, da \"Spirastrella cunctatrix\". Fino a 10 centimetri.\nBiologia.\nMolto sensibile agli spostamenti, si chiude immediatamente non appena avverte un possibile pericolo.\nL'arca di No\u00e8 possiede pi\u00f9 di 100 piccoli occhi, ciascuno dei quali \u00e8 formato da pi\u00f9 di 200 unit\u00e0 sensibili alla luce.\nDistribuzione e habitat.\nMolto comune in tutto il Mar Mediterraneo su fondali rocciosi o detritici, da 0 a 100 metri di profondit\u00e0, a cui si attacca tramite il bisso, pi\u00f9 raro nelle zone della costa campana dove \u00e8 stato sottoposto in passato a pesca intensiva."}
{"id": "1719774", "revid": "73146", "url": "https://it.wikipedia.org/wiki?curid=1719774", "title": "Colpo di sole", "text": ""}
{"id": "1719776", "revid": "438678", "url": "https://it.wikipedia.org/wiki?curid=1719776", "title": "Passion (film 1982)", "text": "Passion \u00e8 un film del 1982 diretto da Jean-Luc Godard, vincitore del Grand Prix tecnico al 35\u00ba Festival di Cannes.\nDopo il ritorno con il precedente \"Si salvi chi pu\u00f2 (la vita)\" a una cinematografia pi\u00f9 tradizionale, alla fine del turbolento periodo di sperimentazione estetica e politica degli anni Settanta, Jean-Luc Godard sente la necessit\u00e0 di girare tre \u201cveri\u201d film, tre lungometraggi che si situano praticamente all'opposto rispetto al lavoro teorizzato a partire dal Sessantotto: pellicole che raggiungano la perfezione dell'immagine, in ossequio a un'estetica del sublime. \"Passion\" \u00e8 il primo dei tre nel 1982, sar\u00e0 seguito da \"Pr\u00e9nom Carmen\" nel 1983 e da \"Je vous salue, Marie\" l'anno successivo: una vera e propria trilogia della classicit\u00e0, dal punto di vista della critica, o della perfezione, secondo la tecnica, o ancora della verginit\u00e0, nel linguaggio della morale.\nTrama.\nUn regista polacco di nome Jerzy gira un film intitolato \"Passion\" in uno studio di posa in Svizzera; la troupe alloggia in un vicino motel di propriet\u00e0 di Hanna, una bella donna di trent'anni circa che \u00e8 diventata l'amante del regista.\nIl marito di Hanna, Michel Boulard, possiede una piccola fabbrica nella quale \u00e8 in corso uno sciopero. Tra gli attivisti si distingue Isabelle, una giovane operaia balbuziente che a sua volta \u00e8 l'amante di Jerzy. Hanna lo sa, e per gelosia chiede al marito di licenziarla.\nNei vicini studi intanto hanno luogo le riprese del film; le comparse in posa davanti alle macchine da presa ricostruiscono il dipinto \"La ronda di notte\" di Rembrandt, sotto le luci di scena. Il produttore Laszlo non nasconde la sua preoccupazione perch\u00e9 \u00e8 evidente che il film non ha una vera storia; la segretaria di produzione Sophie \u00e8 d'accordo con lui. Jerzy ricostruisce altri \"tableaux vivants\" tratti dai dipinti di Goya: i soldati francesi e gli insorti di \"3 maggio 1808\", la \"Maja desnuda\" e \"La famiglia di Carlo IV\".\nSophie scopre che il suo collega Patrick, con il quale ha una relazione, le preferisce la comparsa Magali; d'altronde Patrick cambia donna con facilit\u00e0, suscitando l'invidia di Boulard, che tra l'altro \u00e8 a conoscenza della relazione tra sua moglie e il regista. Patrick e Sophie si recano nella fabbrica alla ricerca di comparse per i \"tableaux\". Negli studi intanto \u00e8 pronta la ricostruzione di \"Il bagno turco (Ingres)\" di Ingres ma Jerzy non \u00e8 sul set; lo chiamano al telefono, lui sta mostrando a Hanna riprese che le ha fatto come provini cinematografici; le ha chiesto di recitare nel suo film ma lei rifiuta perch\u00e9 non vuole spogliarsi e ritiene la recitazione troppo simile a fare l'amore.\nArriva sul set il finanziatore italiano, preoccupato dall'andamento dei lavori e dal fatto che il produttore Laszlo non sia ancora riuscito a vendere il film. Per il \"tableau\" di \"La bagnante di Valpin\u00e7on\" il regista utilizza una nuova comparsa, nipote di Boulard. La ragazzina, giovane e bellissima, \u00e8 sordomuta, Jerzy deve indicarle a gesti cosa si aspetta da lei, poi la osserva incantato mentre galleggia nell'acqua della piscina.\nDi fronte alle difficolt\u00e0 di continuare il lavoro, Jerzy medita di mollare tutto e tornare in Polonia. Appare anche combattuto fra Hanna e Isabelle. Quest'ultima, licenziata da Boulard, tenta con ogni mezzo di tornare in fabbrica ma viene bloccata e cacciata da un poliziotto. Il \"tableau\" di \"L'ingresso dei crociati a Costantinopoli\" di Delacroix si compone in mezzo a una confusione di comparse a cavallo che danno la caccia per gioco a comparse a piedi.\nUn creditore esasperato che da tempo assedia Boulard ferisce per errore Jerzy con un coltello; lo soccorre subito Sarah, cameriera del motel, chiaramente innamorata di lui, poi \u00e8 Isabelle a prendersene cura. Hanna sopraggiunge dopo che i due hanno fatto l'amore. Va in scena \"La lotta di Giacobbe con l'angelo\" di Delacroix, Laszlo ha ricevuto un'offerta di coproduzione da parte della MGM che potrebbe salvare il film, ma \u00e8 necessario trasferire le riprese a Hollywood. Jerzy si rifiuta.\nIsabelle accetta una somma da Boulard per non ricorrere contro il licenziamento. Sarebbe disposta a seguire Jerzy in Polonia nel caso decidesse di mollare tutto. Nell'incertezza, il lavoro continua con il \"tableau\" di \"L'assunzione della vergine\" di El Greco. Hanna va a cercare Jerzy sul set, per la prima volta in esterni, ma \u00e8 troppo tardi: sono gi\u00e0 partiti tutti abbandonando sulla neve la ricostruzione di un veliero di legno destinato al \"tableau\" di \"Pellegrinaggio a Citera\" di Watteau. Hanna incontra invece Isabelle, decidono di andare insieme in Polonia.\nAppena Jerzy viene a saperlo sale in auto per seguirle ma incontra la cameriera Sarah che cammina a piedi lungo la strada e la invita a salire in auto.\nProduzione.\nLe riprese di \"Passion\" cominciano a fine novembre 1981, gli esterni sul lago di Ginevra presso Nyon, gli interni (a gennaio 1982) negli studi cinematografici di Billancourt, a Parigi. Fa cos\u00ec freddo che la macchina da presa A\u00e4ton 35 mm finalmente messa a punto da Jean-Pierre Beauviala su indicazioni di Godard, va sovente in blocco. Il regista, estremamente esigente, pretende il massimo dalla troupe e dalla strumentazione, e vive le riprese come un'autentica sofferenza. Sophie Loucachevsky, che interpreta la segretaria di produzione, ricorda:\nIl regista ha incontrato Hanna Schygulla a Hollywood, negli studi Zoetrope dove Francis Ford Coppola sta girando \"Un sogno lungo un giorno\" con l'impiego di tecniche video che Godard ha sperimentato negli anni precedenti. Domanda subito all'attrice tedesca di recitare nel suo prossimo film, lei chiede di vedere una sinossi di qualche pagina prima di decidere. Lui le fa recapitare a fine gennaio 1981 un progetto di 3 pagine tradotto in inglese, intitolato \"Passion: Work and Love\" che \u00e8 la prima traccia del titolo; l'originale francese riporta questa fase introduttoria:\nIl progetto \u00e8 un remake di \"Toni\", un film di Jean Renoir, ma l'idea sfuma quasi subito perch\u00e9 gli eredi del regista francese morto nel 1979 non vogliono cedere i diritti. Il passaggio da \"Toni\" a \"Passion\" avverr\u00e0 grazie alla presenza di Godard sul set di \"Un sogno lungo un giorno\"; \u00e8 qui infatti che sta girando materiale per una specie di \"making of\" che nelle sue intenzioni dovrebbe intitolarsi \"Anatomy of a shot\", e che non vedr\u00e0 mai la luce: rimarr\u00e0 per\u00f2 l'idea di un film sulla nascita di un film. Ad ogni modo, i primi piani preparatori che gira sul volto di Hanna Schygulla saranno inclusi nel film: sono le immagini che Jerzy e Hanna visionano a casa di lei, quando cerca di convincerla a recitare.\nAlla sceneggiatura (intesa in senso godardiano, cio\u00e8 una discussione di gruppo sul carattere dei personaggi e sulla trama) partecipa anche Jean-Claude Carri\u00e8re, finch\u00e9 non parte per il Messico per aiutare Luis Bu\u00f1uel a scrivere la sua autobiografia, che uscir\u00e0 postuma con il titolo \"Dei miei sospiri estremi\".\nPer il ruolo del regista, suo alter ego, Godard vuole l'attore polacco Jerzy Radziwi\u0142owicz, che grazie alle interpretazioni dei film di Andrzej Wajda \u00e8 diventato uno dei simboli della lotta sindacale di Solidarno\u015b\u0107. Isabelle Huppert interpreta invece un personaggio difficile, una sindacalista cattolica ispirata alla figura di Simone Weil. Per questo ruolo Godard, come al solito piuttosto sadico con i suoi attori, le impone di recitare balbettando e la manda a lavorare davvero in una fabbrica per qualche giorno, in modo da immedesimarsi. Da lei pretende anche che gli metta per iscritto pensieri e considerazioni che poi user\u00e0 nei dialoghi; Huppert bara e copia passaggi di Samuel Beckett, ma Godard se ne accorge e va su tutte le furie.\nAnalisi critica.\nCerti dettagli di \"Passion\" non possono che richiamare alla memoria il precedente \"Il disprezzo\", che risale ormai a vent'anni prima: la presenza di Michel Piccoli in uno dei ruoli protagonisti, per esempio, oppure dialoghi in diverse lingue (in questo film per\u00f2 non sono ripetuti in francese da un altro personaggio), o ancora l'atmosfera in bilico tra vita moderna e classicit\u00e0.\nLa narrazione oscilla tra due piani, rappresentati dalle riprese in interno e quelle in esterno: l'arte e la vita, quest'ultima intessuta di un fitto intreccio di personaggi e storie, politica, storia e cultura; una narrazione frammentata, talvolta accennata solo per allusione, spesso inafferrabile eppure molto presente. Le scene in interni sono invece un altro mondo, un sogno d'artista ricostruito nella perfezione di colori e forme sotto le luci da studio, per ricreare \"tableaux vivants\" al confine tra cinematografia e pittura classica: Rembrandt, El Greco. Ingres, Watteau e soprattutto Delacroix e Goya con due dipinti ciascuno: comparse come corpi luminosi, quasi completamente statici e senza dono della parola, mentre il commento sonoro \u00e8 lasciato a una musica solenne, spesso liturgica: Dvo\u0159\u00e1k e Faur\u00e9, ma anche Mozart e Beethoven, particolarmente prediletto quest'ultimo da Godard. L'opposizione dialettica tra l'esterno e le scene in interni appare evidente nel prodotto finale; da una parte c'\u00e8 il dominio della confusione: dialoghi sovrapposti e talvolta incomprensibili, voci asincrone, movimenti bruschi e gag quasi da film comico; dall'altra invece c'\u00e8 il set con le sue luci violente, nitide, i colori impeccabili, la musica classica e un d\u00e9cor grandioso. Per questa sorta di poetica della luce, non soltanto negli studi di Billancourt ma anche negli altri interni (quasi in ogni inquadratura appare un punto luce artificiale), Godard non poteva che richiamare dopo 14 anni il suo fotografo Raoul Coutard. Coutard comunque arriva sul set dopo che il regista ha tentato di scritturare Vittorio Storaro, il direttore della fotografia che al tempo lavora con Coppola; l'ultima volta che ha girato con Coutard \u00e8 il 1967, da allora sono divisi soprattutto da punti di vista politici completamente opposti: il fotografo infatti si dedica a film sulla nostalgia della Francia coloniale e si circonda di macchinisti reduci dalla guerra d'Indocina.\nQuesto conflitto interno/esterno, staticit\u00e0/dinamismo \u00e8 recepito anche nello svolgimento della trama; nel film che Jerzy sta girando ci sono attori e comparse, ma non c'\u00e8 una storia, si tratta dunque di cinema o d'altro? \u00abNel cinema non ci sono leggi, \u00e8 per questo che la gente lo ama ancora\u00bb dice Jerzy; \u00abLe storie bisogna viverle, prima di inventarle. Credete che cadano dal cielo, le vostre storie di merda?\u00bb Da un certo punto di vista, \"Passion\" \u00e8 un kolossal storico, come i grandi film biblici o dell'epica medievale di Hollywood, ma un kolossal senza storia; o meglio, un film nel quale la storia si crea inevitabilmente mentre si gira, e infatti a confronto con il tipico film godardiano questo \u00e8 fitto di intrecci e legami narrativi, non c'\u00e8 personaggio che non abbia relazione con un altro.\nLe due serie di immagini, gli interni e la vita vera all'esterno, appaiono diversissimi, due mondi esteticamente inconciliabili. Eppure gli elementi essenziali del cinema ci sono tutti, e estremamente curati: luce, suono, immagine; si tratta di costruire attraverso il montaggio rapporti di contenuto fra l'arte (i quadri) e la vita, fra i crociati a Costantinopoli e i poliziotti che presidiano la fabbrica durante lo sciopero, tra il vascello per Citera e l'aereo in volo, tra i volti di Goya e i primi piani di Hanna Schygulla, tra le odalische di Ingres e Delacroix e i nudi di Myriem Roussel, che non hanno nulla da invidiare alla pittura classica. In questo film Godard non si limita a mostrare quadri, come ha fatto fino dagli esordi e come torner\u00e0 a fare in seguito: diventa finalmente quel pittore che ha sempre desiderato di essere; e forse \u00e8 questo il momento della sua maturit\u00e0 artistica: dopo gli anni della destrutturazione del Cinema, gli anni del gruppo Dziga Vertov che rappresentano il suo periodo d'avanguardia artistica, Godard scopre che classicit\u00e0 e perfezione son possibili anche senza andare a lavorare a Hollywood:\n\"Passion\" \u00e8 esattamente questo: un film dipinto, un film fatto da un pittore, una materializzazione dell'emozione."}
{"id": "1719778", "revid": "729019", "url": "https://it.wikipedia.org/wiki?curid=1719778", "title": "Tony Underwood", "text": "Biografia.\nFratello minore di Rory, anch'egli internazionale per l', Tony Underwood, nato in Malaysia da ascendenti anglo-cinesi, crebbe in Inghilterra e frequent\u00f2 le scuole elementari a Durham.\nNel 1990, sulle orme di suo fratello, entr\u00f2 nel Leicester, e due anni pi\u00f9 tardi arriv\u00f2 anche l'esordio in Nazionale: fu in occasione dei \"test\" autunnali del 1992, e il \"match\" di debutto fu contro il . La settimana successiva, il 4 novembre, contro il , Rory e Tony Underwood furono schierati insieme, e fu la prima volta, dopo 55 anni, che ci\u00f2 avvenne in Nazionale inglese. L'ultima volta prima di allora fu nel 1937, quando i fratelli Harold e Arthur Wheatley vennero schierati nel corso di una vittoria 6-3 contro la .\nI due fratelli Underwood vennero pure utilizzati insieme in tutto il Cinque Nazioni 1995, che l' vinse con il Grande Slam. Sempre in coppia con suo fratello disput\u00f2 la in Sudafrica. Dopo il torneo si trasfer\u00ec al Newcastle, con cui vinse il suo secondo titolo inglese (il primo avendolo conquistato con il Leicester nel 1995) nel 1998. Quello fu anche l'anno del suo ultimo incontro internazionale (contro il ); poco dopo, nel 1999, giunse il ritiro ad appena 30 anni a causa del perpetuarsi di mai risolte complicazioni alle articolazioni delle ginocchia; nel corso di un periodo di inattivit\u00e0 dovuto a un precedente, analogo, infortunio, Underwood prese lezioni di volo e matur\u00f2 la sua decisione di diventare pilota professionista, cosa che fece subito dopo il termine dell'attivit\u00e0 agonistica. Dopo un periodo trascorso al servizio della EasyJet, attualmente lavora per la Virgin Atlantic.\nVive in Francia, a \u00c9vian-les-Bains, in prossimit\u00e0 del confine svizzero e dell'aeroporto di Ginevra. In un'intervista del 2007 Underwood ha dichiarato che, bench\u00e9 in carriera abbia affrontato parecchie volte la e le abbia segnato spettacolari mete, in quella regione alpina il rugby non \u00e8 molto praticato, quindi in quel posto \u00e8 relativamente uno sconosciuto, cosa da lui gradita in quanto si dichiara desideroso dell'anonimato; lo riconobbe solo un insegnante di rugby della scuola di una delle sue figlie, quando questa chiese a suo padre di accompagnarla per iscriverla al corso scolastico di tale disciplina."}
{"id": "1719786", "revid": "438678", "url": "https://it.wikipedia.org/wiki?curid=1719786", "title": "La spiata", "text": "La spiata (\"La balance\") \u00e8 un film del 1982 diretto da Bob Swaim."}
{"id": "1719789", "revid": "767487", "url": "https://it.wikipedia.org/wiki?curid=1719789", "title": "Una camera in citt\u00e0", "text": "Una camera in citt\u00e0 \u00e8 un film di Jacques Demy del 1982.\nTrama.\n1955, durante le lotte sindacali che infiammano la citt\u00e0 di Nantes, l'operaio Fran\u00e7ois prende una camera in affitto presso la signora Langlois, vedova di un colonnello, ridotta sul lastrico per colpa del figlio.\nFran\u00e7ois ha una relazione con un'altra operaia, Violette, per la quale non prova dei forti sentimenti e che non vuole nemmeno sposare dopo che lei rimane incinta.\nUna sera incontra Edith, una ragazza che si prostituisce non per necessit\u00e0 ma solo per fare dispetto al marito benestante Edmond e tra i due scatta il colpo di fulmine. Scoprir\u00e0 presto che si tratta della figlia della signora Langlois.\nI due amanti decidono di andare a vivere insieme ma il marito tradito si taglia la gola mentre Fran\u00e7ois viene colpito durante una manifestazione. I compagni portano il ferito nel suo appartamento dove muore e Edith, incapace di vivere senza di lui si spara un colpo in petto."}
{"id": "1719792", "revid": "1305772", "url": "https://it.wikipedia.org/wiki?curid=1719792", "title": "New World Order", "text": ""}
{"id": "1719793", "revid": "767487", "url": "https://it.wikipedia.org/wiki?curid=1719793", "title": "Ciao amico", "text": "Ciao amico \u00e8 un film del 1983 diretto da Claude Berri."}
{"id": "1719798", "revid": "438678", "url": "https://it.wikipedia.org/wiki?curid=1719798", "title": "Jean de Florette", "text": "Jean de Florette \u00e8 un film del 1986 diretto da Claude Berri. Ha un seguito nel film \"Manon delle sorgenti\".\nTrama.\nA met\u00e0 degli anni 20 del Novecento, in un piccolo villaggio della Provenza perso nella macchia, Les Bastides Blanches, Ugolino torna dalla guerra. Questo giovane agricoltore ha un sogno: fare fortuna con la coltivazione dei garofani. Suo zio, C\u00e9sar Soubeyran, detto \"Papet\" \u00e8 un vecchio scapolo, \u00e8 disperato perch\u00e9 vorrebbe che il nipote si sposasse: potrebbe cos\u00ec trasmettere il suo nome, essendo, quest'ultimo, l'unico erede. Affinch\u00e9 il progetto abbia successo, devono trovare un terreno che abbia una fonte, cosa estremamente preziosa per qualsiasi coltivazione. La scelta cade sul terreno \"Dei rosmarini\". Papet fa un'offerta al proprietario, Camoins Marius soprannominato \"Pique-Bouffigue\", per acquistare la fattoria. Mentre stanno discutendo, iniziano a litigare e il Bouffigue, gettato a terra dal Papet, muore battendo la testa su una pietra. \nPer acquistare l'azienda agricola e il campo ad un basso prezzo, Ugolino e Papet decidono di chiudere la fonte con il cemento. Senza acqua infatti la propriet\u00e0 varrebbe molto meno. L'azienda sembrerebbe disponibile, ma l'erede di Bouffigue, un giovane di nome Jean Cadoret, viene dalla citt\u00e0 (dov'era esattore delle tasse) con la moglie e una figlia di nome Manon. \u00c8 il figlio di un'ex abitante del paese Les Bastides, Florette Camoins, sorella di Bouffigue, a lungo corteggiata dallo stesso Papet, a cui aveva preferito Lionel Cadoret, fabbro del villaggio vicino. Jean \u00e8 un idealista arrivato in Provenza per condurre la vita di un contadino prospero e in armonia con la natura. Papet spinge il nipote Ugolino a coltivare l'amicizia col nuovo arrivato per controllarlo meglio, cercandi di farlo fallire e manovrando le circostanze affinch\u00e9 nessuno del villaggio gli riveli l'esistenza della sorgente sulla sua terra.\nDopo un'iniziale preoccupazione, Jean Cadoret si troverebbe bene nella sua nuova vita, se non fosse per la siccit\u00e0 e gli imbrogli dei due Soubeyran che lo fanno quasi fallire. Jean, in cerca di acqua per il suo campo, muore mentre manipola della dinamite. Il Papet e Ugolino quindi possono diventare proprietari del terreno dei rosmarini, rilevandolo dalla vedova. Eccitati dal trionfo, non attendono nemmeno che la vedova e la figlia di Jean de Florette se ne vadano dal paese per correre al campo e riaprire la fonte. Non si rendono conto per\u00f2 che la piccola Manon li vede, prima di fuggire in preda al panico..."}
{"id": "1719799", "revid": "767487", "url": "https://it.wikipedia.org/wiki?curid=1719799", "title": "L'ha fatto una signora", "text": "L'ha fatto una signora \u00e8 un film del 1938 diretto da Mario Mattoli.\nTrama.\nLuca \u00e8 un tassista che vive con la moglie Rosa, donna severa ed autoritaria, e la giovane figlia Maria. Quest'ultima \u00e8 innamorata di Nino, un attore del teatro di variet\u00e0. Una mattina Luca trova nel proprio taxi un bambino abbandonato dalla madre perch\u00e9 illegittimo; la donna rimane poi ferita in un incidente stradale.\nAll'uomo non rimane che portare il piccolo a casa, provocando ovviamente le ire e la gelosia della moglie che crede sia il frutto di una relazione extraconiugale del marito. Ma la madre del bambino, dopo un ricovero in ospedale, viene dimessa e si reca subito presso il commissariato per avere informazioni sul figlio scomparso: alla fine riuscir\u00e0 a riabbracciare il bambino.\nDa tutta questa storia Luca trarr\u00e0 alcuni numeri da giocare al Lotto, vincendo una grossa somma, ma recandosi al botteghino per la riscossione si accorger\u00e0 di avere smarrito il tagliando: seguiranno nuove disavventure per ritrovare il biglietto e il lieto fine.\nLa critica.\nCesare Vico Lodovici in Film del 22 ottobre 1938 \u00abTre volte mi \u00e8 spuntato il nome di Ren\u00e9 Clair, timidi accenni piuttosto esteriori, come la scena delle vetture, il cortile dei pettegolezzi, i suonatori nella via deserta, che segnano la ricerca di una pi\u00f9 alta nota di fantasia, che potrebbero salvare il film e il teatro dialettale. Il film \u00e8 stato fatto, mi dicono, in meno di 20 giorni ed \u00e8 costato meno di un milione. Questo risultato pratico veramente brillante mi fa perdonargli quella tremenda scena d'amore sui mandolini, per la quale ho mentalmente invocato la disponibilit\u00e0 di una pistola.\nProduzione.\nProdotto dalla ICAR di Roma, \u00e8 direttamente tratto dalla commedia brillante di Maria Ermolli, nel repertorio teatrale di Angelo Musco e adattata per lo schermo da Guglielmo Giannini. Pellicola girata a Cinecitt\u00e0 in 20 giorni e uscita nelle sale italiane nell'ottobre del 1938."}
{"id": "1719801", "revid": "834", "url": "https://it.wikipedia.org/wiki?curid=1719801", "title": "Waste of MFZB", "text": "Waste of MFZB \u00e8 un album della band statunitense Zebrahead pubblicato solo in Giappone. Il nome dell'album pu\u00f2 essere interpretato come una combinazione tra i nomi degli album \"Waste of Mind\" e \"MFZB\", giocando inoltre sul significato del termine \"waste\" (in italiano \"scarto\", \"rifiuto\") in quanto le canzoni contenute in esso (ad eccezione della cover di \"Wannabe\" delle Spice Girls, antecedente) furono registrate durante le sessioni dell'album \"MFZB\", ma lasciate poi fuori da quest'ultimo."}
{"id": "1719802", "revid": "33689", "url": "https://it.wikipedia.org/wiki?curid=1719802", "title": "Hans von Gr\u00f6bel", "text": ""}
{"id": "1719805", "revid": "438678", "url": "https://it.wikipedia.org/wiki?curid=1719805", "title": "Uranus", "text": "Uranus \u00e8 un film del 1990 diretto da Claude Berri."}
{"id": "1719806", "revid": "742538", "url": "https://it.wikipedia.org/wiki?curid=1719806", "title": "Caer Gloui", "text": "Il regno britannico tardoantico/altomedievale di Caer Gloui aveva la sua capitale appunto a Caer Gloui (la romana Glevum, odierna Gloucester) e comprendeva un territorio pi\u00f9 o meno corrispondente alla foce del fiume Severn. La sua caduta viene ricordata, insieme a quella di Caer Baddan e Caer Ceri nella \"Cronaca anglosassone\". Qui avrebbe avuto la sua base Vortigern fino alla sua caduta attorno alla met\u00e0 del V secolo e questo sarebbe stato il centro delle oeprazioni di Ambrosio Aureliano durante le sue battaglie contro i Sassoni nel sud della Britannia. Sembra che all'inizio il regno comprendesse sia Gloui, sia Baddan, sia Ceri, chiamato Guenet da Nennio. Ci\u00f2 sembrerebbe parzialmente confermato da Gildas, secondo cui Aurelio Caninio comand\u00f2 il suo regno come fosse una singola entit\u00e0 politica invece di un sub-stato di minore entit\u00e0."}
{"id": "1719815", "revid": "6923", "url": "https://it.wikipedia.org/wiki?curid=1719815", "title": "Dragutin Risti\u0107", "text": "Carriera.\nGiocatore.\nComincia la sua attivit\u00e0 calcistica nel ruolo di attaccante, nelle file dell'Istria Pola nella stagione 1984-1985. Dopo aver militato per brevi periodi nel FK Obili\u0107 e nel , nel 1986 si trasferisce in Italia, prima ad Acri nel Campionato Interregionale e poi al Crotone in Serie C2.\nLa sua miglior stagione italiana la vive nel in cui realizza 23 reti in 33 partite, vincendo il titolo di capocannoniere del suo girone nel Campionato Interregionale 1990-1991 e permettendo al club lucano di ritornare in Serie C2. Negli anni successivi milita, tra le altre, nel Benevento (dove \u00e8 capocannoniere nel girone G del Campionato Nazionale Dilettanti 1992-1993 con 18 reti), nel Dundee F.C. e nel nella Scottish Premier League, nel Falkirk F.C. con cui vince la Scottish First Division nel 1993-1994, nel Castrovillari in Serie C2, terminando la carriera nei campionati dilettantistici italiani con Campobasso, e .\nAllenatore.\nNel 1999, a seguito dell'esonero dell'allenatore in carica del Rende che militava in Serie D, \u00e8 stato nominato quale sostituto in qualit\u00e0 di allenatore-giocatore. Dopo questa breve esperienza ha successivamente sia giocato sia allenato il settore giovanile nel Suzzara Calcio e nella Virtus Pavullese.\nTrasferitosi in Croazia ha proseguito la sua nuova carriera da allenatore a Veli Vrh (D), NK Istra 1961 (C1), Nova Vas (scuola calcio) ed in seguito nella NK Istra 1961.\nNella stagione 2010-2011 veste il ruolo di vice allenatore del Real Rimini, prima accanto a Maurizio Neri e poi come vice di Agostino Iacobelli. A fine stagione termina la collaborazione con la societ\u00e0 romagnola."}
{"id": "1719818", "revid": "834", "url": "https://it.wikipedia.org/wiki?curid=1719818", "title": "B-17", "text": ""}
{"id": "1719819", "revid": "33689", "url": "https://it.wikipedia.org/wiki?curid=1719819", "title": "Walter von Gr\u00f6bel", "text": ""}
{"id": "1719822", "revid": "119277940", "url": "https://it.wikipedia.org/wiki?curid=1719822", "title": "Le vergini delle rocce", "text": "Le vergini delle rocce \u00e8 un romanzo scritto nel 1895 da Gabriele D'Annunzio.\nDopo aver pubblicato \"Il piacere\", \"Il trionfo della morte,\" \"Giovanni Episcopo\" e \"L'innocente\", D'Annunzio entra in contatto con l'opera di Nietzsche, da cui rimane profondamente segnato. Ne \"Il trionfo della morte\" si avvertono gi\u00e0 alcuni significativi riferimenti al pensiero del grande filosofo tedesco, ma sar\u00e0 solo con \"Le vergini delle rocce\" che l'acquisizione di Nietzsche, come suggestione e stimolo letterari, si far\u00e0 pi\u00f9 lucida e consapevole. Nel dare vita alla figura del protagonista del romanzo il Vate si ispira infatti, al Superuomo.\n\"Le vergini delle rocce\", inizialmente pubblicato a puntate sul \"Convito\", doveva costituire il primo libro di un ciclo (\"I romanzi del giglio\") che D'Annunzio avrebbe poi rinunciato a completare, nonostante avesse gi\u00e0 abbozzato i temi conduttori delle altre due opere progettate i cui titoli sarebbero stati: \"La grazia\" e \"L'annunciazione\" (seguiti da un breve \"Epilogo\"). \u00c8 possibile che gli ultimi due romanzi della trilogia non videro mai la luce, come ha acutamente osservato Giansiro Ferrata, per l'impossibilit\u00e0 dello scrittore di discostarsi dal tema della paternit\u00e0, tema probabilmente infido e sospetto per D'Annunzio, unitamente alla difficolt\u00e0 \u00ab\u2026di rinnovare nel secondo e terzo volume i modi e l'intensit\u00e0 di stile che sostengono o innalzano il primo\u2026\u00bb.\nTrama.\nClaudio Cantelmo \u00e8 un nobile di Roma, sebbene abbia parenti in Abruzzo: a Popoli, ed \u00e8 l'ultimo discendente di una nobile e antica famiglia che in passato ha dato all'Italia condottieri e politici prestigiosi. Il ricordo di costoro unitamente al rigetto dei valori borghesi della societ\u00e0 in cui \u00e8 costretto a vivere, lo portano a concepire l'idea di generare un erede degno di tali illustri antenati mediante l'unione con una nobildonna di pari rango. Il rampollo dovr\u00e0 portare a compimento l'\u00abideal tipo latino\u00bb, imponendosi sulle plebi con la forza della volont\u00e0 dominatrice e con gli attributi caratteriali e intellettuali che hanno fatto in passato la grandezza sia della famiglia paterna che materna. \nIl protagonista vuole pertanto generare una sorta di superuomo che riassuma in s\u00e9 le caratteristiche pi\u00f9 alte delle due stirpi da cui proviene. Restaurati i valori aristocratici di un tempo potr\u00e0 porsi alla guida del suo popolo e condurlo verso mete sempre pi\u00f9 alte divenendo egli stesso un novello \"re di Roma\". Abbandonata la corrotta capitale d'Italia, Claudio si trasferisce in un'appartata e indefinita localit\u00e0 dell'ex Regno delle due Sicilie, dove ha trascorso l'infanzia e dove riallaccia i rapporti con una nobile famiglia del posto, anche se decaduta: i principi Capece-Montaga, che vivono in un palazzo in sfacelo, nel culto ossessivo del passato borbonico, e con due dei loro membri sconvolti dalla follia. \nClaudio si sente subito attratto dalle tre figlie del principe: Violante, la maggiore, bella, altera, sensuale, Massimilla, pura e sensibile, ma in procinto di prendere i voti, Anatolia, depositaria dei valori familiari che con abnegazione si occupa della madre demente e del fratello, Antonello, psichicamente instabile e perturbato.\nIl protagonista \u00e8 consapevole che una delle tre sorelle sar\u00e0 la madre dell'erede intellettualmente superdotato che egli desidera generare, ma non sa decidersi: ognuna di esse possiede infatti virt\u00f9 e caratteristiche uniche che potrebbero essere trasmesse alla discendenza. Alla fine la scelta cade su Anatolia, che non senza rammarico rifiuter\u00e0 la proposta di matrimonio per poter continuare ad assistere la vecchia madre demente, il fratello psicolabile e il vecchio padre. Anatolia stessa, tuttavia, spinge Claudio a prendere in considerazione, come futura consorte, sua sorella Violante, non solo perch\u00e9 \u00e8 la primogenita, ma anche perch\u00e9 degna del suo amore. Non ci \u00e8 dato sapere se Claudio, seguendo il suggerimento di Anatolia, sceglier\u00e0 Violante, anche perch\u00e9 \"Qui finisce il libro delle vergini e incomincia il libro della Grazia\". Lo snodo della vicenda infatti, avrebbe dovuto aver luogo nel secondo romanzo della trilogia progettata da D'Annunzio e mai portata a compimento.\nIl superuomo dannunziano.\nLa scoperta di Nietzsche da parte di D'Annunzio non avviene sul piano ideologico, ma si conforma come una suggestione letteraria.. In particolare la figura del superuomo viene ripresa e rielaborata da D'Annunzio secondo una visione personale e una sensibilit\u00e0 estetica estranee a quelle del filosofo tedesco. Il razzismo aristocratico e biologico di cui fa mostra Claudio Cantelmo, non appartiene a Nietzsche, il cui oltreuomo raggiunge un'etica e una conoscenza superiori non grazie alla nobilt\u00e0 del sangue, ma seguendo un percorso personale e una dura disciplina di vita. D'altra parte lo scrittore abruzzese in nessun momento ha utilizzato il termine di \"superuomo\" in questa o in altre sue creazioni n\u00e9 tantomeno ha mai avuto la pretesa di farsi interprete del pensiero nietzschiano. Le preoccupazioni del Vate erano squisitamente artistiche, non filosofiche. Ed \u00e8 l'arte che ne \"Le vergini delle rocce\" \u00ab [...] si presenta come strumento di una diversa aristocrazia, elemento costitutivo del vivere inimitabile, suprema affermazione dell'individuo e criterio fondamentale di ogni atto\u00bb.\nClaudio Cantelmo, esponente di una famiglia patrizia, \u00e8 un antiborghese e manifesta un'avversione violenta ai princ\u00ecpi democratici ed egualitari. Acceso \u00e8 anche il tono antiparlamentare, tanto che i parlamentari sono definiti \"stallieri della Gran Bestia\" : \"Le vostre risa frenetiche salgano fino al cielo, quando udite gli stallieri della Gran Bestia vociferare nell'assemblea\". La nuova oligarchia formata da aristocratici e poeti non dovr\u00e0 lasciarsi illudere dai rappresentanti del popolo: \" Proclamate e dimostrate per la gloria dell'Intelligenza che le loro dicerie non sono men basse di quei suoni sconci con cui il villano manda fuori per la bocca il vento dal suo stomaco rimpinzato di legumi\". E i poeti con la forza del loro Verbo distruggeranno la meschinit\u00e0 borghese che a sua volta distrugge la Bellezza. La parola poetica \u00e8 infatti divina, \u00e8 \"Verbo\": \"Non disperate, essendo pochi. Voi possedete la suprema scienza e la suprema forza del mondo: Il Verbo. Un ordine di parole pu\u00f2 vincere d'efficacia micidiale una formula chimica. Opponete risolutamente la distruzione alla distruzione\".\nPoesia e stile.\n\"Le vergini delle rocce\" in misura ben pi\u00f9 accentuata dei precedenti romanzi di D'Annunzio, si conforma come un vero e proprio poema in prosa con una trama chiaramente subordinata alla poesia in essa contenuta e con tutti i personaggi (ad eccezione del protagonista) immersi in una fissit\u00e0 atemporale. La poesia raggiunge forse i suoi momenti pi\u00f9 alti nelle descrizioni dei paesaggi e degli ambienti naturali che fanno da cornice alla vicenda, emblematici di un Meridione profondo, in cui la vita sembra concentrarsi in una valle appartata dal mondo e dominata da imponenti pareti rocciose.\nDi fondamentale importanza \u00e8 lo stile oratorio adottato nel testo, elaborato da D'Annunzio in lunghi mesi di lavoro e considerato dal Vate essenziale per il successo del romanzo, sia in Italia che all'estero. A tale proposito sono indicative le raccomandazioni che lo scrittore faceva al suo traduttore francese, Georges H\u00e9relle, in una lettera del gennaio 1895: \u00ab [...] ho adoperato uno stile latino, a grandi periodi tutti carichi di incidenti e occorrer\u00e0 conservare nella traduzione questo carattere un po' oratorio...\u00bb"}
{"id": "1719824", "revid": "438678", "url": "https://it.wikipedia.org/wiki?curid=1719824", "title": "L'estate assassina", "text": "L'estate assassina (\"L'\u00e9t\u00e9 meurtrier\") \u00e8 un film del 1983 diretto da Jean Becker, tratto dal romanzo omonimo di S\u00e9bastien Japrisot, vincitore del Prix des Deux Magots nel 1978. La pellicola \u00e8 stata presentata in concorso al 36\u00ba Festival di Cannes.\nTrama.\nNel 1976 la ventenne \u00c9liane si trasferisce a abitare in un villaggio della Provenza insieme al padre paralitico, costretto sulla sedia a rotelle per un incidente di lavoro, e alla madre di origine tedesca. La bellezza della ragazza, il comportamento disinibito e la sua sensualit\u00e0 provocante causano scompiglio tra i giovani del paese.\nL'inizio della vicenda \u00e8 raccontato dalla voce fuori campo del giovane Fiorimondo Montecciari detto Pin-Pon, figlio di un immigrato italiano partito dal meridione per \u201craggiungere l'America a piedi\u201d e fermatosi in Francia. Florimond (viene sempre chiamato alla francese) ha una relazione con la bigliettaia di un cinema nella vicina citt\u00e0 di Carpentras.\nCome ogni maschio del paese Florimond ha notato \u00c9liane, che tutti chiamo \u201cElle\u201d (in francese potrebbe il diminutivo di \u00c9liane, ma significa \u201clei\u201d). Un pomeriggio in discoteca la ragazza balla con Florimond ma lo tratta con distacco, quando lui la invita al ristorante gli risponde seccamente che non deve aspettarsi di portarla a letto se le paga una cena.\nPochi giorni dopo per\u00f2 Elle arriva nell'officina meccanica dove lavora lui con una bicicletta forata. Florimond ha gli attrezzi necessari a casa, la ragazza lo segue; lui vive in una cascina con la madre vedova, la zia sorda (chiamata da tutti \u201ccognata\u201d, in italiano) e due fratelli. La donna, che secondo il figlio \u201cdetesta tutto ci\u00f2 che porta una gonna\u201d, \u00e8 stizzita dal fatto che lui arrivi insieme a una ragazza esuberante e forestiera come Elle.\nDopo la riparazione lei accetta l'invito a cena per la sera stessa; al ristorante Elle dimostra un carattere forte e un fragile equilibrio, una vulnerabilit\u00e0 psicologica al limite della patologia. Usciti dal ristorante bacia Florimond e dice che vuole tornare a casa con lui.\nI due fanno l'amore nascosti nel granaio. Da questo momento la voce \"off\" che commenta il film non \u00e8 pi\u00f9 quella di Florimond bens\u00ec quella di Elle, e la storia cambia tono. Lo spettatore capisce subito che c'\u00e8 un mistero sotto il comportamento incoerente delle ragazza, e che per qualche ragione non rivelata lei cerca vendetta contro qualcuno che ancora non ha individuato.\nAl risveglio al mattino Elle esce dal granaio e si mostra completamente nuda alla madre di Florimond, poi passa da casa a prendere le proprie cose per andare a vivere da lui. La madre e il marito Gabriel sembrano vivere nel timore della figlia, e nell'ombra di qualche evento traumatico del passato.\nL'arrivo della giovane a casa Montecciari provoca uno sconvolgimento. La zia \u201ccognata\u201d la accetta con simpatia e diventa sua complice, ma l'atteggiamento disinibito e aggressivo di Elle sembra fatto apposta per irritare la madre di Florimond. Elle trova alla cascina un piano meccanico che per lei \u00e8 legato a una violenza sessuale avvenuta in passato ai danni della madre, mostrata con brevi sequenze di flashback.\nI due decidono di sposarsi perch\u00e9 Elle scopre di essere incinta; si reca a casa per dirlo alla madre, e le chiede di raccontarle di nuovo la violenza della quale \u00e8 stata vittima. Nel novembre 1955 abitava in campagna quando una notte di neve arriv\u00f2 un camion con tre uomini; la donna era sola in casa, i tre la violentarono, costringendola poi a danzare al suono del piano meccanico che trasportavano sul camion.\nElle va in municipio per il certificato di nascita necessario al matrimonio, e in questo modo scopre di essere figlia di padre ignoto. Vorrebbe sapere chi ha portato dai Montecciari il piano meccanico, \u201ccognata\u201d ricorda benissimo: Florimond era un bambino piccolo e suo padre ancora vivo, i due uomini che trasportavano il piano erano Laballech e suo cognato Thouret, che lavoravano per l'agenzia Ferraldo.\nElle va a Carpentras per cercare conferma, sospetta che il terzo stupratore fosse il padre di suo marito. Riesce con uno stratagemma a vedere i registri del signor Ferraldo, effettivamente nel novembre 1955, nove mesi prima della sua nascita, Leballech trasport\u00f2 un piano meccanico ai signori Montecciari e non rientr\u00f2 per la notte. Elle va da Thouret, che ora \u00e8 agente immobiliare, e poi da Leballech che possiede una segheria, per architettare una trappola e vendicare la violenza.\nLa ragazza si rende anche conto di avere fatto al padre, scoperto patrigno, un torto impossibile da riparare. In un flashback ricorda infatti l'incidente che l'ha costretto sulla sedia a rotelle: un giorno in cui i due lavoravano da soli in campagna, si lasci\u00f2 andare a un entusiasmo eccessivo nei confronti della ragazza e la tocc\u00f2 sotto il vestito. Indignata e terrorizzata da quello che credeva un tentativo di incesto, Elle l'aveva colpito alla testa con un attrezzo agricolo causandogli la paralisi. Gabriel non l'aveva denunciata, anzi aveva raccontato di essere caduto dalla scala. Il pensiero del torto fatto a Gabriel perseguita Elle. Il giorno del matrimonio, festeggiato all'aperto, dopo le danze fra le braccia dello sposo Elle scompare senza dire nulla a nessuno. Rosa dal rimorso, va a chiudere scusa a Gabriel, che dall'incidente vive recluso nella propria camera per l'ostilit\u00e0 della figliastra.\n\"L'ho sposata il 17 luglio e il 26 l'ho gi\u00e0 perduta\", dice sconsolata la voce \"off\" di Florimond. Nei giorni successivi al matrimonio il comportamento di Elle \u00e8 sempre pi\u00f9 ambiguo, il marito riesce a farle confessare che la sua gravidanza \u00e8 solo inventata. \"La verit\u00e0 \u00e8 che lei \u00e8 infelice\", pensa Florimond, nel tentativo di giustificarla per amore; \"La sua vita non \u00e8 sempre stata facile, ma di sicuro questo lo mostra meno facilmente del fondoschiena.\" Elle intanto prepara minuziosamente la trappola per la sua vendetta: racconta a una sua ex insegnante della quale asseconda le pulsioni lesbiche di essere stata abusata e costretta a prostituirsi da Leballech e dal cognato; come prova si fa trovare in \"d\u00e9shabill\u00e9\" in un appartamento affittato dall'agenzia di Thouret.\nSi incontra di nuovo con Leballech, il quale tuttavia ha scoperto che \u00e8 la figlia di Gabriel Devigne; afferma di non essere stato lui a trasportare il piano meccanico quel giorno del 1955: per un impegno aveva subappaltato il lavoro a Fiero, Rostollan e Brochard, tre conoscenti che rimasero fuori l'intera notte senza fare la consegna. Ma la rivelazione che sconvolge Elle \u00e8 il fatto che Leballech abbia gi\u00e0 ricevuto una visita di suo padre Gabriel diversi anni prima.\nElle corre a casa, implorandolo di dirle la verit\u00e0. Quando lei aveva nove anni, Gabriel Devigne fece la medesima indagine; le indica dove trovare tre ritagli di giornale d'epoca che riportano la morte violenta di tre uomini tra Marsiglia e Avignone. Sono gli uomini indicati da Leballech, gli stupratori. Gabriel, che tutti hanno sempre considerato un inetto, ha vendicato in segreto la violenza sessuale per amore della figlia.\nElle rimane sconvolta dalla notizia, ha costruito la sua complessa ipotesi di vendetta su premesse false, contro Leballech e Thouret che sono invece innocenti. Il suo fragile equilibrio va in pezzi, viene ricoverata in una casa di cura perch\u00e9 perde la ragione. Ma la sua trappola scatta comunque: quando Florimond viene a sapere dall'ex insegnante che la moglie \u00e8 caduta in un giro di ricatti e che \u00e8 stata costretta a prostituirsi, uccide a colpi di fucile Leballech e il cognato Thouret.\nIl film.\nIl soggetto del film \u00e8 tratto dall'omonimo romanzo dello scrittore d'origine italiana S\u00e9bastien Japrisot, vincitore del Prix des Deux Magots 1978. Le riprese hanno luogo durante l'estate 1982 nella citt\u00e0 di Carpentras, non distante da Avignone, nel pittoresco villaggio collinare di Gordes (Luberon) e nel pi\u00f9 piccolo comune di Goult. Il film esce sugli schermi francesi l'11 maggio 1983.\nAlain Souchon, che interpreta Florimond Pin-Pon, \u00e8 gi\u00e0 un cantante affermato, con 5 \"long playing\" all'attivo. Il ruolo della protagonista \u00e8 stato cucito nella sceneggiatura sull'attrice Isabelle Adjani, al tempo molto richiesta dopo le intense interpretazioni in film come \"Lo schiaffo\" di Claude Pinoteau, \"Ad\u00e8le H.\" di Fran\u00e7ois Truffaut, \"L'inquilino del terzo piano\" di Roman Pola\u0144ski e \"Possession\" di Andrzej \u017bu\u0142awski. Le reticenze dell'attrice di fronte alle numerose scene di nudo integrale (che comunque non sono riservate solo al suo personaggio ma anche a Maria Machado, S\u00e9bastien Japrisot e Fran\u00e7ois Cluzet) e la sua difficolt\u00e0 di neo-mamma a calarsi in un ruolo di ragazza selvaggia e prevaricante, spingono il regista Jean Becker a ricercare altrove: le scelte successive sono Val\u00e9rie Kaprisky e la cantante Lio, ma all'ultimo momento Adjani cambia idea e accetta. Fornir\u00e0 una delle interpretazioni pi\u00f9 toccanti della sua carriera che le vale un premio C\u00e9sar per la migliore attrice.\n\"L'estate assassina\" \u00e8 infatti un implacabile thriller psicologico che all'inizio nasconde molto bene il proprio gioco: finch\u00e9 il mistero non si profila dietro le incomprensibili motivazioni della protagonista, ha l'apparenza di un film leggero che racconta gli amori sfortunati di una ragazza dal carattere ribelle,\nun film che respira l'aria del mezzogiorno, immerso nella luce e nel colore dell'estate provenzale.\nCuriosit\u00e0.\nDurante il Festival di Cannes 1983, Isabelle Adjani snobba i giornalisti evitando apposta di presentarsi alla conferenza stampa del film; per rappresaglia contro un atteggiamento che considerano da diva, quando l'attrice monta i gradini della passerella i fotografi posano ostentatamente le fotocamere per terra e la lasciano passeggiare sul tappeto rosso senza un solo flash, sola contro tutti."}
{"id": "1719832", "revid": "767487", "url": "https://it.wikipedia.org/wiki?curid=1719832", "title": "I ragazzi del Marais", "text": "I ragazzi del Marais \u00e8 un film del 1999 diretto da Jean Becker, tratto dal romanzo \"Les Enfants du Marais\" di G. Montforez \u2013 Gallimard. Marais \u00e8 la zona paludosa che circonda un tratto del fiume Loira.\nTrama.\nRegione del Marais, lungo le sponde della Loira, nella Francia contadina dei primi anni Trenta. Riton, sposato in seconde nozze con una donna dal pessimo carattere con la quale ha avuto tre figli, si rifugia spesso nel vino per cercare conforto al doloroso ricordo della prima, amatissima moglie. Accanto a lui, in una casetta molto modesta, vive da solo Garris, capitato da quelle parti dopo aver combattuto nella prima guerra mondiale. Garris e Riton si sono conosciuti, e diventati amici, fanno occasionali lavori legati alle stagioni (raccolgono, vendono frutta, lumache, pesci). Il lago e la palude sono il loro sostentamento. Ogni tanto qualcuno va a trovarli: Tane, il macchinista, e Am\u00e9d\u00e9e, un sognatore elegante amante dei libri e della musica. Un giorno capita l\u00ec anche P\u00e9p\u00e9, che aveva trascorso l'infanzia sulla palude, ma ora aveva fatto fortuna in citt\u00e0, torna l\u00ec col nipotino Pierrot. Nel frattempo Garris ha conosciuto Marie, una domestica, e se ne \u00e8 innamorato, ma poi viene a sapere che in vacanza conosce e si sposa con un farmacista. Riton in un bar provoca stupidamente l'odio di Jo Sardi, famoso pugile locale, durante una rissa che porta il pugile in prigione per sei mesi rovinando cos\u00ec la sua carriera, medita allora la vendetta. Quando esce dal carcere, Jo cerca subito Riton per ucciderlo. P\u00e9p\u00e9 se ne accorge, cerca di avvertirlo ma muore mentre corre con affanno. Jo cade nella palude, Riton lo salva e i due diventano amici. Moriranno entrambi nella seconda guerra mondiale. Garris invece, partito, non ha dato pi\u00f9 notizie. Al posto della palude bonificata c'\u00e8 oggi un supermercato. Tutto questo \u00e8 raccontato da Cri Cri, la figlia piccola di Riton, ora anziana ma allora bambina di 5 anni, innamorata da quell'et\u00e0 di Pierrot, si sposa poi in et\u00e0 adulta con lui."}
{"id": "1719836", "revid": "1573940", "url": "https://it.wikipedia.org/wiki?curid=1719836", "title": "Gelastocoroidea", "text": "Gelastocoroidea , \u00e8 una superfamiglia di Insetti dell'Ordine dei Rincoti (Sottordine Heteroptera).\nSi tratta di insetti semiacquatici predatori, diffusi prevalentemente in regioni tropicali (America, Australia e Melanesia). Morfologicamente hanno in comune il rostro di quattro segmenti, la presenza di tricobotri cefalici e l'asimmetria della parte terminale dell'addome dei maschi e delle loro armature genitali per la riduzione del paramero sinistro.\nSistematica.\nLa superfamiglia comprende un numero limitato di specie. Si suddivide in due famiglie:"}
{"id": "1719838", "revid": "438678", "url": "https://it.wikipedia.org/wiki?curid=1719838", "title": "Le Petit Lieutenant", "text": "Le Petit Lieutenant \u00e8 un film del 2005 diretto da Xavier Beauvois."}
{"id": "1719840", "revid": "834", "url": "https://it.wikipedia.org/wiki?curid=1719840", "title": "B-26", "text": ""}
{"id": "1719842", "revid": "438678", "url": "https://it.wikipedia.org/wiki?curid=1719842", "title": "I sentimenti", "text": "I sentimenti \u00e8 un film del 2003 diretto da No\u00e9mie Lvovsky.\nTrama.\nJacques, medico condotto di un paese di campagna, \u00e8 alla vigilia della pensione e viene sostituito dal giovane Fran\u00e7ois; il nuovo medico arriva in citt\u00e0 insieme a sua moglie Edith e i due si trasferiscono nella nuova casa. I loro vicini sono proprio Jacques e la moglie Carole con cui intrattengono fin dall'inizio ottimi rapporti; tra cene, passeggiate ed uscite serali, le due coppie stringono una salda amicizia. Ma tra Edith e Jacques nasce del tenero e, all'insaputa dei rispettivi coniugi, iniziano una relazione extraconiugale, pur sapendo di essere molto esposti al rischio di essere scoperti. Purtroppo per loro ci\u00f2 accade; la loro infedelt\u00e0 finisce per disgregare inesorabilmente i due matrimoni e l'amicizia tra le due coppie.\nDistribuzione.\n\u00c8 uscito nelle sale italiane il 5 marzo 2004.\nRiconoscimenti.\nIl film ha vinto ex aequo il Premio Louis-Delluc nel 2003.\nHa ricevuto anche 4 Nomination al Premio C\u00e9sar: "}
{"id": "1719845", "revid": "99527774", "url": "https://it.wikipedia.org/wiki?curid=1719845", "title": "Broadcast to the World", "text": "Broadcast to the World \u00e8 il sesto album degli Zebrahead. Quest' album \u00e8 stato registrato con Matty Lewis (cantante e chitarrista attuale) che ha sostituito il vecchio cantante Justin Mauriello, ora negli I Hate Kate."}
{"id": "1719846", "revid": "767487", "url": "https://it.wikipedia.org/wiki?curid=1719846", "title": "Un affare di gusto", "text": "Un affare di gusto (\"Une affaire de go\u00fbt\") \u00e8 un film del 2000 diretto da Bernard Rapp.\nTrama.\nNicolas, un affascinante e misterioso ragazzo, sostituisce un cameriere in un ristorante.Qui viene notato da Fr\u00e9d\u00e9ric Delamont, un potente uomo d'affari con un'ossessione maniacale per la perfezione, che lo assume come assaggiatore, ufficialmente per un'allergia al pesce ed al formaggio. Tra i due si instaura subito un rapporto di stima e fiducia che si trasforma velocemente in un pericoloso rapporto simbiotico e perverso."}
{"id": "1719855", "revid": "438678", "url": "https://it.wikipedia.org/wiki?curid=1719855", "title": "Saint-Cyr (film)", "text": "Saint-Cyr \u00e8 un film del 2000 diretto da Patricia Mazuy.\nFu presentato nella sezione Un Certain Regard del 53\u00ba Festival di Cannes."}
{"id": "1719858", "revid": "1305772", "url": "https://it.wikipedia.org/wiki?curid=1719858", "title": "B52", "text": ""}
{"id": "1719859", "revid": "438678", "url": "https://it.wikipedia.org/wiki?curid=1719859", "title": "Les blessures assassines", "text": "Le blessures assassines \u00e8 un film del 2000 diretto da Jean-Pierre Denis, in cui viene narrata la vicenda di cronaca nera di Christine e L\u00e9a Papin."}
{"id": "1719862", "revid": "363629", "url": "https://it.wikipedia.org/wiki?curid=1719862", "title": "Grafico delle elezioni politiche in Italia", "text": "Il grafico illustra i risultati delle elezioni politiche svoltesi in Italia dal 1895 ad oggi, con le percentuali di consenso raccolte dai diversi partiti o movimenti.\nPassando col mouse sopra alle diverse sezioni colorate, \u00e8 possibile visualizzare il nome del raggruppamento e la percentuale raccolta nella corrispondente elezione; cliccando sulla singola sezione si viene rimandati alla pagina del partito corrispondente.\nL'ordine col quale i partiti sono inseriti nel grafico ne illustra la collocazione politica (a sinistra oppure a destra) in maniera approssimativa, giacch\u00e9 il dato \u00e8 opinabile e non oggetto di questo grafico; si vedano piuttosto informazioni nelle singole voci."}
{"id": "1719864", "revid": "74801", "url": "https://it.wikipedia.org/wiki?curid=1719864", "title": "Emma di Waldeck e Pyrmont", "text": "Biografia.\nEra la quarta figlia femmina di Giorgio Vittorio, Principe di Waldeck e Pyrmont e della Principessa Elena di Nassau.\nI suoi nonni materni furono Guglielmo, Duca di Nassau e la sua seconda moglie, la Principessa Paolina di W\u00fcrttemberg. Paolina era una delle figlie del Principe Paolo di W\u00fcrttemberg e di Carlotta di Sassonia-Hildburghausen.\nNel 1888, la madre mor\u00ec. Nel 1891 suo padre si rispos\u00f2 con Luisa di Schleswig-Holstein-Sonderburg-Gl\u00fccksburg, che aveva la stessa et\u00e0 di Emma.\nPrima del matrimonio, Emma prese lezioni di olandese e studi\u00f2 la storia dei Paesi Bassi, perch\u00e9 voleva rimanere attaccata alle sue origini.\nMatrimonio.\nGuglielmo III era abbastanza vecchio per essere il padre o il nonno di Emma. Durante il suo primo matrimonio ebbe molte relazioni extraconiugali come la cameriera americana Elisa Parker e la cantante d'opera parigina Leonora d'Ambre. L'attempato e licenzioso re una volta descritto come \"il pi\u00f9 grande debosciato dell'epoca\", era stato precedentemente rifiutato dalla sorella di Emma Paolina e dalla Principessa Thyra di Danimarca. Quando la prima moglie mor\u00ec e quando cap\u00ec che i suoi figli non si sarebbero sposati, Guglielmo fu costretto a risposarsi.\nIl 30 settembre 1878 a Arolsen, venne annunciato il fidanzamento tra Emma e Guglielmo III dei Paesi Bassi.\nIl matrimonio venne celebrato a Arolsen il 7 gennaio 1879, due anni dopo la morte della sua prima moglie, la Principessa Sofia di W\u00fcrttemberg. La coppia ebbe una sola figlia:\nDurante i primi anni, Emma condusse una vita spensierata e si occup\u00f2 personalmente dell'educazione di sua figlia.\nVedovanza.\nA causa dell'et\u00e0 avanzata del marito, il 29 luglio 1884, i due rami del parlamento nominarono Emma reggente.\nQuando Guglielmo mor\u00ec il 23 novembre 1890, Emma divenne reggente per la figlia minorenne, Guglielmina, l'unico figlio superstite del defunto re. Oltre ai suoi compiti amministrativi, come regina madre, Emma pose grande attenzione all'educazione della figlia. Ai suoi occhi la giovinezza della nuova regina doveva essere, e per i successivi due anni, una \"preparazione\" al suo ruolo di regina, che avrebbe avuto inizio al compimento del suo diciottesimo compleanno, il 31 agosto 1898. Fino al 1896, Guglielmina era circondata da vecchi e uomini saggi, membri della corte, e da una governante.\nIl Granducato di Lussemburgo, che a quel tempo non poteva essere ereditato da una donna, pass\u00f2 a un loro lontano cugino Adolfo, Duca di Nassau, che era anche zio materno della Regina Emma.\nRegina madre.\nLa giovane regina Guglielmina scelse rapidamente la sua strada. Cerc\u00f2 di uscire da sotto la pressione di sua madre, ma spesso dovette fare affidamento sulla vasta conoscenza di sua madre in questioni di protocollo.\nQuando Guglielmina si spos\u00f2, Emma si ritir\u00f2 nel Palazzo Lange Voorhout. Intraprese una campagna contro la tubercolosi.\nMor\u00ec a L'Aia il 20 marzo 1934, molto amata dalla popolazione del regno, per complicazioni dovute alla bronchite all'et\u00e0 di 75 anni, ed \u00e8 sepolta nella Nieuwe Kerk di Delft."}
{"id": "1719865", "revid": "767487", "url": "https://it.wikipedia.org/wiki?curid=1719865", "title": "La Chambre des officiers", "text": "La Chambre des officiers \u00e8 un film del 2001 scritto e diretto da Fran\u00e7ois Dupeyron, tratto dall'omonimo romanzo del 1998 di Marc Dugain.\n\u00c8 stato presentato in concorso al 54\u00ba Festival di Cannes.\nTrama.\nFerito durante uno dei primi scontri della prima guerra mondiale e costretto da allora in una solitaria stanza d'ospedale, l'ufficiale francese Adrien Fournier \u00e8 un \"gueule cass\u00e9e\", un reduce rimasto irrimediabilmente sfigurato dal conflitto e con davanti un futuro incerto."}
{"id": "1719868", "revid": "108617878", "url": "https://it.wikipedia.org/wiki?curid=1719868", "title": "Caer Baddan", "text": "Il regno britannico tardoantico/altomedievale di Caer Baddan aveva la sua capitale appunto a Caer Baddan (la romana Aquae Sulis, odierna Bath). La sua caduta viene ricordata, insieme a quella di Caer Gloui e Caer Ceri nella \"Cronaca anglosassone\". Faceva probabilmente parte di un pi\u00f9 ampio regno che comprendeva tutte e tre le citt\u00e0 e si sarebbe staccato solo attorno al 550."}
{"id": "1719869", "revid": "1591878", "url": "https://it.wikipedia.org/wiki?curid=1719869", "title": "Giorgio Vigolo", "text": "Biografia.\n\u00c8 stato un esponente della cosiddetta \"Scuola Romana\".\nNel 1913 pubblica il suo primo \"poemetto in prosa\": \"Ecce ego adducam aquas\", sulla rivista \"Lirica\" diretta da Arturo Onofri, nel 1923 il suo primo libro di poesie, \"La citt\u00e0 dell'anima\"; collabora inoltre alla \"Voce\" di Giuseppe De Robertis, a \"L'Italia letteraria\", a \"Circoli\" e \"Letteratura\"; stringe amicizia con alcuni membri, tra cui Julius Evola, dell'esoterico Gruppo di Ur.\nNel 1931 cura per l'editore Angelo Fortunato Formiggini la prima antologia dei \"Sonetti\" di Giuseppe Gioachino Belli, anticipo della memorabile edizione critica e annotata pubblicata nel 1952 con Arnoldo Mondadori Editore.\nAlla fine della Seconda guerra mondiale inizia l'attivit\u00e0 di critico musicale per le riviste \"Epoca\", \"Risorgimento Liberale\", \"Il Mondo\".\nTra le sue opere pi\u00f9 importanti si ricordano le raccolte poetiche \"Canto del destino\" e \"La luce ricorda\" (Premio Viareggio) e quella di racconti \"Le notti romane\" (Premio Bagutta).\nNel 1982 pubblica il suo unico romanzo \"La Virgilia\": un racconto lungo, o \"po\u00e8me en prose\", che Vigolo scrisse a 27 anni, nel 1921-22. La scrittura finge il diario del protagonista, un giovane musicista dai rapidi invasamenti che \u00e8 giunto a Roma all'inizio dell'Ottocento per riesumare, dalle muffe dei conventi e delle corti principesche, le musiche del Cinquecento. La musica ha il potere di risvegliare dalla morte la bellezza, la grazia, l'amore, la vita. Il suo archivio \u00e8 conservato presso il Centro per gli studi sulla tradizione manoscritta di autori moderni e contemporanei dell\u2019Universit\u00e0 di Pavia. \nGiudizi.\nSecondo il critico Ettore Paratore: \u00abGiorgio Vigolo \u00e8 di quegli scrittori toccati dalla grazia che nei tempi moderni, a partire da Giuseppe Gioachino Belli, hanno saputo rivelare in copia i tesori di suggestiva ispirazione facilmente convertibile in visione universale del mondo che la citt\u00e0 eterna sa infondere nei suoi figli privilegiati. [...] nelle sue prime raccolte poetiche (si guardino in \"Linea della vita\" le liriche \"Visibilio\", \"Il ritorno di sera\", \"L'impronta\") si afferma preminente l'impulso a scoprire un nuovo criterio per il nostro mistero esistenziale: cos\u00ec ne \"Il viso\" si legge: \"\u00c8 allora che prendendo del tuo buio, | una rapita conoscenza, credi | finalmente di leggerti; decifri | l'oscura lingua, sillabi le forti | lettere e i nomi sciogli. | Illuso! In altro | specchio t'appari.\"\u00bb.\nHa scritto Pietro Cimatti: \u00abLa sua opera \u00e8 sparsa, dispersa, introvabile o inedita. Un'intera sezione della sua inventivit\u00e0 di maestro dell'elzeviro, del racconto visionario, ha mancato l'incontro con la distratta, fatua editoria maggiore. E Vigolo non ha mai fatto nulla, se non \"durare in vita\", per contrastare quel metodo brigantesco di occupazione del presente culturale che ha canonizzato mediocri e santificato i capi mafiosi dell'ultima e penultima cosiddetta letteratura italiana\u00bb."}
{"id": "1719870", "revid": "729019", "url": "https://it.wikipedia.org/wiki?curid=1719870", "title": "Peugeot TG", "text": "Il Peugeot TG era un motore a scoppio prodotto dal 1938 al 1950 dalla Casa automobilistica francese Peugeot.\nCaratteristiche.\nQuesto motore nasce per sostituire il precedente motore SE montato sulla Peugeot 201 e viene utilizzato esclusivamente sulla corrispondente erede di quest'ultima, ossia la Peugeot 202.&lt;br&gt;\nTale motore \u00e8 un 4 cilindri in linea con monoblocco in ghisa a canne in umido e testata in lega di alluminio. L'albero a gomiti era a tre supporti di banco. Le misure di alesaggio e corsa erano pari a 68x78 mm, misure che ne facevano un motore sottoquadro. La cilindrata era quindi di 1133 cm\u00b3. &lt;br&gt;\nLa distribuzione era ad albero a camme laterale comandato da catena, mentre l'alimentazione avveniva tramite un carburatore Solex \"26 IAC\".&lt;br&gt;\nIl rapporto di compressione era inizialmente di 7:1. La potenza massima era di 30 CV a 3500 giri/min.&lt;br&gt;\nNel dicembre 1938, dopo pochi mesi dalla sua introduzione, tale motore sub\u00ec degli aggiornamenti riguardanti pi\u00f9 che altro i supporti del motore. In questa nuova versione, il motore prese la sigla TG2.&lt;br&gt;\nIn seguito vi furono altri aggiornamenti: il rapporto di compressione, per esempio, scese a 6.8:1 nell'agosto 1947, 6.66:1 nel novembre dello stesso anno ed infine a 6.5:1 un mese dopo.\nDal 1947 al 1950 il motore \"TG2\" venne rispolverato per essere montato anche sul furgone \"CPV\", prodotto dalla Chenard &amp; Walcker."}
{"id": "1719873", "revid": "438678", "url": "https://it.wikipedia.org/wiki?curid=1719873", "title": "Il commissadro", "text": "Il commissadro (\" Les Ripoux\") \u00e8 un film del 1984 diretto da Claude Zidi."}
{"id": "1719876", "revid": "15456049", "url": "https://it.wikipedia.org/wiki?curid=1719876", "title": "Sandro Faedo", "text": ""}
{"id": "1719877", "revid": "767487", "url": "https://it.wikipedia.org/wiki?curid=1719877", "title": "Le notti della luna piena", "text": "Le notti della luna piena (\"Les nuits de la pleine lune\") \u00e8 un film del 1984 diretto da \u00c9ric Rohmer.\n\u00c8 la quarta parte del ciclo \"Commedie e proverbi\" (\"Com\u00e9dies et proverbes\"), segue \"Pauline alla spiaggia\" (1982) e precede \"Il raggio verde\" (1986).\nTrama.\nIl film \u00e8 diviso in \u201ccapitoli\u201d preceduti da didascalie.\nLa giovane arredatrice d'interni Louise vive con R\u00e9my a Marne-la-Vall\u00e9e, cittadina della periferia parigina. I due hanno vedute opposte sul rapporto di coppia; Louise vorrebbe avere pi\u00f9 indipendenza, R\u00e9mi non concepisce che ognuno provi desiderio di uscire da solo con altri amici.\nA Parigi Louise ha un caro amico, lo scrittore Octave, sposato e con una figlia ma dichiaratamente innamorato di lei; in citt\u00e0 inoltre possiede un appartamentino appena lasciato libero dall'inquilina, che decide di trasformare in pied-\u00e0-terre.\nLouise si reca a una festa insieme a Octave, che lei considera solo un amico; qui balla tutta la sera insieme a uno sconosciuto, finch\u00e9 sopraggiunge inaspettatamente R\u00e9my. Louise rifiuta di tornare a casa insieme a lui, i due questionano, lui se ne va. A riaccompagnare in auto Louise saranno una collega, Camille, e la sua amica Marianne, che abitano a Marne-la-Vall\u00e9e. Louise si confida con le due, e invita per scherzo Camille a uscire con R\u00e9my in modo da sentirsi pi\u00f9 libera. Arrivata a casa, propone al fidanzato un \u201cpatto\u201d che lo offende: si trasferir\u00e0 nell'appartamentino di Parigi, la loro relazione continuer\u00e0 ma ognuno sar\u00e0 libero di frequentare altri amici; se uno dei due dovesse innamorarsi di un altro dovr\u00e0 confidarlo al partner, che lo lascer\u00e0 libero. R\u00e9my prima si infuria quasi al limite dell'autolesionismo, ma poi deve accettare la situazione.\nLouise si installa nel pied-\u00e0-terre; la prima sera cerca un amico con cui uscire, ma n\u00e9 Octave n\u00e9 altri sono liberi. Il mattino dopo acquista un regalo raffinato per R\u00e9my, un bollitore da t\u00e8 al posto di quello che si \u00e8 rotto. Si reca a trovarlo a Marne, ha ancora il suo angolo di lavoro nella casa comune; tra i due c'\u00e8 molta tenerezza.\nLouise si trova in una brasserie di Parigi insieme a Octave, il quale racconta che spesso scrive l\u00ec al tavolino i propri articoli. Non ha rinunciato all'idea di avere una relazione con lei. Recatasi alla toilette, Louise intravede R\u00e9my e si nasconde; tornata al tavolino lo dice a Octave, che a sua volta ha visto nel salone un'amica di Louise; non \u00e8 fisionomista, gliela descrive: dal particolare cappello, Louise riconosce Camille, che lei stessa aveva invitato a uscire con R\u00e9my. Decide allora di indagare e si reca a casa di lui a Marne. Qui sopraggiunge proprio Camille, la quale per\u00f2 nega di essere stata in una brasserie di Parigi; \u00e8 infatti appena tornata da Milano dove ha seguito il nuovo fidanzato italiano.\nDurante una nuova festa, Louise rincontra il ragazzo con cui aveva ballato la volta precedente: si chiama Bastien, \u00e8 un musicista rock. \u00c8 fortemente attratta da lui. Sopraggiunge Octave, intuisce cosa sta accadendo tra i due.\nBastien la aspetta a casa propria per la sera successiva, all'ultimo momento Louise telefona a Octave disdettando l'appuntamento con lui, ma l'amico si precipita nel pied-\u00e0-terre perch\u00e9 ha capito che c'\u00e8 di mezzo il musicista. Octave non si capacita che lei voglia una relazione con altri uomini e non con lui, Louise ha una crisi di nervi e dice che lo considera solo un amico.\nDispiaciuto, Octave la lascia andare. Louise finisce a letto con Bastien, ma si sveglia al mattino quando \u00e8 ancora buio, si veste e esce di casa. Entra in un caff\u00e8 per la colazione e attacca bottone con un uomo seduto al tavolino accanto, un illustratore di libri per bambini. Come spesso accade con perfetti sconosciuti, Louise gli confida di avere due case e due uomini. Evidentemente per\u00f2 ha preso la sua decisione, perch\u00e9 arriva che \u00e8 ancora mattino presto a Marne. Qui scopre con disappunto che R\u00e9my non ha dormito a casa. Lui rientra alle 10 e le confessa di essersi innamorato: non si tratta di Camille, come lei sospetta, bens\u00ec della sua amica Marianne, che quel giorno nella brasserie di Parigi indossava un suo cappello in prestito.\nLouise \u00e8 caduta vittima del patto proposto da lei. Si mette a piangere, poi telefona a Octave dandogli appuntamento per la sera stessa. Raccoglie le sue poche cose e torna a Parigi.\nCritica.\nIl sottotitolo del film non \u00e8 un vero e proprio proverbio tradizionale, ma ha un'origine composita: Rohmer ha aggiunto la prima frase (Chi ha due donne perde l'anima) alla seconda, che \u00e8 invece un detto popolare (Chi ha due case perde il senno): si pu\u00f2 riferire sia a Louise che a Octave, senza contare che la stessa protagonista racchiude \u201cdue donne\u201d in s\u00e9.\nPer il \"Dizionario Mereghetti\" \u00e8 \u00ab\"una delle migliori riuscite di Rohmer, divertito e intelligente ritratto di una generazione che vorrebbe solo scherzare coi sentimenti\"\u00bb, dallo \u00ab\"stile raffinato e autoironico\"\u00bb. Per il \"Dizionario Morandini\" \u00ab\"Rohmer conduce il giuoco con la solita eleganza. Crea i suoi personaggi, li lascia muovere, li osserva a distanza con un'ironia sorridente, mai irriverente\"\u00bb. Ambientato quasi completamente di notte, possiede un'atmosfera particolare e accattivante.\nLouise ha un punto di contatto con Sabine, la protagonista del precedente \"Il bel matrimonio\": entrambe hanno fatto di un progetto soggettivo del quale si sono auto-convinte (la libert\u00e0 sentimentale o il suo opposto, il matrimonio) una leva con la quale sollevare il proprio mondo.\nL'ambientazione nella banlieue parigina anticipa la disumanizzazione avveniristica di Cergy-Pontoise, la citt\u00e0 modello dove sar\u00e0 ambientato il successivo \"L'amico della mia amica\". Rohmer non ama queste citt\u00e0 dormitorio, che dipinge come cattedrali edificate nel deserto: il quartiere di Marne-la-Vall\u00e9e \u00e8 ancora visibilmente incompiuto, mentre a Cergy i protagonisti continuano a girare a vuoto nelle sue strade quasi disabitate.\nRiconoscimenti.\nIl film \u00e8 stato presentato in concorso alla Mostra del cinema di Venezia, dove la protagonista Pascale Ogier ha ottenuto la Coppa Volpi per la migliore interpretazione femminile.\nHa ricevuto cinque candidature ai Premi C\u00e9sar: miglior film, miglior regista, miglior attrice (Pascale Ogier), migliore attore non protagonista (Fabrice Luchini) e migliore sceneggiatura originale."}
{"id": "1719878", "revid": "1573940", "url": "https://it.wikipedia.org/wiki?curid=1719878", "title": "Naucoroidea", "text": "Naucoroidea , \u00e8 una superfamiglia di Insetti dell'Ordine dei Rincoti (Sottordine Heteroptera).\nSi tratta di insetti semiacquatici predatori. Sistematicamente si suddividono in tre famiglie, Aphelocheiridae, Potamocoridae e Naucoridae, ma diversi Autori considerano le prime due come sottofamiglie dei Naucoridi."}
{"id": "1719883", "revid": "438678", "url": "https://it.wikipedia.org/wiki?curid=1719883", "title": "Innocenza e malizia", "text": "Innocenza e malizia (\"Le grand chemin\") \u00e8 un film del 1987 diretto Jean-Loup Hubert."}
{"id": "1719884", "revid": "1005847", "url": "https://it.wikipedia.org/wiki?curid=1719884", "title": "Caer Ceri", "text": "Caer Ceri \u00e8 stato un regno della Britannia del VI secolo, che aveva la sua capitale appunto a Caer Ceri (Corinium Dobunnorum, odierna Cirencester). La sua caduta viene ricordata insieme a quella di Caer Gloui e di Caer Baddan nella \"Cronaca anglosassone\". Faceva probabilmente parte di un pi\u00f9 ampio regno, che comprendeva tutte e tre le citt\u00e0 e che si sarebbe staccato solo attorno al 550."}
{"id": "1719887", "revid": "767487", "url": "https://it.wikipedia.org/wiki?curid=1719887", "title": "L'orso (film)", "text": "L'orso (\"L'ours\") \u00e8 un film del 1988 diretto da Jean-Jacques Annaud, tratto dal romanzo \"The Grizzly King\" (1916) di James Oliver Curwood. La sceneggiatura, di G\u00e9rard Brach, vede come protagonista un possente grizzly prendere sotto la sua protezione un cucciolo d'orso, rimasto orfano della madre. Entrambi sono braccati da un gruppo di cacciatori che, una volta compresa la vera essenza degli animali, rinunceranno all'arduo inseguimento.\n\u00c8 una favola ecologica raccontata dal punto di vista di un animale, e che ha lo scopo di mostrare come in natura non esistano assassinio e vendetta, e che la cattiveria pu\u00f2 essere portata soltanto dall'essere umano. Brach e Annaud iniziarono a programmare la storia nel 1981, ma il film fu iniziato sei anni pi\u00f9 tardi, poich\u00e9 il regista si impegn\u00f2 su un altro progetto. Il film \u00e8 ambientato nella Columbia Britannica del XIX secolo, ma venne girato in Italia, nelle aree delle Dolomiti.\nApprezzato per la sua quasi totale mancanza di dialogo, nonch\u00e9 per la particolare fotografia di Philippe Rousselot e la colonna sonora di Philippe Sarde, \"L'orso\" \u00e8 uno dei film pi\u00f9 riusciti del regista Annaud. Alla sua distribuzione nelle sale fu subito un successo di pubblico e venne accolto altrettanto positivamente anche dalla critica. Ottenne una candidatura al premio Oscar per il miglior montaggio e vinse due Premi C\u00e9sar, assegnati al regista e alla montatrice No\u00eblle Boisson. Malgrado il successo ottenuto Annaud rivel\u00f2 apertamente, durante il periodo di proiezione del film, di non aver intenzione di realizzare alcun sequel.\nTrama.\nColumbia Britannica, 1885. Un cucciolo d'orso soffre la morte accidentale della sua mamma, travolta da una frana mentre scavava alla ricerca di miele. Costretto ad arrangiarsi da solo, si sforza di trovare cibo e rifugio. Altrove in montagna, un enorme orso grizzly maschio \u00e8 braccato da due cacciatori di trofei. Tom, il cacciatore pi\u00f9 giovane e inesperto, appena ne ha l'occasione spara all'animale, ma il proiettile non lo uccide. L'orso, infuriato e ferito, fugge e attacca i cavalli dei cacciatori, uccidendone uno e ferendone un altro che, spaventato, ferisce accidentalmente lo stesso Tom mentre cercava di calmarlo, che si infortuna a un piede.\nPoco dopo, il cucciolo, trovatosi di fronte all'orso grizzly e vedendo in lui una figura paterna, tenta di farselo amico: l'altro, leso e innervosito, non si interessa a lui e lo respinge. Il piccolo orso, insistente, gli si avvicina nuovamente e riesce a leccare in modo rasserenante la ferita, mentre l'adulto \u00e8 sdraiato in una pozza d'acqua nel tentativo di trarne giovamento. L'amicizia tra i due \u00e8 formata: il grande prende l'orfano sotto la propria protezione e gli insegna a pescare e a cacciare.\nCon un cavallo in meno e Tom ferito ma pi\u00f9 che mai determinato a trovare il grizzly, i due cacciatori si uniscono ad un terzo uomo, sopraggiunto con dei cani. La caccia riprende ed entrambi gli orsi sono spinti verso un dirupo, inseguiti dai cani. Il grizzly, dopo aver messo al sicuro il cucciolo, li fronteggia, dando inizio ad una vera e propria lotta: ne uccide alcuni (tra cui proprio l'amato cane di Tom, Dixie), dopodich\u00e9 si allontana rincorso da quelli restanti, che hanno la peggio. Gli uomini, rimasti indietro, catturano il cucciolo e lo portano al loro campo, dove lo legano ad un albero per tendere una trappola al grande; nel frattempo cala la notte e il grizzly scruta di nascosto l'accampamento.\nAlle prime luci del giorno i cacciatori prendono posizione, aspettando la loro preda. Tom, andato a fare scorta d'acqua presso una sorgente e sprovvisto del suo fucile, ha un inaspettato confronto ravvicinato con l'orso, che sembra avere tutta l'intenzione di ucciderlo e, dopo averlo terrorizzato ringhiandogli ferocemente contro quasi a rimproverarlo per aver invaso il suo territorio, gli risparmia la vita e recede. L'uomo coglie l'occasione per recuperare la sua arma e sparare ma, sentendosi in debito verso l'animale, spara in aria facendo credere al suo amico, il pi\u00f9 anziano ed esperto Bill, di averlo colpito. Quando il vecchio si accorge che \u00e8 ancora vivo e vegeto prende la mira per colpirlo, ma Tom gli impedisce di sparare mettendo fine all'estenuante caccia. I cacciatori se ne vanno con Tom che si rifiuta di rivelare a Bill il motivo del suo gesto, non prima di aver liberato il piccolo orso. Il cucciolo, rimasto solo e indifeso, ha un brutto incontro con un puma, che lo insegue attraverso un torrente e lo ferisce; quando il puma sembra avere la meglio, improvvisamente interviene il grizzly, che con dei poderosi ringhi intimidisce il felino, il quale decide di rinunciare al pasto e fugge via. I due sono nuovamente insieme e con l'avvicinarsi dell'inverno si rintanano in una grotta per andare in letargo.\nProduzione.\nRegia e sceneggiatura.\nDopo il successo commerciale dei precedenti film di Jean-Jacques Annaud, \"Bianco e nero a colori\" (1976) e \"La guerra del fuoco\" (1981), il produttore Claude Berri si offr\u00ec di produrre il prossimo progetto del regista, senza preoccuparsi del costo, che per questa pellicola si aggir\u00f2 intorno ai 120-160.000.000 di franchi.\nIl regista francese aveva gi\u00e0 chiara l'idea di voler realizzare un altro film, dopo \"La guerra del fuoco\", che includesse la comunicazione attraverso il comportamento, piuttosto che la lingua: \u00abL'essenziale in un film - spiega il regista - non consiste tanto nel dialogo, nella parola, quanto nel linguaggio dei comportamenti. C'\u00e8 una specie di vocabolario della gestualit\u00e0, della mimica, che \u00e8 pi\u00f9 efficace di qualsiasi linguaggio parlato.\u00bb Divenne particolarmente interessato, per\u00f2, a fare di un animale il protagonista di un dramma psicologico, ci\u00f2 che non era stato ancora approfondito da alcun regista. Riflesse inizialmente sull'idea di rimanere sul tema primitivo e di realizzare un film sulle scimmie, ma si ricredette, in quanto - come lui stesso afferm\u00f2 - le scimmie \"somigliano cos\u00ec strettamente agli uomini che si finisce col prendere il loro comportamento come una caricatura.\" Pens\u00f2 allora alle tigri, dalle quali era sempre rimasto affascinato (tra l'altro, l'occasione di realizzare un'opera avente delle tigri come protagoniste non manc\u00f2, difatti nel 2004 diresse \"Due fratelli\"), ma pens\u00f2 che \"l'orso\" gli avrebbe dato forse una migliore identificazione, e che avrebbe fornito un'identificazione pi\u00f9 immediata anche dal pubblico, visto che gli orsi, secondo Annaud, sono molto simili agli uomini per quanto concerne la struttura dello scheletro e le gestualit\u00e0.\nIl romanzo \"The Grizzly King\", pubblicato nel 1916, si basava sulle reali esperienze avute dallo scrittore James Oliver Curwood, che richiama s\u00e9 stesso come protagonista nel libro, col nome di Jim. Il film, ispirato al libro, presenta naturalmente molte similitudini, come ad esempio la sequenza in cui l'orso risparmia la vita al cacciatore: \u00e8 ci\u00f2 che successe a Curwood, che dichiar\u00f2 a suo tempo di essere andato a caccia, come di consueto, e di aver fatto cadere il fucile gi\u00f9 da una rupe quando improvvisamente un enorme orso lo fronteggi\u00f2, ma per motivi ignoti gli risparmi\u00f2 la vita. Poco tempo dopo la pubblicazione del romanzo, Curwood divenne un sostenitore della conservazione della fauna selvatica. \u00abAppena letto il libro - dichiar\u00f2 Annaud - mi sono immediatamente immedesimato nell'orso ed \u00e8 per questo che, mentre il romanzo esprime il punto di vista dei personaggi umani, io ho privilegiato il punto di vista dell'animale, cio\u00e8 dell'orso.\u00bb Il regista parl\u00f2 del progetto con un suo fidato collaboratore, lo sceneggiatore G\u00e9rard Brach. Nel commissionargli la sceneggiatura, chiar\u00ec fin da subito l'importanza del cast animale e i ruoli di contorno dei cacciatori (che erano soltanto coinvolti nella storia), e indic\u00f2, a lui e al produttore Berri, i punti basilari della vicenda: un orsacchiotto orfano; un grande orso solitario; due cacciatori nella foresta; punto di vista dei due orsi. \"La guerra del fuoco\" fu girato come una specie di reportage fra gli uomini delle caverne, cio\u00e8 dando la sensazione che la macchina da presa fosse collocata in quei posti e in quell'epoca; \"L'orso\", invece, il regista volle girarlo secondo i principi del cinema tradizionale, vale a dire secondo un tipico film a soggetto con intervento di attori. Questo perch\u00e9 non voleva dare assolutamente la sensazione di fare un documentario sul comportamento dell'animale.\nBrach inizi\u00f2 a scrivere la sceneggiatura verso la fine del 1981, mentre Annaud si impegn\u00f2 contemporaneamente su un altro progetto: diresse un adattamento cinematografico del libro di Umberto Eco, \"Il nome della rosa\", film che alla sua uscita riscosse un grande successo internazionale. La sceneggiatura completa de \"L'orso\" venne presentata a Claude Berri nei primi mesi del 1983. Brach e Annaud decisero di ambientare il film nel XIX secolo, al fine di rendere pi\u00f9 verosimile la storia con quella del romanzo da cui \u00e8 tratta, creando una percezione di vero deserto, soprattutto per i personaggi umani, mantenendo cos\u00ec l'idea di una natura incontaminata.\nAnnaud ebbe modo di ammirare i dipinti di Albert Bierstadt al Metropolitan Museum of Art di New York, gir\u00f2 quindi molte zone dell'America alla ricerca dei paesaggi raffigurati nelle tele del pittore, paesaggi che sarebbero stati consoni al film; molti erano cambiati dai tempi dell'artista (vissuto nel 1800) e quelli rimasti intatti erano stati fin troppo utilizzati dal cinema statunitense, e il cineasta era invece alla ricerca di qualcosa di nuovo e originale. Visit\u00f2 dunque invano anche l'Australia, la Nuova Zelanda e la Cecoslovacchia, fino a quando scopr\u00ec che ci\u00f2 che cercava si trovava sulle Alpi, che visit\u00f2 nell'ottobre del 1986 in occasione di un viaggio promozionale per \"Il nome della rosa\", e che ne rimase subito colpito. Dopo un'attenta ricerca, portata avanti dallo scenografo Toni L\u00fcdi, fu trovato il luogo adatto tra le montagne delle Dolomiti.\nCast.\nDurante la fase di pre-produzione della pellicola, il regista visit\u00f2 molto i giardini zoologici, al fine di ricercare e comprendere il comportamento animale per poterlo quindi emulare nella pellicola, e anche per la ricerca di un cast per il film; fece fare difatti provini a molti orsi, prima di scoprire Bart (nel film ribattezzato col nome di Kaar), un orso kodiak di 1.500 libbre (680 Kg) e che misurava, ritto sulle zampe posteriori, 290 cm di altezza, allevato e ammaestrato dal suo padrone Doug Seus. L'animale aveva per\u00f2 bisogno di controfigure, furono perci\u00f2 ingaggiati anche altri orsi, in particolare uno di nome Doc, che fu il sostituto principale di Bart. Anche l'orso Griz venne selezionato per un ruolo nel film; era un maschio, ma fu scelto per interpretare la parte di una femmina. L'addestramento degli orsi era gi\u00e0 incominciato nel 1982, a Bart fu insegnato principalmente a zoppicare e a simulare una lotta coi cani. Griz ricevette una preparazione particolare, in quanto doveva accentuare e rendere pi\u00f9 femminili le sue movenze ed espressioni.\nIn uno zoo francese il regista scov\u00f2 due puma del Nord America, un maschio e una femmina, entrambi di cinque anni, che li scrittur\u00f2 per il film. Al maschio sarebbe spettato il ruolo principale, la femmina sarebbe stata invece un sostituto. Vennero affidati a Thierry Le Portier, al tempo noto per l'ammaestramento di leoni, tigri, pantere, giaguari e puma per spot pubblicitari e lungometraggi. Inizialmente, l'addestratore dovette tenere i puma nella sua tenuta per due mesi, in modo che si abituassero a lui, per poi cambiare successivamente ambiente e trasferirsi sulle Dolomiti, dove vennero addestrati per circa tre mesi.\nL'orsetto Douce (soprannominato nelle scene Youk) fu appositamente fatto nascere per il film insieme a una trentina di altri orsi, ne vennero selezionati 14 (quelli che le madri rifiutavano di allattare), che vennero allevati da puericultrici in un parco della Sologna. Il 18 maggio 1987 i cuccioli fecero dei provini e nel giro di poche ore Annaud scelse Douce. Lo prefer\u00ec agli altri per la sua originalit\u00e0 nei comportamenti, le sue espressioni e la sua totale disponibilit\u00e0. Poich\u00e9 talvolta pu\u00f2 succedere che in natura l'orso adulto uccida o mangi un cucciolo, gli addestratori prepararono Bart facendolo giocare con un orsacchiotto finto, per vedere le reazioni dell'animale. Ci vollero cinque settimane di pre-formazione intensiva da parte di Doug Seus, per persuadere Bart a tollerare il cucciolo. Il piccolo orso ebbe naturalmente le sue controfigure, in particolare per le scene prive di primi piani, dove fu sostituito dalle sue due sorelle, si usufru\u00ec dunque di pi\u00f9 cuccioli per evitare di affaticarlo troppo durante le riprese, visto che il film prevedeva sequenze alquanto stancanti. Ma la selezione del cast animale non era certo terminata, la produzione dovette reclutare anche dei cani, dei cavalli, alcuni cervi, una civetta, un'aquila reale, una tartaruga, delle trote, 100 rane e numerosissimi insetti: 150 coccinelle, 20.000 mosche e 900.000 api.\nPer trovare tre figure adatte ad interpretare i ruoli dei cacciatori, Annaud cerc\u00f2 inizialmente a Parigi, Londra, Monaco di Baviera e Amsterdam, prima di andare a New York e Los Angeles. Cercava volti credibili e non voleva assolutamente attori noti: \u00abNon voglio stelle, le stelle sono gli orsi.\u00bb\nRiprese.\n\"L'orso\" fu dunque completamente girato nelle Dolomiti, a parte alcune sequenze girate in uno zoo belga, all'inizio del 1988. Inizialmente il film prevedeva come ambientazione il Parco naturale Fanes-Sennes-Braies, ma i politici e tecnici dell'assessorato alla tutela dell'ambiente e dell'ufficio Parchi naturali indussero la produzione a rinunciare a girare all'interno del parco. Secondo il ragionamento della provincia di Bolzano, ci sarebbe stato troppo movimento, visto che il programma di riprese avrebbe pregiato un'attivit\u00e0 di 8 settimane con la presenza di circa 80 persone, 30 orsi e 40 autocarri, usati per trasportare tutti gli animali, posti naturalmente sotto la supervisione di molti specialisti.\nL'equipaggio era costituito da 200 individui, fra questi erano presenti numerosi addestratori, tra cui quattro per l'orso Bart (compreso il suo proprietario Doug Seus e sua moglie), tre per i cani, tre per i cavalli e undici per i cuccioli. Ai membri della troupe fu chiesto di non mangiare durante le riprese, per evitare eventuali problemi con gli animali, in particolare con gli orsi, difatti Annaud raccomand\u00f2, prima dell'inizio delle riprese, di non agitarsi e non invadere il territorio degli animali, non fare confusione, non gridare e soprattutto non correre, perch\u00e9 gli orsi, bench\u00e9 addestrati, rimangono pur sempre imprevedibili.\nLa troupe era composta da persone proveniente da pi\u00f9 paesi, in prevalenza francesi, ma anche americani e italiani, e visto che l'inglese era la lingua \"imposta\" sul set, il regista poteva comunicare pi\u00f9 facilmente con il resto dell'equipaggio tramite gli Storyboard, che illustravano le varie scene previste nella pellicola. All'orso Bart era contrattualmente garantita una dieta comprendente polli disossati, lattine di succo di frutta, mele, salmone in scatola, salmone fresco, marmellata e anche marshmallows, spesso per alcune scene l'animale doveva esser nutrito con ben dodici Kg di mele, otto polli, due salmoni e varie confezioni di dolci; come afferm\u00f2 giustamente Annaud durante le riprese: \u00abGli orsi lavorano per il cibo...\u00bb Proprio per questo motivo vennero usati molti orsi come controfigure per alcune scene brevi, poich\u00e9 venivano nutriti spesso capitava che fossero sazi e quindi non c'era pi\u00f9 modo di convincerli a girare.\nSeppur fosse ammaestrato per quello, \"recitare\" non era sempre semplice per Bart: l'addestratore Doug Seus teneva tra le mani una scodella con del cibo, e incitava quindi l'orso a seguirlo mentre si girava la scena, dicendogli ci\u00f2 che doveva fare, anche se l'animale fatic\u00f2 non poco, in particolare per la sequenza in cui doveva mostrarsi ferito e zoppicante, il terreno era irregolare e quindi non fu facile camminare su tre zampe. Veniva tuttavia continuamente incoraggiato dal suo padrone e dagli altri, che lo spronavano esclamando la frase pi\u00f9 usuale: \u00abGood boy! (bravo ragazzo)\u00bb\nPer poter girare le scene pi\u00f9 ravvicinate con Bart, vennero installati dei fili di sicurezza davanti agli operatori e alle cineprese, se l'orso si avvicinava troppo si connetteva la corrente dando, presumibilmente, una leggera scossa. L'orso sapeva comunque di stare lontano, perch\u00e9 ogni volta che si avvicinava ai fili, uno degli addestratori lo avvertiva esclamando: \u00abBrucia!\u00bb Per tenere sotto controllo il kodiak durante le pause, Seus gli legava una catena al collo, la catena lasciava un leggero marchio sulla pelliccia, e la regia accurata di Annaud non trascurava certi dettagli; il proprietario doveva perci\u00f2 lisciare il pelo dell'animale ogniqualvolta gli togliesse il collare prima di girare. Sul set l'uomo portava con s\u00e9 una mazza da baseball, che naturalmente non usava, ma che gli serviva solo per intimorire Bart e di conseguenza farlo calmare nel caso si agitasse nel corso delle riprese.\nLa lavorazione del film in generale fu piuttosto complessa e non priva di intralci: una volta superati dei lievi problemi tecnici, le difficolt\u00e0 principali erano legate in particolare alle condizioni climatiche, che cambiavano notevolmente col passar del tempo. La troupe fu anche soggetta a pioggia e neve, che rallentarono non di poco le riprese, tanto che non ci fu modo di girare per tre giorni. Il Direttore della fotografia Philippe Rousselot osserv\u00f2 a questo proposito che \"l'unica cosa che Jean-Jacques non era in grado di controllare era il tempo.\" Per girare le scene iniziali del film, l'intero equipaggio dovette fornirsi di tute d'apicoltore, poich\u00e9 quella parte prevedeva numerose api. Ciononostante, alcuni membri furono attaccati dalle suddette in un momento in cui non indossavano le protezioni: gli insetti vennero al pi\u00f9 presto cacciati, dai capelli degli uomini, con delle taniche d'acqua. Una delle parti pi\u00f9 impegnative fu quella in cui il cucciolo viene inseguito dal puma: si ricorse all'escavatore per poter spostare le pietre del fiume, allo scopo di regolare ed attenuare le correnti d'acqua, per creare cos\u00ec un set adoperabile e cercare di adeguarsi al clima incerto - il quale influiva molto sulle correnti. Fu anche complicato convincere il puma, e il suo sostituto, ad avventurarsi fra le rive del torrente: i puma, anche se addestrati, odiano per natura l'acqua e il forte rumore. Prima dell'inizio delle riprese, i felini erano stati ammaestrati proprio in quel torrente da Thierry Le Portier, che li nutr\u00ec direttamente sulle rocce per farli abituare all'ambiente, tuttavia si spaventavano facilmente sul set, ma a tranquillizzarli c'era la loro gabbia posizionata proprio sulle rive del torrente, nella quale trovarono pi\u00f9 volte rifugio. La troupe si trov\u00f2 a dover attraversare il corso d'acqua e pertanto furono indispensabili degli stivali adatti, inizialmente usarono delle travi di legno, poi una corda, ma le forti correnti fecero pi\u00f9 volte cadere gli operatori e quindi bagnare le telecamere - fortunatamente senza provocare danni - cos\u00ec gli ultimi membri rimanenti dovettero ricorrere a spostarsi sulla benna dell'escavatore per raggiungere gli altri sulla sponda opposta.\nQuel che offriva il paesaggio talvolta non bastava. Spesso il set richiedeva alcune modifiche e spostamenti: furono aggiunte rocce di plastica - che vennero mangiate dagli orsi e quindi sostituite con altre di cemento - cascate artificiali, prati finti e alberi destinati a nascondere le macchine da presa o la troupe stessa.\nMentre si girava, a volte gli addestratori riuscivano a comunicare con gli animali - in particolare con Bart e il puma - tramite le espressioni facciali: simulavano un'emozione (arrabbiato, calmo...) che gli animali dovevano raffigurare, e i suddetti le riproducevano davanti alla telecamera. Per\u00f2 era quasi sempre indispensabile parlare, e spesso con toni alti, quindi le loro voci coprivano gli altri suoni. Per questo motivo, non fu usato alcun suono diretto nel corso delle riprese. Cos\u00ec gli animali furono messi, uno per volta, davanti a un microfono, dove venivano \"pungolati\" dagli ammaestratori allo scopo di variare il loro stato d'animo e ottenere i vari versi differenti, che vennero registrati su un nastro a parte, insieme anche agli altri rumori essenziali per lo sviluppo delle scene (vento, fruscio delle foglie...), che infine vennero \u201cfusi\u201d grazie a un sintetizzatore. Quando non c'era la possibilit\u00e0 di far corrispondere il verso di un animale all'immagine della pellicola, lo stesso Annaud prest\u00f2 la sua voce.\nIl copione del film fu seguito alla lettera nei minimi particolari, occorse naturalmente pi\u00f9 tempo e pazienza per ottenere gli atteggiamenti desiderati, ci\u00f2 non permise di realizzare lunghe sequenze, ma brevi, catturando il momento in cui l'animale faceva - dopo svariate ore di attesa - esattamente ci\u00f2 che era stato pensato dal regista o previsto nella sceneggiatura. D'altronde gli animali non furono affatto forzati a dover mostrare atteggiamenti umani, nelle scene furono completamente spontanei.\nI membri della troupe non erano sicuri di essere in grado di instaurare una sicurezza adeguata per alcune scene specifiche. Quindi, oltre agli animali veri e propri, furono adoperati per precauzione anche dei pupazzi meccanici, che vennero utilizzati sia per le scene di combattimento, sia per il corpo esanime dell'orso femmina (all'inizio del film), sia per Bart, nella scena in cui il piccolo orso gli lecca la ferita - che per indurre il cucciolo fu sporcata con della Nutella. Gli animali meccanici furono realizzati da Jim Henson e i suoi collaboratori, per alcune fugaci scene sembra che sia stato usato anche un mimo nascosto dentro la pelliccia di un orso.\nA parte la lavorazione difficoltosa, non sorsero problemi particolari - tralasciando i piccoli inconvenienti che ebbero alcuni animali, per i quali fu indispensabile la presenza d'un veterinario sul set. Lo stesso Annaud dichiar\u00f2 quanto fosse divertente e piacevole lavorare con gli animali. Si verific\u00f2 solo un piccolo incidente, quando il regista venne ferito da Bart mentre i due erano in posa per delle fotografie. Si salv\u00f2 grazie a un libro che aveva letto, che trattava il comportamento degli animali, si finse quindi morto e per sua fortuna venne ferito solo a una natica, dovette ricorrere a cure mediche per un periodo di due mesi. Ricord\u00f2 a proposito il regista: \u00abL'incidente con l'orso \u00e8 stato causato da un mio errore di comportamento, un gesto sbagliato che per lui significava minaccia. Perch\u00e9 un animale ti aggredisce solo per fame o perch\u00e9 si sente minacciato. Quando mi sono reso conto dell'errore, mi sono immobilizzato e anche l'orso si \u00e8 fermato.\u00bb\nLe riprese della pellicola (che arriv\u00f2 a ben 300 km di lunghezza contando in tutto 1.700 fotogrammi) durarono 109 giorni e si conclusero il 24 settembre del 1987. I cuccioli usati per il film furono trasferiti negli zoo in Francia, Austria e Belgio.\nColonna sonora.\nLe musiche del film sono una delle colonne portanti dell'opera, furono composte da Philippe Sarde. L'album contiene due tracce di circa 20 minuti ciascuna, della durata complessiva di 45:22 minuti.\nDistribuzione.\n\"L'orso\" fu proiettato la prima volta nelle sale francesi il 19 ottobre del 1988, dove venne subito accolto positivamente. Venne poi presentato nei seguenti paesi:\nAccoglienza.\nIncassi.\nIn Francia il film fu un trionfo, record d'incassi e ospit\u00f2 in tutto 9.136.266 spettatori. Nel suo week-end d'apertura negli Stati Uniti, venne proiettato su 858 schermi, incassando 3.676.530 $. Nella settimana dal 3 al 9 novembre venne proiettato in 1.042 sale, guadagnando 6.603.356 $ e posizionandosi come secondo film di maggiore incasso della settimana. Durante il periodo di proiezione, si mantenne sempre tra le prime dieci posizioni, arrivando infine a guadagnare 31.753.898 $, classificandosi al trentottesimo posto tra i film di maggiore incasso negli Stati Uniti nel 1989. Ebbe un buon successo anche in Italia: nella prima settimana di rilascio cont\u00f2, nel cinema Reposi, 7.242 spettatori, e si classific\u00f2 alla terza posizione tra i film pi\u00f9 visti della settimana - \"Rambo III\" al primo posto e \"Chi ha incastrato Roger Rabbit\" al secondo.\nCritica.\nPer via del particolare tema trattato nel film, il regista Annaud temeva principalmente le critiche negative: \u00abQuando faccio un film, sono molto egoista: faccio quello che piace a me. Solo dopo mi chiedo a chi si rivolge il mio film. Per \"L'orso\" ero convinto che fosse per un pubblico di adulti e mi ha sorpreso l'entusiasmo dei giovanissimi. Temevo anche che i francesi, sempre cos\u00ec intellettualoidi nelle critiche, mi attaccassero per sentimentalismo, per eccesso di semplicit\u00e0. Invece ho avuto trecento critiche entusiastiche e anche quei pochi che mi hanno contestato, lo hanno fatto per diverse ragioni. Come \"Lib\u00e9ration\", per esempio, che mi ha attaccato senza aver visto il film e soprattutto perch\u00e9 non c'erano personaggi femminili.\u00bb\nLa pellicola ricevette quindi giudizi in prevalenza favorevoli da parte dei critici, eppure sollev\u00f2 delle controversie riguardanti alcune scene ritenute un po' troppo crude ed esplicite, pertanto poco adatte ad un pubblico infantile, come le sequenze di lotta o la scena in cui il grizzly si accoppia con l'orso femmina, mentre il cucciolo resta a guardare. A tal proposito, David Denby del\" New York Magazine\" dichiar\u00f2 in una sua recensione: \u00abMi piacerebbe raccomandare \" L'orso\" come un film che genitori e figli possano vedere insieme, ma ho paura che ci sia una scena in mezzo che avrebbe dovuto non esserci.\u00bb Altri commenti criticarono alcune sequenze oniriche del film, dove vennero utilizzati effetti speciali, e ci\u00f2 avrebbe quindi discostato la sensazione naturalistica complessiva della pellicola.\nSebbene il film non tratti il fatto di far apparire le bestie come uomini, distinguendosi dai film di genere e dalla classica maniera dei disegni animati della Walt Disney, fu rimproverato per l'eccessiva \u201cantropomorfizzazione\" degli animali; come ad esempio la scelta di doppiare il cucciolo, con dei lamenti e sospiri di un bambino.\nIl critico cinematografico Derek Bouse not\u00f2 un collegamento tra \"L'orso\" e i film d'animazione \"Bambi\" (1942) e \"Dumbo\" (1941), in quanto entrambi gli animali perdono le loro madri in tenera et\u00e0, creando una situazione spiacevole che consente al resto della trama di svilupparsi. Inoltre osserv\u00f2 che la sequenza in cui l'orsetto ha delle visioni dopo aver mangiato dei funghi allucinogeni, presenta una somiglianza con una scena di \"Dumbo\", che sogna in seguito ad aver bevuto dell'alcol.\nSul Rotten Tomatoes il film detiene il 92% di giudizi positivi da parte dei critici, con una valutazione media di 7.6 / 10. Il critico italiano Morando Morandini afferma che il film \u00e8 \"come un disegno animato girato dal vivo\", di considerevole impatto emotivo e \"di una carineria smaccata\", e gli assegna 3 stelle su 5. Leonard Maltin nel suo libro \"Guida ai film 2009\" ha dato alla pellicola 3 stelle, etichettandola come \u201cun film intriso di rispetto per gli animali e per la magnificenza della natura.\""}
{"id": "1719889", "revid": "1603714", "url": "https://it.wikipedia.org/wiki?curid=1719889", "title": "Lacca (disambigua)", "text": ""}
{"id": "1719890", "revid": "1543377", "url": "https://it.wikipedia.org/wiki?curid=1719890", "title": "Bu\u00e7aco", "text": "Il Bu\u00e7aco (Serra do Bu\u00e7aco o Bussaco) \u00e8 una catena montuosa del Portogallo continentale, con un'altezza massima di 549 metri. Fa parte dei comuni di Mealhada e Penacova. La foresta che la ricopre fu piantata per volont\u00e0 dei Carmelitani. Il \"Pal\u00e1cio Hotel do Bussaco\" che \u00e8 possibile visitare nell'area ha sostituito il \"Convento de Santa Cruz do Bu\u00e7aco\", demolito nel 1834.\nLa foresta, che \u00e8 un'area protetta, ospita specie vegetali provenienti dal mondo intero, alcune delle quali gigantesche, come il celebre cedro del Bussaco (\"cedro-do-bu\u00e7aco\", Cupressus lusitanica).\nQui fu combattuta la battaglia del Bu\u00e7aco nel 1810, tra le forze anglo-lusitane comandate dal Duca di Wellington, da un lato, e quelle napoleoniche, guidate dal generale Andrea Massena, dall'altro."}
{"id": "1719891", "revid": "438678", "url": "https://it.wikipedia.org/wiki?curid=1719891", "title": "La lettrice (film)", "text": "La lettrice \u00e8 un film del 1988 diretto da Michel Deville, tratto dall'omonimo libro di Raymond Jean.\nTrama.\nAffascinata da Marie, che \u00e8 protagonista di un romanzo, una lettrice di romanzi a domicilio, Constance, decide di intraprendere la stessa strada, facendo inserzioni dirette ad anziani e persone sole.\nDopo breve tempo conosce Eric, un ragazzo disabile, e altri clienti. Presto Contance unir\u00e0 la lettura ad un amore passionale e sfrenato."}
{"id": "1719892", "revid": "104795062", "url": "https://it.wikipedia.org/wiki?curid=1719892", "title": "Costante di Copeland-Erd\u0151s", "text": "La costante di Copeland-Erd\u0151s \u00e8 il numero compreso tra 0 e 1 la cui parte decimale si ottiene in base 10 concatenando i numeri primi nel loro ordine. Prende il nome dai matematici Arthur Herbert Copeland e da Paul Erd\u0151s, che nel 1946 dimostrarono che \u00e8 un numero normale in base 10. Il suo valore \u00e8 quindi approssimativamente\nQuesto numero \u00e8 irrazionale. Infatti, dal teorema di Dirichlet si sa che per ogni \"m\" esistono dei primi nella forma\nQuindi esistono primi che contengono almeno \"m\" zeri consecutivi, seguiti dalla cifra 1. Di conseguenza, la sequenza di cifre della costante comprende sequenza arbitrariamente lunghe di zeri seguiti dalla cifra 1. Di conseguenza, questo numero non pu\u00f2 essere periodico, e di conseguenza non \u00e8 razionale.\nAllo stesso modo si pu\u00f2 dimostrare che ogni costante la cui parte decimale \u00e8 ottenuta concatenando tutti i primi in una progressione aritmetica formula_2 (con \"a\" coprimo con \"d\" e con 10), \u00e8 irrazionale. Infatti, per il teorema di Dirichlet, la progressione aritmetica formula_3 contiene primi con qualsiasi numero di zeri, e nella costante esistono sequenze arbitrariamente lunghe di zeri.\nFormalmente tale costante \u00e8 data dalla formula:\ndove formula_5 \u00e8 l\"'n\"-esimo numero primo."}
{"id": "1719893", "revid": "287204", "url": "https://it.wikipedia.org/wiki?curid=1719893", "title": "I Walk the Line (album Johnny Cash)", "text": "I Walk the Line \u00e8 il diciottesimo album del cantante country Johnny Cash ed \u00e8 il suo dodicesimo album ad essere stato pubblicato dalla Columbia Records, nel giugno 1964.\nAnche se il titolo potrebbe far pensare ad un \"Greatest Hits\", l'album \u00e8 composto da materiale originale, seppur comprendente otto rifacimenti di brani gi\u00e0 pubblicati precedentemente da Sun Records e Columbia. Il brano \"Understand Your Man\" diventer\u00e0 il lato A di un singolo che raggiunger\u00e0 il no. 1 nella classifica country, mentre \"Bad News\" aveva gi\u00e0 raggiunto il no. 8 prima dell'uscita dell'album."}
{"id": "1719895", "revid": "2083096", "url": "https://it.wikipedia.org/wiki?curid=1719895", "title": "Ci parliamo da grandi", "text": "Ci parliamo da grandi \u00e8 un brano musicale cantato da Eros Ramazzotti, pubblicato il 21 marzo 2008 come terzo singolo tratto dall'album \"e\u00b2\" del 2007.\nIl testo \u00e8 stato scritto dallo stesso Ramazzotti con Niccol\u00f2 Agliardi, mentre la musica \u00e8 stata composta da Mika (con lo pseudonimo di Alice) e Guy Chambers, produttore ed autore di Robbie Williams. La canzone \u00e8 stata registrata nello studio di Chambers, a Londra.\nIl brano \u00e8 stato utilizzato per la colonna sonora del film di Luca Lucini \"Amore, bugie e calcetto\" uscito nelle sale il 4 aprile. Nel videoclip compare uno degli interpreti del film, Filippo Nigro."}
{"id": "1719896", "revid": "438678", "url": "https://it.wikipedia.org/wiki?curid=1719896", "title": "La vita \u00e8 un lungo fiume tranquillo", "text": "La vita \u00e8 un lungo fiume tranquillo (\"La vie est un long fleuve tranquille\") \u00e8 un film del 1988 diretto da \u00c9tienne Chatiliez."}
{"id": "1719898", "revid": "51323", "url": "https://it.wikipedia.org/wiki?curid=1719898", "title": "Serra do Bu\u00e7aco", "text": ""}
{"id": "1719899", "revid": "51323", "url": "https://it.wikipedia.org/wiki?curid=1719899", "title": "Serra do Bussaco", "text": ""}
{"id": "1719901", "revid": "51323", "url": "https://it.wikipedia.org/wiki?curid=1719901", "title": "Bussaco", "text": ""}
{"id": "1719902", "revid": "438678", "url": "https://it.wikipedia.org/wiki?curid=1719902", "title": "La felicit\u00e0 \u00e8 dietro l'angolo", "text": "La felicit\u00e0 \u00e8 dietro l'angolo (\"Le bonheur est dans le pr\u00e9\") \u00e8 un film del 1995 diretto da \u00c9tienne Chatiliez.\nTrama.\nFrancis Bergeade \u00e8 un uomo sfinito dalle difficolt\u00e0 della vita. Ha appena sub\u00ecto un infarto. Sua moglie e sua figlia lo tormentano. La sua ditta di accessori sanitari va male e le sue dipendenti entrano in sciopero. D'improvviso, per\u00f2, scopre di assomigliare ad un uomo scomparso 28 anni prima: decide allora di farsi passare per l'altro. Guest star del film \u00e8 \u00c9ric Cantona."}
{"id": "1719905", "revid": "438678", "url": "https://it.wikipedia.org/wiki?curid=1719905", "title": "Peccato che sia femmina", "text": "Peccato che sia femmina (\"Gazon maudit\") \u00e8 un film del 1995 diretto e interpretato da Josiane Balasko."}
{"id": "1719907", "revid": "154326", "url": "https://it.wikipedia.org/wiki?curid=1719907", "title": "Carlo del Portogallo", "text": ""}
{"id": "1719912", "revid": "767487", "url": "https://it.wikipedia.org/wiki?curid=1719912", "title": "Aria di famiglia", "text": "Aria di famiglia (\"Un air de famille\") \u00e8 un film del 1996 diretto da C\u00e9dric Klapisch.\nTrama.\nHenri \u00e8 il padrone di un bar, Denis lavora per lui come barman tuttofare. Denis ha una storia con Betty, sorella di Henri, ma lui non ne sa nulla. \u00c8 venerd\u00ec, giorno preposto all'incontro con la famiglia di Henry per una cena in cui si dovrebbe festeggiare il compleanno di Yolande, moglie del fratello Philippe Menard, 4\u00b0 (come importanza) in una importante societ\u00e0 di software, che proprio quel giorno \u00e8 stato intervistato al telegiornale regionale. Poco dopo le 19 arrivano al bar, in automobile, la madre, il fratello e sua moglie, nel bar \u00e8 gi\u00e0 la sorella Betty. Henry invita i pochi astanti ad uscire per chiudere il bar e andare tutti assieme al ristorante, tranne Denis che non fa (ancora) parte della famiglia e nessuno lo prende in considerazione. Philippe \u00e8 sempre pi\u00f9 stizzito dalle critiche sulla buona riuscita della sua intervista, preoccupato dalla banali critiche della madre sulla cravatta poco adatta, dai troppi sorrisi fatti davanti alla telecamera, da un paio di impapinamenti. Telefona prima al suo diretto subalterno (il 5\u00b0 in ordine di importanza nell'azienda) poi al suo superiore (il 3\u00b0) per avere ulteriori pareri, lui spera di conforto. Scoppia una lite quando Philippe, parlando al telefono col superiore, viene a sapere delle parole irriverenti che la sorella, impiegata nella stessa azienda, gli ha additato la mattina stessa e la minaccia con un possibile licenziamento. La madre, figura piuttosto ingombrante e significativa, tra i due fratelli, continua a mettere benzina sul fuoco: da sempre critica Henri per il misero destino in quel lugubre bar, e lo stesso trattamento aveva ricevuto il padre di Henri, suo marito, da lei abbandonato per la mancanza di vedute e di ambizione. D'altra parte elogia apertamente l'altro fratello che ha intrapreso con successo la carriera di manager. Sono tutti in attesa della moglie di Henri per andare al ristorante ma questa telefona al marito e gli confessa di volersi prendere una settimana di riflessione, che si fermer\u00e0 da un'amica e non verr\u00e0. Henri cede allo sconforto. Festeggiano il compleanno cenando nel bar. Un vecchio cane paralizzato, assiste con due occhioni tristi alle scenette familiari che gli accadono intorno. Denis, tenuto in disparte, ripara un vecchio jukebox e balla mirabilmente con Yolande che, dopo una lunga serie di drink, comincia a offrire sprazzi di ribellione alla parte cui la madre e il marito l'hanno ridotta. La suocera e il marito, per il compleanno, le regalano un cane (della stessa razza del vecchio paralizzato appartenuto da sempre al padre, poi al figlio, ora ridotto ad un accessorio vivente del bar), un elegante guinzaglio e un girocollo con brillanti, che lei scambia dapprima per un collare (anche quello per il futuro cane appioppatole, suo malgrado). La tragicommedia prosegue sempre pi\u00f9 incalzante, la madre rischia l'osso del collo cadendo per le scale che portano al wc, Henry, su consiglio di Denis, prende la macchina e va nel vicino quartiere in cerca della moglie per convincerla a tornare da lui. Rientra poco dopo nel bar abbattuto e deluso. Litigano anche Yolande e Philippe. Philippe impreca contro Betty per l'ennesima incomprensione tra i due, Denis interviene e viene quasi alle mani con Philippe. La frattura \u00e8 insanabile: Denis, se ne va. Lo segue Betty: i due si baciano all'uscita dal bar, lasciando a bocca aperta il resto della famiglia che finalmente sapr\u00e0 della storia tra i due. Escono anche la madre, il fratello e la moglie Yolande. Henry, rimasto solo, accompagnato da un'aria di Caruso -che diede il nome al cane paralizzato per le sue passate doti \"canore\"- del jukebox, riceve finalmente l'inaspettata telefonata della moglie."}
{"id": "1719917", "revid": "438678", "url": "https://it.wikipedia.org/wiki?curid=1719917", "title": "Merci la vie - Grazie alla vita", "text": "Merci la vie - Grazie alla vita (\"Merci la vie\") \u00e8 un film del 1991 scritto e diretto da Bertrand Blier."}
{"id": "1719918", "revid": "767487", "url": "https://it.wikipedia.org/wiki?curid=1719918", "title": "Le petit prince a dit", "text": "Le petit prince a dit \u00e8 un film del 1992 diretto da Christine Pascal.\n\u00c8 stato presentato nella Quinzaine des R\u00e9alisateurs al 45\u00ba Festival di Cannes."}
{"id": "1719920", "revid": "124352395", "url": "https://it.wikipedia.org/wiki?curid=1719920", "title": "Monte Grona", "text": "Il monte Grona, o pi\u00f9 confidenzialmente la Grona, \u00e8 una montagna delle Prealpi Luganesi alta 1.736\u00a0m s.l.m., situata nel territorio del comune di Plesio. Risalta, con le sue rocce calcaree, a sud della lunga dorsale del Monte Bregagno una catena montuosa sulla sponda occidentale del lago di Como.\nSebbene di modesta altezza, domina su tutto il centro del Lario ed anche su parte del Ceresio.\nPanorami.\nIl panorama che si gode dalla vetta \u00e8 veramente notevole. Si vedono il centro e l'alto Lario, il Lago del Piano ed anche il ramo orientale del Ceresio.\nA sud la Pianura Padana e le prealpi comasche: il Monte Galbiga, il Monte San Primo, i Corni di Canzo, la Grignetta e la Grigna. A est le Alpi Orobiche ed il Monte Legnone. A nord le imponenti cime delle Alpi Retiche della Valchiavenna e della Val Masino. Ad ovest il Monte Rosa spicca tra le cime delle Alpi.\nRifugi.\nIl rifugio Menaggio sorge a 1383\u00a0m s.l.m. sul lato orientale delle cime rocciose del monte Grona.\nPanorama d'infilata sul ramo di Lecco e sulla parte centrale del lago di Como.\nSi tratta di un ottimo punto d'appoggio per le escursioni alla Grona ed al Bregagno.\nPer la Grona si pu\u00f2 scegliere tra la via ferrata, la via normale o la direttissima, percorsi piuttosto impegnativi sebbene sempre su roccette. La salita al monte Bregagno, pur essendo pi\u00f9 lunga, non presenta particolari difficolt\u00e0.\nSant'Amate.\nNelle vicinanze di una fresca sorgente perenne, a 1623\u00a0m s.l.m., lungo il percorso che porta al Bregagno, si incontra la chiesetta di S. Amate, nella sella tra la Grona ed il Bregagnino (una vetta di 1905\u00a0m s.l.m. facente parte della dorsale del Bregagno).\nLa linea della Grona.\nLa \"linea della Grona\" \u00e8 una faglia geologica inversa a basso angolo, di importanza regionale, molto inclinata ma parallela alla stratificazione e ad andamento est-ovest che mette in contatto il basamento cristallino settentrionale (Val Rezzo, Val Cavargna, Val Sanagra) con il terreno sedimentario meridionale (Monte Grona, Sasso San Martino, Monte Pidaggia, Valsolda) attraversando il comprensorio montano delle Alpi Lepontine.\nInizia a nord del monte Grona, alla Forcoletta, scende lungo la Val Sanagra oltrepassa la cima del Pidaggia a nord, attraversa il Sasso di Cusino e i Sassi della Porta e, oltrepassando il ponte Dovia raggiunge la Val Rezzo in corrispondenza del Passo Colmine per proseguire verso la Cima di Fojorina.\nLa linea permette di osservare rocce che cambiano rapidamente nell'arco di pochi metri."}
{"id": "1719930", "revid": "767487", "url": "https://it.wikipedia.org/wiki?curid=1719930", "title": "Le Fils pr\u00e9f\u00e9r\u00e9 - Ospiti pericolosi", "text": "Le Fils pr\u00e9f\u00e9r\u00e9 - Ospiti pericolosi (\"Le Fils pr\u00e9f\u00e9r\u00e9\") \u00e8 un film del 1994 diretto da Nicole Garcia."}
{"id": "1719931", "revid": "729019", "url": "https://it.wikipedia.org/wiki?curid=1719931", "title": "Prairie Masker", "text": "Il Prairie - Masker \u00e8 un sistema di riduzione dell'emissione sonora in acqua installato su alcune unit\u00e0 navali della Marina degli Stati Uniti d'America, tra cui la Classe Spruance, la Classe Arleigh Burke e la Classe Ticonderoga (incrociatore), il sistema ha lo scopo di ridurre la possibilit\u00e0 di scoperta e tracciamento da parte dei sistemi sonar attivi e dei sistemi di riconoscimento acustico passivi.\nLa parte denominata Masker \u00e8 costituita da due bande finemente forate installate sulla superficie dello scafo in corrispondenza dei motori della nave. Viene insufflata aria compressa che forzata attraverso i piccoli fori praticati nelle bande produce una scia di bolle d'aria tutto attorno allo scafo in navigazione. \nLe bolle d'aria costituiscono una barriera per le onde sonore a bassa frequenza prodotte dai motori.\nIl sistema detto Prairie funziona sulla base dello stesso principio ma viene installato sulle eliche della nave. Il sistema ha la principale funzione di impedire l'identificazione della traccia sonora della nave da parte di unit\u00e0 sottomarine ostili attraverso l'analisi delle onde sonore emesse."}
{"id": "1719935", "revid": "1851848", "url": "https://it.wikipedia.org/wiki?curid=1719935", "title": "Vittorio Bergamo", "text": "Carriera.\nGioc\u00f2 le prime stagioni agonistiche dal 1938 nella Fortitudo Trieste.\nDal 1940 viene ingaggiato dalla , club con il quale rimane sino al 1944 disputando anche il Campionato di Guerra del 1944.\nSempre nel 1944 passa al Vigevano. Dal club lombardo passa al Genoa esordendo in Serie A il 22 settembre 1946 nel successo rossoblu per 4 a 0 contro il Brescia. Con i rossoblu gioca quattro anni, quasi sempre da titolare.\nNel 1950 passa ai rivali del \"Grifone\", ovvero la Sampdoria, scambiato con l'attaccante Giuseppe Baldini. Con i blucerchiati rimane due stagioni prima di venire ingaggiato dalla Lazio per tre stagioni seguenti.\nGioca poi nel Palermo (22 presenze e 2 reti nel 1955-1956) ed infine chiude la carriera tornando a giocare nuovamente con la Biellese dove milita sino al 1957.\n\u00c8 ricordato come una bandiera tra le tifoserie di Lazio e Genoa pur avendo militato anche nelle file dei rivali cittadini della Sampdoria, con i quali mise a segno il gol che apr\u00ec le marcature nel derby del 22 aprile 1951\u00a0\u2013 derby che termin\u00f2 3 a 2 per la Sampdoria e che indirizz\u00f2 il Genoa verso la seconda retrocessione della sua storia in Serie B.\nIn carriera ha totalizzato complessivamente 243 presenze e 19 reti in Serie A."}
{"id": "1719936", "revid": "438678", "url": "https://it.wikipedia.org/wiki?curid=1719936", "title": "Nelly e Mr. Arnaud", "text": "Nelly e Mr. Arnaud \u00e8 un film del 1995 diretto da Claude Sautet. Il regista, apprezzato per la sua delicatezza nel trattare le vicende sentimentali e gi\u00e0 noto per pellicole come \"Il commissario Pelissier\" e \"Tre amici, le mogli e (affettuosamente) le altre\", dirige Michel Serrault ed Emmanuelle B\u00e9art in una storia d'amore incompiuta dove il sentimento e il rispetto reciproco prevalgono su tutto.\nTrama.\nParigi. Nelly \u00e8 in crisi con il marito Jerome, senza lavoro da un anno e che non si impegna a trovarne uno. Lui trascorre le sue giornate davanti alla TV e uscendo a fare la spesa. Lei lavora saltuariamente come dattilografa e come commessa in panetteria. Hanno anche qualche debito. Casualmente Nelly, grazie a Jacqueline, conosce Pierre Arnaud, facoltoso ex-magistrato diventato ricchissimo operando negli ultimi anni come abile agente immobiliare. Anziano ma ancora attraente, elegante e molto perspicace, \u00e8 dotato di un innegabile fascino. Da parte sua anche Nelly \u00e8 molto bella, con un accenno di tristezza che traspare sempre dai suoi occhi. Dopo un breve colloquio in un bistrot Arnaud offre a Nelly un assegno per saldare i debiti e aggiunge \"I soldi me li ridar\u00e0 quando potr\u00e0. Per me non \u00e8 un problema\".\nNelly accetta e nello stesso tempo si separa da Jerome. Il loro matrimonio davvero non aveva pi\u00f9 senso. Ora \u00e8 sola ma anche libera e accetta di scrivere al computer un libro di memorie che Arnaud ha in progetto da tempo. Inoltre sar\u00e0 retribuita normalmente. Grazie a questo impegno costante gli incontri di Nelly e Arnaud diventeranno una piacevole abitudine durante i quali ognuno dei due sar\u00e0 sempre pi\u00f9 incuriosito a sapere \"un po' di pi\u00f9\" dell'altro. L'interesse \u00e8 reciproco e tutto va bene fino al primo intoppo. Jerome \u00e8 in ospedale e Nelly accorre subito da lui. Pensa abbia tentato il suicidio ma invece ha preso solo troppi sonniferi: non solo, ha trovato un lavoro e anche una nuova compagna. Nelly sprofonda nella tristezza e anche i suoi incontri con Arnaud per la stesura del libro subiscono un arresto. In un attacco di rabbia il magistrato le grida - \"Ma si guardi! Sembra un ectoplasma davanti a quel computer!\"- Ne segue un acceso scontro verbale che allontaner\u00e0 i due per un po'.\nNelly accetta allora la corte di Vincent, giovane editore dai modi gentili ed eleganti. Lui per\u00f2 corre troppo e propone a Nelly di andare a vivere insieme. In un ristorante parigino la loro storia finisce, con lei che, incredula e affranta, sar\u00e0 lasciata da lui nello spazio di pochi, dolorosissimi istanti. Chiede allora di poter dormire una notte da Arnaud, che la accoglie come un gentiluomo d'altri tempi. Ottenuta la separazione da Jerome, Nelly riceve un'altra notizia: Pierre Arnaud ha deciso all'improvviso di partire con la ex-moglie per un viaggio turistico che lo terr\u00e0 lontano da Parigi per parecchi mesi. Lei potr\u00e0 comunque andare e venire dall'appartamento per finire di scrivere il libro per poi consegnarlo all'editore. Arnaud capisce all'ultimo momento, in aeroporto, quanto conti per lui Nelly, ne sentir\u00e0 la mancanza per mesi. Nelly, pi\u00f9 risoluta, si rende conto all'istante quanto sar\u00e0 dolorosa la separazione e in modo gentile rimprovera Arnaud di non averla informata prima. Un finale struggente. Negli occhi di Nelly che cammina tra i passanti a Parigi ci sono tutta la tristezza e la malinconia di una splendida donna rimasta ancora una volta sola."}
{"id": "1719938", "revid": "599013", "url": "https://it.wikipedia.org/wiki?curid=1719938", "title": "Il cavaliere di Lagard\u00e8re", "text": ""}
{"id": "1719941", "revid": "253269", "url": "https://it.wikipedia.org/wiki?curid=1719941", "title": "Armand Assante", "text": "Nella sua carriera ha vinto un Emmy Award ed \u00e8 stato candidato a quattro Golden Globe.\nBiografia.\nAssante \u00e8 nato a New York, figlio di Katherine, insegnante di musica e poetessa di origine irlandese, e Armand Anthony Assante Sr., pittore e artista italo-americano, ed \u00e8 cresciuto in una famiglia cattolica. Ha iniziato la sua carriera cinematografica nella prima met\u00e0 degli anni settanta, ottenendo il primo ruolo di rilievo accanto a Sylvester Stallone in \"Taverna Paradiso\" (1978).\nMolto attivo sul piccolo schermo, ha interpretato il ruolo di Napoleone Bonaparte nella miniserie \"Napoleone e Giuseppina\" (1987), e quello di Ulisse nella miniserie \"L'Odissea\" (1997), diretta da Andrej Kon\u010dalovskij. Nel 1996 ha vinto un Emmy Award come miglior attore protagonista in una miniserie per la sua interpretazione del mafioso John Gotti nel film per la TV \"Gotti\". Nel 2007 ha partecipato alla serie \"NCIS - Unit\u00e0 anticrimine\", nel ruolo del trafficante d'armi Ren\u00e9 Benoit, detto la \"Grenouille\".\nDoppiatori italiani.\nNelle versioni in italiano dei suoi film, Armand Assante \u00e8 stato doppiato da:\nDa doppiatore \u00e8 sostituito da."}
{"id": "1719942", "revid": "547034", "url": "https://it.wikipedia.org/wiki?curid=1719942", "title": "Piazza Castelnuovo", "text": "Piazza Castelnuovo \u00e8 una delle piazze principali di Palermo.\nPrende il nome dalla statua che raffigura Carlo Cottone, principe di Castelnuovo, scolpita da Domenico Costantino su un basamento progettato dall'architetto Giovan Battista Palazzotto (1868). Insieme all'adiacente piazza Ruggero Settimo forma un unico ampio spazio, comunemente chiamato \"Piazza Politeama\", dall'omonimo teatro che domina la piazza. La piazza si trova alla fine di Via Libert\u00e0 ed all'inizio di via Ruggero Settimo, lungo l'asse principale della citt\u00e0. Da quando lo sviluppo della citt\u00e0 si \u00e8 concentrato nell'area a Nord questa piazza \u00e8 diventata il centro nevralgico cittadino, luogo di incontro e vetrina della citt\u00e0, grazie alla sua grande estensione.\nNel 2001 la piazza \u00e8 stata ristrutturata e modificata, con ampie superfici che sono diventate pedonali grazie a 9\u00a0000 metri quadrati di pavimento rialzato in pietra di Billiemi, con 2\u00a0000 piccoli punti luce incastonati nella pavimentazione. All'interno della piazza si trova un Palchetto della Musica, mentre nella contigua piazza Ruggero Settimo \u00e8 visibile la statua, in marmo di Carrara, il cui piedistallo \u00e8 circondato da una pregevole cancellata, di Ruggero (o Ruggiero) Settimo \u2013 Fitalia \u2013 Giarratana, scolpita dal neoclassicista Benedetto De Lisi e l\u00ec eretta il 12 Gennaio 1865."}
{"id": "1719956", "revid": "125433857", "url": "https://it.wikipedia.org/wiki?curid=1719956", "title": "Mirror's Edge", "text": "Mirror's Edge \u00e8 un videogioco action-adventure del 2008, sviluppato da Digital Illusions Creative Entertainment Svezia (DICE) e pubblicato da Electronic Arts per PlayStation 3, Xbox 360 e Microsoft Windows.\nIl gioco \u00e8 stato annunciato il 10 luglio 2007, ed \u00e8 stato pubblicato per PlayStation 3 e Xbox 360 nel novembre 2008. Una versione Microsoft Windows \u00e8 stata commercializzata nel gennaio 2009. \"Mirror's Edge\" poggia sul motore grafico Unreal Engine 3 con l'aggiunta di una nuova soluzione di illuminazione, sviluppato da Illuminate Labs in collaborazione con DICE. Il soggetto \u00e8 stato scritto da Rhianna Pratchett, mentre le musiche sono di Solar Fields (Magnus Birgersson).\nTrama.\nIn una citt\u00e0 dove le informazioni sono costantemente controllate, agili corrieri chiamati \u201cRunners\u201d trasportano importanti informazioni lontano da occhi indiscreti. Molte persone hanno accettato questa condizione di apparente perfezione, ma non Faith Connors (doppiata, nella versione italiana, da Asia Argento) e con lei molti runner, dei ribelli del pensiero libero che a costo della vita trasportano informazioni al confine di questa idilliaca prigione dorata.\nQuando la sorella di Faith, Kate, ormai soggiogata per sua stessa volont\u00e0 a questo stile di vita e diventata una poliziotta, si trova invischiata in problemi pi\u00f9 grossi di lei ed accusata ingiustamente di un crimine, l'assassinio di un politico, costringer\u00e0 l'impavida eroina ad infrangere il confine ed entrare in quella societ\u00e0 che sta combattendo, varcando il \"bordo dello specchio\", in inglese appunto Mirror's Edge.\nModalit\u00e0 di gioco.\n\"Mirror's Edge\" \u00e8 inclassificabile secondo le categorie esistenti. Scopo del gioco infatti \u00e8 sfruttare l'atleticit\u00e0 e l'esperienza da runner di Faith per raggiungere obiettivi, spesso inseguita dalla polizia. Il gameplay si snoda su lunghe sequenze acrobatiche: gli ambienti, disseminati di casse, pedane, tubi e fili, consentono di seguire un percorso mai troppo poco evidente ma neanche eccessivamente forzato.\n\"Mirror's Edge\" dispone di una visuale in prima persona, con gli arti del personaggio visibili durante il combattimento corpo a corpo.\nVista la grande quantit\u00e0 di azioni, gli sviluppatori hanno impostato i controlli basandosi sul concetto di sensibilit\u00e0 del contesto: il dorsale sinistro del gamepad servir\u00e0 per tutti i movimenti verso l'alto, mentre il grilletto sottostante per quelli verso il basso. In questo modo usando solo due pulsanti il giocatore pu\u00f2 saltare, scivolare, aggrapparsi alle sporgenze, arrampicarsi ed eseguire svariate altre azioni. Il dorsale destro permette di compiere un istantaneo giro di 180 gradi su s\u00e9 stessi, cosa che permette di passare agilmente da una parete all'altra di piccole stanze. Il grilletto destro \u00e8 dedicato agli attacchi corpo a corpo: infatti, nonostante sia sempre possibile trovare una via di fuga, capiter\u00e0 a volte di trovarsi in trappola e dover combattere. Oltre a pugni e calci (ottenuti combinando i vari tasti) si disporr\u00e0 di una efficace mossa di disarmo, utilizzabile qualora, avvicinandosi a un poliziotto, questo cerchi di colpirci con l'arma impugnata. Prendendo bene i tempi, si lascer\u00e0 l'avversario a terra e la sua arma nelle nostre mani. Bench\u00e9 essa sia utilizzabile, riduce pesantemente la mobilit\u00e0, rendendo impossibile compiere anche i semplici salti.\nIl gioco \u00e8 privo di HUD ed \u00e8 basato sulla full-body experience: vale a dire che ogni azione compiuta restituir\u00e0 un feedback realistico, coinvolgendo tanto quello che vedremo quanto quello che sentiremo.\nL'abilit\u00e0 della protagonista di correre e saltare da un palazzo all'altro sfruttandone tutti gli elementi architettonici \u00e8 analoga a quella del Parkour, disciplina che lega l'estrema agilit\u00e0 con spettacolari acrobazie utili per superare degli ostacoli normalmente insormontabili.\nColonna sonora.\nIl 7 ottobre 2008, EA ha annunciato l'uscita di un album di remix con la sigla di \"Mirror's Edge\", \"Still Alive\", della musicista svedese Lisa Miskovsky. All'album hanno contribuito artisti come Benny Benassi, Junkie XL, Paul van Dyk, Teddybears e Armand Van Helden. L'album, dal titolo \"Still Alive - The Remixes\", \u00e8 stato rilasciato l'11 novembre 2008 che \u00e8 stato incluso gratuitamente nel gioco standard nelle versioni successive per tutte le piattaforme. Nel mese di maggio 2009, la colonna sonora \"Mirror's Edge Original Videogame Score\" \u00e8 stata rilasciata solo in forma di download digitale. L'album \u00e8 stato composto dal musicista elettronico svedese Magnus Birgersson, noto anche come Solar Fields.\nAccoglienza.\n \n\"Mirror's Edge\" \u00e8 stato generalmente ben accolto dalla critica specializzata: il sito Eurogamer ha premiato la versione Xbox 360 con 8/10: il gioco viene descritto come un titolo ambizioso, ma tuttavia dotato di alcuni passaggi \"irritanti\". Pi\u00f9 severa la rivista \"Edge\", che lo critica per la scarsa libert\u00e0 di scelta dei percorsi. L'aggregatore di recensioni Metacritic ha un voto di media di 79% per le versioni console, e 80% per quella Windows.\nIn Italia, la versione Windows \u00e8 stata recensita con un punteggio di 78% da \"The Games Machine\", che ne loda il particolare stile grafico ma critica anch'essa la poca libert\u00e0 concessa al giocatore e la bassa sfida offerta.\nSpazioGames, invece, pur ritenendolo un ottimo titolo ne critica il doppiaggio italiano, spesso freddo e poco inerente al contesto in cui si muove l'eroina Faith.\n\"Mirror's Edge\" ha superato i 2 milioni di copie vendute.\nLa rivista \"Play Generation\" lo classific\u00f2 come il quinto miglior gioco a piattaforme del 2008.\nReboot.\nDopo uno sviluppo durato diversi anni ed entrato in stallo per poi essere ripreso, il 10 giugno 2013 \u00e8 stato annunciato \"Mirror's Edge Catalyst\" con un trailer proiettato durante la conferenza di Electronic Arts all'Electronic Entertainment Expo 2013. Il gioco sar\u00e0 basato sulla nuova versione del Frostbite Engine sviluppato da DICE.\nIl 9 giugno 2014 sono stati rivelati ulteriori dettagli in occasione dell'E3 2014. Sembra infatti che il gioco manterr\u00e0 la linea grafica del precedente capitolo: i colori presenti si limiteranno al bianco, nero, giallo, rosso e blu. I combattimenti sono stati migliorati e ora ricoprono un ruolo fondamentale nel gameplay.\nIn occasione dell'E3 2015 \u00e8 stato annunciato il nome del gioco ed \u00e8 stato mostrato un trailer gameplay. Il gioco \u00e8 disponibile per PS4, Xbox One e PC/Origin da maggio 2016.\nIl 4 febbraio 2016 \u00e8 stato pubblicato uno story-trailer del gioco, aprendo anche le iscrizioni alla closed beta."}
{"id": "1719959", "revid": "767487", "url": "https://it.wikipedia.org/wiki?curid=1719959", "title": "Silversun Pickups", "text": "I Silversun Pickups sono un gruppo musicale indie statunitense originario di Los Angeles, ingaggiato dalla Dangerbird Records, e capitanato da Brian Aubert. Hanno pubblicato il loro EP di debutto \"Pikul\" nel luglio 2005, e il loro primo album \"Carnavas\" il 26 luglio 2006. Sono considerati tra i maggiori esponenti della nuova ondata shoegaze del 2006.\nStoria del gruppo.\nL'attuale formazione della band consiste in Brian Aubert (voce/chitarra), Nikki Monninger (basso/voce), Christopher Guanlao (batteria) e Joe Lester (tastiere). I membri della band erano amici che suonavano insieme in diverse band. Iniziarono a suonare in molti locali importanti di Los Angeles e nel mentre iniziarono a lavorare al loro primo EP \"Pikul\".\nLa band ha concluso il tour di tre settimane della rock band australiana Wolfmother il 9 dicembre\n2006, e successivamente ha suonato con OK Go e Snow Patrol nel loro U.S. spring tour, che si \u00e8 concluso il 10 aprile 2007. I Pickups hanno suonato al Coachella Music Festival ad Indio, California il 27 aprile 2007. Si sono esibiti al Live 105's BFD festival il 9 giugno 2007. Inoltre hanno suonato al KROQ Weenie Roast il 19 maggio 2007, al KJEE Seaside Beach Ball a Ventura, CA l'8 giugno 2007, al KROQ Almost Acoustic Christmas il 9 dicembre 2007 e hanno finito l'anno al the 99x Mistle Toe-Jam concert il 16 dicembre con The Shins, Silverchair e Modest Mouse.\nLa band \u00e8 in tour in Gran Bretagna e in Irlanda mentre viene pubblicato il loro primo album \"Carnavas\" il 28 maggio 2007. Nello stesso periodo aprono i concerti per i Foo Fighters ad Edimburgo, Scozia e a Dublino, Irlanda.\nDurante l'autunno 2006 sono in tour come gruppo spalla ai Kaiser Chiefs.\nIl 14 aprile 2009 la band ha pubblicato il loro secondo album \"Swoon\".\nIl 25 marzo 2012 \u00e8 stato pubblicato il singolo \"Bloody Mary (Nerve Endings)\" sul canale ufficiale YouTube della band, preannunciando l'uscita del terzo album \"Neck of the Woods\" avvenuta l'8 maggio dello stesso anno.\nIl 15 luglio 2015 la band ha annunciato il suo prossimo album, \"Better Nature\". L'album \u00e8 uscito il 25 settembre 2015.\nNel 2017, i Silversun Pickups hanno composto e interpretato la colonna sonora per il film \"Axis\".\nL'11 aprile 2019 la band ha pubblicato il video per il primo singolo estratto dal loro quinto album, \"It Doesn't Matter Why\": l'album, intitolato \"Widow's Weeds\", \u00e8 uscito il 7 giugno 2019.\nStile musicale e influenze.\nIl sound del gruppo, che spesso comprende overdub multipli di distorsione per chitarra, \u00e8 frequentemente messo a paragone con il sound dei The Smashing Pumpkins, mentre la band afferma che le loro maggiori influenze derivano da artisti quali My Bloody Valentine, The Velvet Underground, Elliott Smith, Sonic Youth, Modest Mouse e Secret Machines."}
{"id": "1719960", "revid": "1566286", "url": "https://it.wikipedia.org/wiki?curid=1719960", "title": "Philippe Sarde", "text": "Biografia.\n\u00c8 stato collaboratore abituale di registi quali Claude Sautet (grazie al quale ha esordito, nel 1970, con \"L'amante\", e per il quale ha curato la colonna sonora di ogni suo successivo film), Bertrand Tavernier, Andr\u00e9 T\u00e9chin\u00e9, Marco Ferreri e Jacques Doillon.\n\u00c8 stato candidato all'Oscar alla migliore colonna sonora per \"Tess\" (1979) ed ha vinto il Premio C\u00e9sar per la migliore musica da film nel 1977 per \"Barocco\" e \"Il giudice e l'assassino\".\n\u00c8 fratello del produttore cinematografico Alain Sarde."}
{"id": "1719963", "revid": "767487", "url": "https://it.wikipedia.org/wiki?curid=1719963", "title": "B\u00e9la Fleck and the Flecktones", "text": "I B\u00e9la Fleck and the Flecktones sono una band statunitense formatasi originariamente nel 1988.\nLa loro produzione spazia dal Bluegrass, al Jazz fusion e al Jazz, in massima parte strumentale.\nBiografia.\nIl nome della band \u00e8 ispirato a una rock band degli anni sessanta chiamata Dick Dale and the Del-Tones.\nLa band si \u00e8 formata nel 1988 per esibirsi una sola volta nello show televisivo della PBS, \"The Lonesome Pine Special\".\nLa formazione originaria era allora composta da B\u00e9la Fleck, leader del gruppo, al banjo, Victor Wooten al basso, Roy \"Future Man\" Wooten alla batteria e Howard Levy alle tastiere.\nDopo i primi tre dischi, la formazione \u00e8 cambiata, con l'uscita di Howard Levy e l'arrivo del sassofonista Jeff Coffin, dall'album Left of Cool in poi (1998).\nSecondo quanto riportato nei bonus del DVD live \"Live at the Quick\", il leader del gruppo, B\u00e9la Fleck, innovatore del banjo, sia acustico che elettrico, voleva formare un gruppo di improvvisatori con un sound \"weird\" (strano), trovando nel bassista Victor Lamonte Wooten, stella emergente di provenienza funk e jazz fusion il primo membro del gruppo.\nAltro membro in linea con la \"weirdness\" (stranezza) del gruppo \u00e8 il fratello di Vic Wooten, Roy \"Future Man\" Wooten, che suona uno strumento da lui chiamato Drumitar: una Synthaxe da lui stesso modificata che controlla via MIDI un drum kit e altri strumenti a percussione sia acustici sia elettrici.\nCompleta l'attuale formazione il sassofonista Jeff Coffin, di provenienza Fusion e Jazz, improvvisatore e conosciuto per la curiosa capacit\u00e0 di suonare in alcuni pezzi con due sassofoni contemporaneamente."}
{"id": "1719982", "revid": "1305772", "url": "https://it.wikipedia.org/wiki?curid=1719982", "title": "Welcome to Paradise", "text": "Welcome to Paradise \u00e8 un brano del gruppo punk rock Green Day. Fu estratto come singolo dall'album \"Dookie\", pubblicato nel 1994 dalla casa discografica Reprise Records. \u00c8 una ri-registrazione del brano gi\u00e0 apparso all'interno dell'album \"Kerplunk\" (1992).\nDescrizione.\nSi tratta del secondo brano del gruppo ad essere stato pubblicato come singolo, dopo \"Longview\". Molto orecchiabile, in stile \"Dookie\", \u00e8 famosa anche per un particolare assolo di basso inserito nel brano, che \u00e8 composto dallo stesso riff ripetuto per quasi un minuto.\nLa canzone \u00e8 stata scritta dopo che Armstrong e Dirnt andarono a vivere in uno squat a Oakland."}
{"id": "1719994", "revid": "228587", "url": "https://it.wikipedia.org/wiki?curid=1719994", "title": "Basilica di Santa Maria Assunta (Castel di Sangro)", "text": "La basilica di Santa Maria Assunta \u00e8 il principale edificio religioso di Castel di Sangro (AQ). La basilica \u00e8 collocata nella parte alta della cittadina, la Civita, e nel 1902 \u00e8 stata dichiarata monumento nazionale. La struttura \u00e8 a tre navate con due ordini di archi, con due campanili.\nSi sta realizzando un museo interparrocchiale annesso alla basilica.\nStoria.\nLa basilica di Santa Maria Assunta ha origine nella seconda met\u00e0 del X secolo, quando venne alzato un edificio religioso in sostituzione della chiesa di Santa Maria ad duas Basilicas posta in localit\u00e0 Valle Salice sin dal V secolo. La costruzione del X secolo, distrutta dal terremoto del 1456 (il quale lasci\u00f2 in piedi soltanto sette case), fu denominata \"chiesa arcipretale di Santa Maria Assunta in Cielo\".\nDi questa prima costruzione non resta alcuna testimonianza, ad esclusione della donazione da parte del Re delle Due Sicilie Ruggero delle chiese rurali di Sant'Ilario, San Lorenzo, Santa Lucia e San Valentino.\nFu subito ricostruita, su progetto di Francesco Ferradini, con la struttura tuttora esistente. Era usanza nei secoli scorsi il seppellire personalit\u00e0 di famiglie di rilievo all'interno della basilica, come \u00e8 toccato ai Panasca, Matta, Canofilo, Mancini, De Petra e Minotti-Maffei. \nOpere d'arte.\nL'edificio gode dell'antico loggiato quattrocentesco e di un altorilievo trecentesco raffigurante la Piet\u00e0 all'interno del porticato. Sulla parete del campanile destro \u00e8 presente una monofora, mentre sulla facciata sono state collocate otto statue in altrettante nicchie, raffiguranti Santa Concordia, San Rufo, San Rocco, San Sebastiano, Sant'Emidio, Sant'Antonio abate, e l'Assunta.\nImpossibile non notare il maestoso orologio frontale e il grande portale. Quest'ultimo \u00e8 circondato da volti scolpiti in pietra e, in altro, \u00e8 presente lo stemma di Castel di Sangro.\nNella parte interna si pu\u00f2 ammirare il gruppo bronzeo del Battesimo del Cristo sulla sommit\u00e0 del Battistero, attribuito alla scuola del Cellini, arricchito altres\u00ec da intarsi marmorei. Gli stessi possono essere trovati sull'altare di san Sebastiano e sull'altare maggiore. Alle spalle di quest'ultimo sono presenti il coro ligneo e l'antico leggio e un bassorilievo nascondente il corpo di santa Concordia, in una nicchia. Il pulpito e il paliotto quattrocentesco (raffigurante la vita di Ges\u00f9 e decorante l'altare dell'Addolorata) sono a loro volte in legno.\nLe tele ospitate sono di indubbio valore. Tra queste: \"Disputa fra i dottori\" e \"Nativit\u00e0\" di Domenico Antonio Vaccaro; \"Caduta di Ges\u00f9 sotto la croce\" e \"Ges\u00f9 mostrato al popolo da Pilato\" del De Mura; \" Madonna che allatta il bambino tra i santi Apostoli Filippo, Giacomo Maggiore e i Santi Sebastiano e Rocco\" e \"Ultima cena\" di Paolo De Matteis; \"Miracolo della manna\" e \"Mos\u00e8 con il serpente di bronzo\" di Santolo Cirillo."}
{"id": "1719998", "revid": "1305772", "url": "https://it.wikipedia.org/wiki?curid=1719998", "title": "James Bevan Trophy", "text": "Il James Bevan Trophy \u00e8 un trofeo di rugby a 15 creato nel 2007 e messo in palio tra e . \u00c8 dedicato a James Bevan, australiano di nascita e gallese d'adozione, che fu il primo capitano della nazionale del Galles.\nIl trofeo \u00e8 nato il 10 maggio 2007 su decisione delle federazioni gallese e australiana per celebrare il centenario di test match tra le due squadre. Il trofeo \u00e8 stato commissionato dall'International Business Wales, braccio economico dell'assemblea gallese. La prima edizione del trofeo si \u00e8 svolta nel successivo tour del Galles in Australia, con l' che \u00e8 risultata vincitrice prevalendo in entrambe le partite disputate: la prima, il 26 maggio, per 29-23, la seconda, il 2 giugno, 31-0. Il trofeo \u00e8 messo in palio ad ogni incontro (o ad ogni serie) tra le due nazionali tranne quando la partita viene disputata durante la Coppa del Mondo. Le regole per l'assegnazione del trofeo sono riportate nel dettaglio nel della Welsh Rugby Union."}
{"id": "1719999", "revid": "110157", "url": "https://it.wikipedia.org/wiki?curid=1719999", "title": "Liber lucis", "text": "Il libro della luce o Liber lucis \u00e8 una delle maggiori opere alchemiche di Giovanni di Rupescissa. Scritto a met\u00e0 del XIV secolo, si diffuse anche con il titolo Liber magisterii de confectione veri lapidis philosophorum.\nUn manoscritto dell'opera si trova nell'archivio Ubaldini, all'origine dell'edizione italiana.\nIl \"Liber lucis\" conterrebbe il procedimento che permette di trasmutare il piombo in oro. "}
{"id": "1720001", "revid": "119991", "url": "https://it.wikipedia.org/wiki?curid=1720001", "title": "Cappella della Madonna di Loreto (Roccalbegna)", "text": ""}
{"id": "1720002", "revid": "1568601", "url": "https://it.wikipedia.org/wiki?curid=1720002", "title": "Cratere di Sudbury", "text": "Il cratere di Sudbury o bacino di Sudbury, pi\u00f9 noto col suo nome inglese di \"Sudbury Basin\", \u00e8 uno dei pi\u00f9 grandi crateri di origine meteoritica finora scoperti sulla Terra e anche uno dei pi\u00f9 antichi. Il cratere \u00e8 noto anche con altri due nomi, \"Sudbury Structure\" e \"Sudbury Nickel Irruptive\".\nIl bacino di Sudbury si trova nell'Ontario, in Canada; \u00e8 situato sullo scudo canadese e ne costituisce una delle pi\u00f9 cospicue strutture geologiche. La citt\u00e0 di Greater Sudbury, da cui prende il nome, si trova sui contrafforti meridionali del bacino.\nFormazione e struttura.\nIl bacino di Sudbury \u00e8 lungo 62\u00a0km, largo 30\u00a0km e arriva fino ad una profondit\u00e0 di 15\u00a0km: si \u00e8 formato circa 1,85 miliardi di anni fa, durante il Paleoproterozoico, a causa dell'impatto di un asteroide di circa 10\u00a0km di diametro. I residui dell'impatto sono stati sparsi fino a 800\u00a0km di distanza, raggiungendo anche il Minnesota e ricoprendo una superficie di 1,6 milioni di chilometri quadrati.\nI modelli suggeriscono che, con un impatto di queste dimensioni, il materiale emesso (gli \"ejecta\") si diffonda globalmente. \nSi ritiene che la struttura attuale sia la parte residua dell'originale cratere circolare di 250\u00a0km di diametro: processi geologici successivi all'impatto hanno notevolmente deformato il cratere originario in dimensioni e forma fino all'attuale, molto pi\u00f9 piccola, struttura ovale.\nIl bacino di Sudbury \u00e8 ritenuto il secondo pi\u00f9 grande cratere meteoritico della Terra, dopo il cratere di Vredefort in Sudafrica, dal diametro di 300\u00a0km e prima del cratere di Chicxulub nella penisola dello Yucat\u00e1n in Messico del diametro di 170\u00a0km.\nGli elementi principali che caratterizzano il bacino di Sudbury possono suddividersi in tre gruppi: il complesso igneo di Sudbury (SIC), il gruppo di Whitewater e l'area di rocce brecciate che include i dicchi di derivazione ed il substrato. Si ritiene che il SIC sia uno strato fuso composto, partendo dalla base del substrato di norite, di norite\nfemica, di norite felsica, di gabbro a quarzo e di porfidi granitici.\nLa deformazione della struttura di Sudbury \u00e8 stata causata da quattro eventi principali di deformazione, in ordine di et\u00e0:\nGiacimenti minerari.\nPoich\u00e9 il bacino di Sudbury \u00e8 stato riempito di magma ricco di nichel, rame, platino, palladio, oro e altri minerali, l'area di Greater Sudbury \u00e8 diventata una delle principali aree minerarie di metalli del Mondo: la regione \u00e8 una delle principali aree di estrazione di rame e nickel; la maggior parte di questi giacimenti sono situati nella parte esterna del bordo del bacino, in seguito allo spostamento conseguente all'impatto.\nGrazie al suo alto contenuto in minerali, che agiscono da fertilizzanti naturali, il suolo del bacino di Sudbury \u00e8 un ottimo terreno agricolo, anche se le basse temperature medie della zona non permettono una resa agricola concorrenziale con quella dei terreni situati pi\u00f9 a sud."}
{"id": "1720007", "revid": "188116", "url": "https://it.wikipedia.org/wiki?curid=1720007", "title": "Piazza Ruggero Settimo", "text": "Piazza Ruggero Settimo insieme a Piazza Castelnuovo \u00e8 la pi\u00f9 importante piazza di Palermo, le due piazze insieme vengono volgarmente chiamate Piazza Politeama.\nLa piazza si trova all'inizio di via Libert\u00e0, dove termina l'omonima via. Da quando lo sviluppo della citt\u00e0 si \u00e8 concentrato nell'area a Nord questa piazza \u00e8 diventata il centro nevralgico cittadino, luogo di incontro principale anche grazie alla sua grande estensione. Sulla piazza si affaccia il Teatro Politeama ed al centro della piazza \u00e8 presente il Monumento a Ruggero Settimo - che d\u00e0 il nome alla piazza stessa - in marmo di Carrara, il cui piedistallo \u00e8 circondato da una pregevole cancellata, scolpita dal neoclassicista Benedetto De Lisi e l\u00ec eretta il 12 Gennaio 1865.\nAlcuni anni fa la piazza ha subito un notevole stravolgimento con la trasformazione di ampi tratti in area pedonale rendendola ancora pi\u00f9 il punto d'incontro cittadino, soprattutto per i pi\u00f9 giovani. All'interno dell'area pedonale sono state creati dei giochi di luce che rappresentano delle costellazioni."}
{"id": "1720009", "revid": "15756", "url": "https://it.wikipedia.org/wiki?curid=1720009", "title": "\u0160imon Brixi", "text": "Egli apparteneva a un ramo di una famiglia di musicisti boema, che nel XVII secolo si stabil\u00ec a Vlkava. In giovent\u00f9, dal 1711 al 1717, studi\u00f2 musica al liceo gesuita di Nov\u00fd Ji\u010d\u00edn e successivamente legge all'Universit\u00e0 di Praga, ma abbandon\u00f2 questi ultimi studi e divent\u00f2 organista della chiesa di Santa Maria di T\u00fdn. Il successo che ottenne un suo lavoro nel 1720 gli permise in seguito di ottenere la commissione di comporre musica per le festivit\u00e0 annuali dal 1722 al 1729. Nel 1724 il suo matrimonio fu celebrato da Bohuslav Matej Cernohorsk\u00fd, un sacerdote e compositore del monastero francescano di Praga. L'anno successivo divenne insegnante di musica della scuola di San Martino, nonch\u00e9 organista e maestro del coro (dal 1727) della chiesa dell'istituto.\nLe sue composizioni - ne sopravvivono a tutt'oggi 34 - seguono i dettami dello stile veneziano rappresentato da Johann Joseph Fux e Antonio Caldara e includono alcuni elementi della musica folklorica ceca. Sono inoltre caratterizzate da ampie strumentazioni, con prevalenza di ottoni, da frequenti strutture contrappuntistiche, scritte con maestria, e da passaggi omofonici, nei quali \u00e8 spesso inserito un intermezzo concertato (tipico appunto della tradizione veneziana). Il linguaggio melodico invece richiama temi tipici della musica popolare boema. Un'altra particolarit\u00e0 della sua musica fu l'impiego di testi in lingua ceca, l'unico caso noto nella musica boema del XVIII secolo. Compose principalmente musica sacra, incluse diverse messe, un Te Deum, un Magnificat, litanie, offertori e mottetti.\nLa maggior parte delle sue partiture giunte fino a noi sono conservate al Museo Nazionale di Praga, mentre i restanti manoscritti sono collocati presso il Museo Moravo di Brno."}
{"id": "1720013", "revid": "767487", "url": "https://it.wikipedia.org/wiki?curid=1720013", "title": "Mandaryna", "text": "Ha ottenuto molto successo in Polonia con i singoli \"Here I Go Again\", \"E'vry Night\", \"You Give Love A Bad Name\" e \"Stay Together\"."}
{"id": "1720015", "revid": "287204", "url": "https://it.wikipedia.org/wiki?curid=1720015", "title": "Brenno Bertoni", "text": "Biografia.\nUna delle pi\u00f9 grandi personalit\u00e0 del Canton Ticino: noto politico, massone, giurista, giornalista, studioso di storia nazionale e cantonale e membro dell'Accademia della Crusca, fratello di Mos\u00e8 Giacomo Bertoni scienziato.\nSi laurea in diritto nel 1883 a Ginevra, dove aveva aderito ad un circolo goliardico libertario. Al suo rientro nel Canton Ticino si iscrive alla Loggia massonica luganese \"Il Dovere\", appartenente alla Gran Loggia svizzera Alpina.\nDiventa giudice del tribunale d'appello dal 1893 al 1901, presidente della Camera criminale dal 1895 al 1901. Autore di saggi di carattere giuridico, storico, economico, politico e letterario. Dal 1878 al 1888 \u00e8 redattore dell\"Educatore della Svizzera italiana\". Nel 1889 fonda \"La Riforma\", giornale liberale di opposizione al regime conservatore. Collaboratore del giornale \"il Dovere\".\nNel 1890 \u00e8 tra i promotori dell'iniziativa per la riforma costituzionale e tra i protagonisti della rivoluzione radicale dell'11 settembre. Nel 1897 con Romeo Manzoni, Emilio Bossi e il cognato Francesco Chiesa fonda l'Unione radicale-sociale ticinese, associazione politico-economica che si prefigge di spingere il partito liberale a riforme decise sul terreno dei principi e in materia sociale ed economica. Questa associazione fu la premessa della scissione del 1902 fra la Grande Corrente liberale e l'Estrema radicale. Tenace difensore dell'italianit\u00e0 del Ticino, addita fra i mali del Paese l'ignoranza della storia nazionale. Convertitosi all'elvetismo negli anni 1910, si preoccupa di salvaguardare la fisionomia svizzera del Ticino contro la tentazione irredentista.\nDeputato al Gran Consiglio (1901-1912, 1917-1921, 1931, 1936-1939), membro della Costituente cantonale nel 1921, deputato al Consiglio nazionale dal 1914 al 1920 e al Consiglio degli Stati dal 1920 al 1935. Membro del comitato del partito radicale svizzero dal 1915 al 1919. Fece parte di numerose commissioni cantonali e federali, in modo particolare delle commissioni legislative, dove fu relatore di molti progetti di legge. Professore di diritto all'Universit\u00e0 di Berna dal 1921 al 1928, dottore honoris causa all'Universit\u00e0 di Zurigo. Una delle personalit\u00e0 pi\u00f9 rappresentative del mondo politico e culturale ticinese, pi\u00f9 che un leader politico, un intellettuale attivamente impegnato in politica."}
{"id": "1720016", "revid": "1123126", "url": "https://it.wikipedia.org/wiki?curid=1720016", "title": "Diocesi di Strigonio", "text": ""}
{"id": "1720017", "revid": "1123126", "url": "https://it.wikipedia.org/wiki?curid=1720017", "title": "Arcidiocesi di Strigonio", "text": ""}
{"id": "1720021", "revid": "1573940", "url": "https://it.wikipedia.org/wiki?curid=1720021", "title": "Chelonia mydas", "text": "La tartaruga verde (Chelonia mydas ()) \u00e8 una tartaruga marina della famiglia Cheloniidae, unica specie vivente del genere \"Chelonia\".\nDescrizione.\nSi distingue dalle altre tartarughe marine per il carapace dotato di quattro paia di scuti costali, una sola placca prefrontale sulla testa, che \u00e8 robusta, voluminosa ed arrotondata, la punta del becco corneo della mascella superiore non ricurva ad uncino e gli scudi del carapace mai embricati.\nIl maschio si differenzia dalla femmina per la coda pi\u00f9 robusta (pi\u00f9 larga e lunga) e per le unghie degli arti anteriori pi\u00f9 lunghe.\nLa colorazione della corazza \u00e8 bruno-olivastra, con striature e macchie gialle o marmorizzate. Gli esemplari giovani sono pi\u00f9 uniformemente bruno-olivastri, con gli arti bordati di giallo.\nL'adulto \u00e8 lungo fino a 140\u00a0cm circa, con un peso che pu\u00f2 raggiungere i 500\u00a0kg.\nBiologia.\nIl suo stile di vita \u00e8 simile a quello della tartaruga comune (\"Caretta caretta\"), dalla quale differisce soprattutto per le imponenti migrazioni, anche di 2000\u00a0km, che a migliaia gli adulti compiono in gruppo spostandosi dalle zone dove sostano per cibarsi a quelle di accoppiamento e ovodeposizione. \u00c8 ritenuta la pi\u00f9 adatta al nuoto fra le tartarughe viventi.\nAlimentazione.\nSi nutre prevalentemente di fanerogame marine e per questo la si rinviene soprattutto in aree ricche di praterie sommerse.\nRiproduzione.\nLa stagione riproduttiva va da luglio a marzo. La femmina si accoppia e depone le uova ogni 2-3 anni: sulla spiaggia, scava con le natatoie 5-7 buche nelle quali, ad intervalli di 10-15 giorni, depone circa 100 uova a guscio bianco e molle, per un numero complessivo stagionale di circa 500 unit\u00e0. L'incubazione dura 50-60 giorni, in dipendenza delle condizioni climatiche. Si calcola che solo un neonato su 500 riesca a raggiungere la maturit\u00e0 sessuale.\nDistribuzione e habitat.\nLa specie \u00e8 cosmopolita di mari tropicali e subtropicali. Vive in acque pelagiche e costiere, in vicinanza delle barriere coralline e di coste sabbiose, dalla superficie fino a 30-40 metri di profondit\u00e0.\n\u00c8 presente anche nel Mediterraneo .\nNel 2009 ne sono stati rinvenuti pochissimi esemplari anche lungo le coste italiane, precisamente nel Golfo di Manfredonia e in Sardegna non lontano da Castelsardo. Fra il 2015 e il 2017 sono stati curati 3 esemplari nel Centro di Recupero Cura e Riabilitazione delle Tartarughe Marine di Riccione gestito da Fondazione Cetacea Onlus, poi rimesse in libert\u00e0.\nNell'estate del 2019, eccezionalmente, ben tre esemplari di Chelonia mydas sono stati trovati nelle acque del Tirreno: due erano purtroppo morte, la terza, ribattezzata Nausicaa, \u00e8 stata consegnata da un pescatore ai biologi del Centro di Recupero Tartarughe marine tartAmare di Marina di Grosseto. Dopo essere stata ospite del centro, dove \u00e8 stato accertato il suo stato di salute, il 12 settembre 2019 \u00e8 stata liberata nelle acque di Marina di Grosseto dagli stessi biologi di tartAmare. Il 27 luglio 2020 un esemplare \u00e8 stato tratto in salvo da un pescatore che ha recuperato l'animale che galleggiava nelle acque della zona di Quirra nel sud Sardegna avvolto da un groviglio di reti e nylon. Soccorsa all' arrivo in porto \u00e8 stata affidata alle cure del centro di recupero del Sinis.\nStato di conservazione.\nLa IUCN Red List classifica \"C. mydas\" come specie in pericolo di estinzione (\"Endangered\")."}
{"id": "1720023", "revid": "773636", "url": "https://it.wikipedia.org/wiki?curid=1720023", "title": "Abbazia di San Salvatore a Giugnano", "text": "L'abbazia di San Salvatore a Giugnano \u00e8 un'abbazia in rovina nel comune di Roccastrada, nella provincia di Grosseto, in Toscana.\nStoria.\nMolto imponenti sono i resti dell'abbazia benedettina, situati nei pressi del podere \"le Casacce\". Citata nel 1076 come dipendente dall'abbazia di San Salvatore sul Monte Amiata, pass\u00f2 agli inizi del XIII secolo sotto la giurisdizione dell'abbazia di San Galgano divenendo un importante centro d'attivit\u00e0 mineraria. Dalla met\u00e0 del Duecento fu sede degli eremiti agostiniani e cominci\u00f2 a decadere sin dagli inizi del XIV secolo.\nDescrizione.\nI ruderi si trovano nella valle formata dal torrente Bai delimitata a ovest dal rilievo di Montemassi e a est da Roccastrada. Rimasti in stato d'abbandono per lungo tempo, si presentano parzialmente interrati; la parte pi\u00f9 conservata \u00e8 la cripta romanica che si articola in un ambiente rettangolare con abside semicircolare e volte a crociera sorrette da capitelli in arenaria con decorazioni zoomorfe e geometriche d'ascendenza lombarda."}
{"id": "1720032", "revid": "773636", "url": "https://it.wikipedia.org/wiki?curid=1720032", "title": "Pieve di Caminino", "text": "La pieve del Caminino \u00e8 un edificio sacro situato in una propriet\u00e0 privata nel comune di Roccastrada.\nMenzionata dal secolo XI con la dedicazione a San Genziano, figura nel 1275-76 con il titolo di San Feriolo. Gi\u00e0 dal Trecento inizi\u00f2 a decadere, tanto che alla fine del Cinquecento era in rovina e le reliquie dei Santi Feriolo e Genziano vennero trasferite nella chiesa di Sant'Andrea a Montemassi.\nNel 1637 si provvide a ricostruire la chiesa, con annesso romitorio, ma alla fine del Settecento il complesso era nuovamente in rovina.\nLe strutture della chiesa romanica, inclusa nel complesso recentemente restaurato, sono parzialmente distinguibili; la facciata a capanna \u00e8 connotata da una bifora con un capitello a gruccia, l'interno risulta suddiviso in tre navate da arcate impostate su colonne e pilastri con capitelli dai rustici decori geometrici. Oggi \u00e8 una propriet\u00e0 privata, le antiche strutture sono visitabili solo dagli ospiti dell'agriturismo. Le navate della ex pieve ospitano permanentemente opere di Romualdo e Raffaello Locatelli. "}
{"id": "1720038", "revid": "15457628", "url": "https://it.wikipedia.org/wiki?curid=1720038", "title": "TV Libera Pistoia", "text": ""}
{"id": "1720043", "revid": "1833487", "url": "https://it.wikipedia.org/wiki?curid=1720043", "title": "Kerpen", "text": "Kerpen \u00e8 una citt\u00e0 di 64.425 abitanti della Renania Settentrionale-Vestfalia, in Germania.\n\u00c8 il centro maggiore, ma non il capoluogo, del circondario (\"Kreis\") del Reno-Erft (targa BM).\nKerpen si fregia del titolo di \"Grande citt\u00e0 di circondario\" (\"Gro\u00dfe kreisangeh\u00f6rige Stadt\").\nStoria.\nKerpen venne creata nel 1975 unendo le nove citt\u00e0 di Blatzheim, Buir, Manheim, Kerpen, M\u00f6drath, T\u00fcrnich, Br\u00fcggen, Balkhausen, Sindorf e Horrem."}
{"id": "1720045", "revid": "228587", "url": "https://it.wikipedia.org/wiki?curid=1720045", "title": "Hauneburg-Ger\u00e4te", "text": ""}
{"id": "1720050", "revid": "287204", "url": "https://it.wikipedia.org/wiki?curid=1720050", "title": "Il re \u00e8 morto", "text": "Il re \u00e8 morto (titolo originale \"The King is Dead\") \u00e8 un romanzo giallo di Ellery Queen, pubblicato nel 1952.\nTrama.\nEllery Queen, lo scrittore detective, e suo padre Richard Queen, ispettore della Squadra Omicidi di New York, ricevono la visita improvvisa di Abel Bendigo, fratello del multimilionario King Bendigo, produttore di munizioni, che li ingaggia per scoprire l'autore delle lettere minatorie ricevute dal fratello King. Le lettere annunciano che King verr\u00e0 ucciso in un giorno e un'ora ben precisi. I Queen seguono Abel nell'isola Bendigo, situata in mezzo all'Atlantico, dove \"il Re\" ha costruito un impero economico con tanto di sudditi e regina. Malgrado le precauzioni prese, nell'ora prestabilita il delitto avviene in circostanze straordinarie: in una stanza che \u00e8 un vero e proprio bunker, chiusa ermeticamente da una porta d'acciaio, sorvegliata da diversi uomini.\nCritica.\n\"Ellery Queen qui assume un sottofondo politico, e c'\u00e8 anche un capitolo con un viaggio dove torna per nostalgia a Wrightsville. Ma non c'\u00e8 molto mistero su chi sia stato il colpevole - \u00e8 pi\u00f9 una questione di come abbia fatto.\"\n\"EQ us\u00f2 anche il tema delle perquisizioni per sviluppare un diverso tipo di trama, specialmente in alcuni dei suoi lavori pi\u00f9 tardi come \"Il Re \u00e8 morto\". Qui EQ conduce una perquisizione approfondita del vestiario di un morto, cercando un oggetto che non salta fuori, ma che avrebbe dovuto esserci. Il lettore deve cercare di indovinare quale oggetto manca dalla lunga lista di oggetti di abbigliamento. Francis M. Nevins chiama questo tipo di approccio 'l'indizio negativo'.\"\nOpere derivate.\nLa RAI nel 1984 mand\u00f2 in onda su Radiouno, nell'ambito della serie \"I marted\u00ec della signora omicidi\", un radiodramma tratto dal romanzo, dal titolo \"Il re \u00e8 morto\", per la regia di Giorgio Bandini."}
{"id": "1720052", "revid": "773636", "url": "https://it.wikipedia.org/wiki?curid=1720052", "title": "Championnat National de la Guyane Fran\u00e7aise", "text": "Il Championnat National \u00e8 il campionato di calcio di Massima Serie della Guyana francese. Vi partecipano 12 squadre. L'11\u00b0 e la 12\u00b0 retrocedono in \"Promotion d'Honneur\"."}
{"id": "1720054", "revid": "1201364", "url": "https://it.wikipedia.org/wiki?curid=1720054", "title": "Augusto Capon", "text": "Biografia.\nNacque a Venezia il 3 novembre 1872, figlio di Abramo e Sara Nina Levi.\nNel 1886, all'et\u00e0 di 14 anni si arruol\u00f2 nella Regia marina iniziando a frequentare la Regia Accademia Navale di Livorno, da dove usc\u00ec con il grado di guardiamarina nel 1891. Durante gli anni di accademia fu oggetto di alcuni episodi di antisemitismo nei suoi confronti: fu, apparentemente senza motivo, posto agli arresti e privato dei galloncini di capoclasse, e poi dovette subire l'ostilit\u00e0 di un cappellano quando quest'ultimo seppe del suo credo religioso. Promosso tenente di vascello, nel 1908 risultava in servizio presso il Corpo di Stato maggiore generale della Regia marina.\nNel 1910 fu promosso capitano di corvetta, e tra il 1911 e il 1912 prese parte alla guerra italo-turca. Nel 1913 divenne capitano di fregata, e in quell'anno predispose un piano per contrastare un eventuale attacco navale da parte della Francia. Dopo l'entrata in guerra del Regno d'Italia, avvenuta il 24 maggio 1915, si distinse al comando di un esploratore nel Mare Adriatico, venendo decorato con una Croce al merito di guerra.\nPromosso capitano di vascello nel 1917, dopo la fine del conflitto fece una brillante carriera militare: contrammiraglio (1923), ammiraglio di divisione (1926) e ammiraglio di squadra (1931).\nOltre a periodi di imbarco e di comando operativo a bordo del naviglio militare, ricopr\u00ec anche l'incarico di capo del Servizio Informazioni Segrete della Marina (S.I.S.), e sostenne l'importanza degli interessi italiani nell'Adriatico.\nSposatosi con Costanza Romanelli, la coppia ebbe quattro figli, tra cui Laura (1907-1977) che nel 1928 spos\u00f2 il fisico Enrico Fermi. \nQuando furono emanate le leggi razziali fasciste egli sper\u00f2 invano una tutela dal provvedimento per i valorosi combattenti di religione ebraica che gli evitasse il congedo forzato, considerato per lui infamante, ma fu comunque espulso dai ruoli della riserva della Regia Marina.\nDopo la firma dell'armistizio dell'8 settembre 1943 firmato dal Governo Badoglio rimase fedele a Mussolini, approvando la formazione della Repubblica Sociale Italiana, sebbene, essendo di provata fede monarchica, ne critic\u00f2 la forma repubblicana. Condivise il proclama patriottico di Alessandro Pavolini e di Rodolfo Graziani, al fine di combattere gli angloamericani in suolo italiano. Inoltre si dichiar\u00f2 lieto quando apprese della formazione del nuovo Esercito Nazionale Repubblicano, segno della riorganizzazione militare, ma rimase sbigottito quando seppe che i tedeschi avevano provveduto a disarmare i carabinieri e i corazzieri presenti a Roma. Quando fu informato delle prime rappresaglie tedesche, egli reag\u00ec pensando che fossero solo esagerazioni, ma quando fu ricevette la notizia che la Germania nazista aveva militarmente annesso al suo territorio le citt\u00e0 di Bolzano, Trento e Trieste, intu\u00ec ci\u00f2 che realmente stava accadendo.\nDopo l'occupazione di Roma da parte dei tedeschi, il 16 ottobre 1943 il quartiere del ghetto fu rastrellato, e 1259 cittadini di religione ebraica furono arrestati dalle SS. Tra queste vi era anche lui, ormai anziano, vedovo e semiparalizzato, amico personale di Mussolini, e fedele alla dittatura. Quando i nazisti entrarono nella sua villa, dove viveva con la sorella, stava scrivendo il suo diario, in divisa e con tutte le decorazioni. I soldati non sentirono alcuna ragione, e gli diedero solo il tempo di raccogliere i suoi effetti personali per poi portarlo via. Capon, serafico, lasci\u00f2 stare i suoi averi, si sedette di nuovo sulla sua scrivania, si mise alla macchina per scrivere, e scrisse le seguenti parole: \"\u00e8 allora vero, come scrisse Carducci, che la nostra patria \u00e8 vile?\"\nFatto salire di peso su di un camion militare e portato presso il Collegio Militare di Roma, dopo un breve periodo di detenzione, il 18 ottobre fu fatto salire su un treno insieme a molte altre persone. Uno di loro diede testimonianza di questo viaggio con destinazione Auschwitz: \"Fra noi si trovava l\u2019Ammiraglio a riposo Capon di Venezia, che mostr\u00f2 una lettera di Mussolini, credendo che un tal documento gli guadagnasse qualche favore. [\u2026] Egli ci diceva: \u201cNoi andiamo alla morte\u201d. Nessuno voleva crederlo. L'Ammiraglio diceva anche: \u201cVoi non conoscete i tedeschi, io li ho gi\u00e0 visti durante la prima guerra mondiale'. L'Ammiraglio mi dett\u00f2 il suo testamento; sua figlia era sposata con lo scienziato Enrico Fermi, che lavorava alle ricerche atomiche negli Stati Uniti\".\nIl 23 ottobre 1943 il convoglio raggiunse il campo di sterminio, dove per l'et\u00e0 e la malattia venne avviato direttamente alle camere a gas. Gli sopravvisse sua figlia Laura, moglie di Fermi, con il quale espatri\u00f2 nel 1938 negli Stati Uniti."}
{"id": "1720056", "revid": "773636", "url": "https://it.wikipedia.org/wiki?curid=1720056", "title": "Cappella di San Leonardo", "text": "La cappella di San Leonardo, conosciuta anche come cappella del Belagaio, \u00e8 un edificio sacro situato nel castello di Belagaio, nel comune di Roccastrada.\n\u00c8 stata interessata da un radicale intervento di restauro che pur mantenendo la struttura originaria ha comportato ampie integrazioni.\nNella facciata spicca il portale d'ingresso ad arco acuto; nell'interno ad aula priva di abside si trova un'acquasantiera a muro altomedievale, probabilmente risalente all'epoca di fondazione della cappella.\nSull'altare maggiore il dipinto raffigurante la \"Madonna col Bambino in trono ed angeli\" \u00e8 una copia novecentesca della pala di Matteo di Giovanni conservata nella pinacoteca nazionale di Siena."}
{"id": "1720059", "revid": "110157", "url": "https://it.wikipedia.org/wiki?curid=1720059", "title": "Museo del sottosuolo", "text": "Il museo del sottosuolo (\"Museum of Subsoil\") \u00e8 il primo museo italiano specializzato nella raccolta e nello studio di tutto ci\u00f2 che riguarda il mondo sotterraneo del pianeta Terra. \nStoria.\nFu fondato a Taranto nel 1973 da Pietro Parenzan (Pola, 1902 \u2013 Taranto, 1992) naturalista che ha dedicato quasi interamente la sua vita allo studio e alla ricerca nel campo della speleologia oltre che della biologia marina.\nPer 20 anni il museo \u00e8 stato ospitato all'interno di una struttura in legno ubicata nella villa del Peripato di Taranto ma, immediatamente dopo la scomparsa del suo fondatore, fu affidata la direzione ad uno dei suoi ultimi e pi\u00f9 fidati collaboratori, Michele Camassa, biologo e ricercatore nel campo della speleobiologia. \nNel 1993 Camassa e la moglie Paola Di Turo, anch'ella biologa, trasferiscono l'ingente patrimonio museale nella citt\u00e0 di Latiano, in provincia di Brindisi, dove fondano il nuovo museo del sottosuolo strettamente legato all'Istituto Sperimentale di Biologia del Sottosuolo \"P. Parenzan\". La gestione \u00e8 attualmente affidata a volontari dell'associazione I.S.Bio.S. (Istituto Sperimentale di Biologia del Sottosuolo \"Pietro Parenzan\"), presieduta da Tiziano Fattizzo vicedirettore dello stesso museo.\nOggi il museo \u00e8 ospitato nel palazzo dei Musei, un'antica struttura gi\u00e0 convento di Santa Margherita retto dall'Ordine dei monaci Domenicani in via Santa Margherita, 91. \nLe sezioni del museo.\nEsso \u00e8 fondamentalmente suddiviso in quattro sezioni:\nIn preparazione sono anche le altre sezioni che riguardano altri settori del mondo del sottosuolo come l'architettura sotterranea e le risorse del sottosuolo.\nL'esposizione \u00e8 momentaneamente spostata nel palazzo Imperiali nella centralissima piazza Umberto I di Latiano, in attesa di ritornare nella vecchia struttura dove sono in corso le opere di ristrutturazione, restauro e restyling."}
{"id": "1720063", "revid": "773636", "url": "https://it.wikipedia.org/wiki?curid=1720063", "title": "Chiesa di Sant'Andrea Apostolo (Montemassi)", "text": "La chiesa di Sant'Andrea Apostolo \u00e8 un edificio sacro situato a Montemassi, nel comune di Roccastrada.\nStoria.\nL'edificio, molto alterato da varie ristrutturazioni, probabilmente corrisponde all'antica chiesa castellana menzionata fin dal 1076. Ricevette il titolo di pieve all'inizio del XIV secolo e nel 1322 fu integralmente ricostruita. Sub\u00ec quindi ulteriori interventi quali l'aggiunta del coro e, nella seconda met\u00e0 del XVIII secolo, quella del campanile. Tra il 1839 e il 1845 fu effettuata una nuova radicale ristrutturazione. Negli anni trenta del XX secolo la facciata \u00e8 stata pesantemente rimaneggiata.\nDescrizione.\nInterno.\nNell'interno, corredato di altari tardo barocchi, sono conservate la \"Madonna con il Bambino\", di un artista della cerchia di Matteo di Giovanni, forse Guidoccio Cozzarelli (ultimo decennio del XV secolo), e l\"'Annunciazione\" (fine XVI secolo)."}
{"id": "1720064", "revid": "123368600", "url": "https://it.wikipedia.org/wiki?curid=1720064", "title": "Locomotiva prussiana T 3", "text": "Le locomotive T 3 furono una serie di locotender di costruzione tedesca, con rodiggio 0-3-0 a vapore saturo a 2 cilindri esterni e a semplice espansione. Diffuse in numerose ferrovie europee vennero acquisite anche da varie societ\u00e0 ferroviarie in concessione italiane.\nStoria.\nLe locomotive T 3 erano di vario tipo, anche se di caratteristiche similari, costruite in svariate centinaia per le varie societ\u00e0 ferroviarie europee, che a partire dal 1885 le acquisirono e immatricolarono nel proprio parco rotabili per i servizi meno impegnativi e vicinali. Data l'ottima qualit\u00e0 del progetto della Henschel &amp; Sohn di Kassel, in Germania, vennero prodotte anche in Austria dalla Orenstein &amp; Koppel e intorno al 1915 vennero costruite anche in Italia dalla Breda. Continuarono ad essere prodotte fino agli anni trenta.\nCaratteristiche.\nLa locomotiva del tipo T 3 venne costruita in varie versioni a seconda delle specifiche richieste del committente.\nLa T 3 era una locotender a vapore saturo a semplice espansione. Il rodiggio era di tipo C a tre assi accoppiati; il motore era a 2 cilindri esterni con distribuzione del tipo Allan a cassetto piano. La caldaia era piuttosto bassa e pertanto aveva il caratteristico fumaiolo lungo.\nLa locomotiva era dotata di solo freno a mano; solo successivamente su alcune locomotive venne operata una modifica per dotarle di freno ad aria compressa\nLa velocit\u00e0 massima della locomotiva era, a seconda delle versioni, di 45/55\u00a0km/orari.\nLocomotive T 3 in Italia.\nOggi ne sopravvivono alcune in funzione per treni turistici ed altre come monumento.\nDue unit\u00e0 ex FVS (Ferrovia Valle Sessera) ora non pi\u00f9 esistente, sono in forza al Museo Ferroviario Piemontese di cui una attiva, l'altra \u00e8 esposta ad Altavilla Monferrato (Al) presso il Museo del Tramway a vapore.\nUn'unit\u00e0 \u00e8 esposta come monumento davanti alla stazione ferroviaria di Loano(Sv) \u00e8 la numero 9 della Ferrovia Canavesana. Un'altra unit\u00e0 ex FAV, la n\u00b06 \"Valtellina\" 13262 si trova attualmente nelle officine TUA di Lanciano per lo studio di fattibilit\u00e0 del restauro ai fini del ripristino di un servizio turistico locale."}
{"id": "1720067", "revid": "767487", "url": "https://it.wikipedia.org/wiki?curid=1720067", "title": "Don't Suppose", "text": "Don't Suppose \u00e8 il primo album da solista del cantante britannico Limahl, pubblicato nel 1984 dalla EMI.\nIl disco.\nL'album viene pubblicato due volte: la prima volta presenta come brano di chiusura del lato A la traccia dal vivo \"The Greenhouse Effect\", poi sostituita, nella seconda edizione, dal grande successo \"The NeverEnding Story\", tema principale della colonna sonora del film del 1984 \"La storia infinita\", composta da Giorgio Moroder (anche autore della musica del singolo \"Ivory Tower\").\nA parte \"The NeverEnding Story\", il cui testo \u00e8 stato scritto da Moroder assieme a Keith Forsey, il disco \u00e8 stato completamente composto da Limahl e prodotto da Dave Harris e Tim Palmer (quest'ultimo gi\u00e0 collaboratore coi Kajagoogoo). Il cantante avrebbe in seguito dichiarato che rispetto a \"White Feathers\".\nL'album viene anticipato da un 45 giri, \"Only for Love\", che ottiene un grande successo entrando nella Official Singles Chart alla posizione 16. Proprio grazie a questo pezzo Limahl conoscer\u00e0 Giorgio Moroder, che gli proporr\u00e0 di cantare per lui \"The NeverEnding Story\" per il film omonimo. Proprio questo brano viene estratto come terzo singolo dall'album, preceduto da \"Too Much Trouble\". Un quarto singolo, \"Tar Beach\", viene pubblicato soltanto in Germania."}
{"id": "1720069", "revid": "767487", "url": "https://it.wikipedia.org/wiki?curid=1720069", "title": "In Bruges - La coscienza dell'assassino", "text": "In Bruges - La coscienza dell'assassino \u00e8 un film del 2008 diretto da Martin McDonagh.\nIl film, ambientato nella citt\u00e0 di Bruges in Belgio, \u00e8 stato presentato in anteprima al Sundance Film Festival, ottenendo un Golden Globe e una nomination agli Oscar 2009 per la sceneggiatura. Colin Farrell vinse un Golden Globe come miglior attore in un film commedia o musicale, mentre Martin McDonagh vinse un BAFTA alla migliore sceneggiatura originale.\nIl film racconta le vicende di due sicari, interpretati da Colin Farrell e Brendan Gleeson che, dopo un colpo andato male, vengono spediti dal loro capo (Ralph Fiennes) nella tranquilla citt\u00e0 di Bruges. La pace del luogo \u00e8 in contrasto con la \"coscienza\" dei tre uomini, che dovranno prendere decisioni importanti.\nTrama.\nRay \u00e8 un giovane sicario irlandese, che al suo primo incarico ha per errore ucciso un bambino e da allora vive tormentato dal senso di colpa; insieme al suo pi\u00f9 maturo collega Ken viene mandato dal loro capo Harry a Bruges, in Belgio, con l'ordine di aspettare una sua chiamata con le prossime istruzioni. Nell'attesa, Ray si lamenta in continuazione della citt\u00e0, che trova cupa e noiosa, ed \u00e8 alla ricerca di svaghi, mentre Ken si appassiona agli edifici medievali e all'atmosfera fiabesca che li circonda. I due si devono comportare nel modo pi\u00f9 anonimo possibile, per confondersi fra i turisti.\nIn realt\u00e0 vengono coinvolti nelle situazioni pi\u00f9 strane. Conoscono Jimmy, attore nano in un set bizzarro, con il quale condivideranno prostitute, droga e senso di emarginazione, e Jimmy viene deriso da Ray, che sostiene come i nani abbiano manie suicide e per questo cita il suicidio del nano di \"Fantasilandia\", l'attore Herv\u00e9 Villechaize. Poi conoscono Chlo\u00eb, ragazza belga di cui Ray si invaghisce, pur scoprendo che si tratta di una spacciatrice e rapinatrice di turisti, e anche Marie, la proprietaria del loro albergo, signora dalla lingua tagliente, la cui gravidanza evidente scatena le angosce di Ray.\nLa telefonata di Harry finalmente arriva: a rispondere \u00e8 Ken, al quale viene affidato il compito di sparare al giovane collega, che si \u00e8 macchiato, secondo Harry, di una colpa troppo grave. Da quel momento Ken oscilla tra la determinazione a portare a compimento il suo dovere e la pena per il ragazzo, che si dimostra pi\u00f9 volte angosciato e pentito del suo tragico errore. Quando Ray cerca di togliersi la vita, \u00e8 Ken a fermarlo, e a suggerirgli di fuggire. Salito su un treno, Ray viene per\u00f2 ricondotto a Bruges dalla polizia, che lo ferma per la denuncia di una persona da lui picchiata il giorno precedente. Ray viene subito rimesso in libert\u00e0 grazie all'intervento di Chlo\u00eb, la quale dimostra di provare effettivamente un sentimento per lui.\nQuando Harry viene a sapere che Ray non \u00e8 stato ucciso, si reca personalmente a Bruges per risolvere la questione. In cima alla torre della citt\u00e0, Ken difende strenuamente l'amico e viene ferito da Harry; informato della presenza di Ray sulla piazza sottostante, Harry corre gi\u00f9. Ken, per salvare l'amico, decide di metterlo in guardia gettandosi dalla torre.\nDopo un rocambolesco inseguimento, Harry raggiunge Ray e gli spara, ma accidentalmente colpisce anche Jimmy, che sul set del film \u00e8 vestito da bambino. \nRicordando di aver detto pi\u00f9 volte che, se avesse fatto un errore simile a quello di Ray, si sarebbe sparato immediatamente, tiene fede al suo proposito, anche se Ray, ferito, tenta di avvertirlo che si trattava di un nano e non di un bambino.\nIl film si conclude con le riflessioni di Ray, ormai agonizzante: non vuole pi\u00f9 morire, perch\u00e9 forse ha gi\u00e0 trovato l'inferno in terra in cui scontare la propria pena e questo inferno \u00e8 Bruges; infine sente anche il desiderio di chiedere scusa alla mamma del bambino che ha ucciso, se sopravviver\u00e0.\nDistribuzione.\nIl film \u00e8 stato presentato in anteprima al Sundance Film Festival.\nDivieti.\nIl film \u00e8 stato vietato ai minori di 14 anni per i suoi contenuti: scene di violenza, uso di droghe e linguaggio esplicito."}
{"id": "1720072", "revid": "1632387", "url": "https://it.wikipedia.org/wiki?curid=1720072", "title": "Via Ruggero Settimo", "text": "Via Ruggero Settimo \u00e8 una delle principali vie di Palermo.\nLa via insieme alle perpendicolari vie Principe di Belmonte e Generale Magliocco viene considerata come il \"salotto di Palermo\". Si estende per circa 350 m da, seguendo il senso di marcia, viale della Libert\u00e0 a via Maqueda e l'unica grossa arteria che la taglia \u00e8 via Mariano Stabile dove le due strade creano i cosiddetti \"Quattro Canti di Campagna\" contrapposti ai Quattro Canti di citt\u00e0 posti pi\u00f9 avanti sulla stessa direttrice.\nLa via fu tracciata come estensione della via Maqueda dal pretore di Palermo, il Marchese di Regalmici nella seconda met\u00e0 del XVIII secolo, che d\u00e0 il nome alla piazza dei Quattro Canti di Campagna. Sul quadrivio affacciavano i palazzi Siciliano, Santo Stefano Della Cerda e Notarbartolo di Villarosa; gli ultimi due furono realizzati dall'architetto Giuseppe Venanzio Marvuglia. Aveva sede in questa via il palazzo della direzione centrale del Banco di Sicilia.\nLa strada era resa famosa dai negozi che vi si affacciavano, che erano tra i pi\u00f9 lussuosi della citt\u00e0. Oggi le pi\u00f9 importanti griffe sono posizionati sul viale della Libert\u00e0. Durante le domeniche viene chiusa al traffico veicolare diventando zona pedonale, soluzione che il comune ha realizzato in via definitiva entro il 2008."}
{"id": "1720074", "revid": "71433", "url": "https://it.wikipedia.org/wiki?curid=1720074", "title": "In Bruges", "text": ""}
{"id": "1720075", "revid": "767487", "url": "https://it.wikipedia.org/wiki?curid=1720075", "title": "Taxi Blues", "text": "Taxi Blues \u00e8 un film del 1990 scritto e diretto da Pavel Lungin, vincitore del premio per la miglior regia al 43\u00ba Festival di Cannes."}
{"id": "1720076", "revid": "4175", "url": "https://it.wikipedia.org/wiki?curid=1720076", "title": "Prince William Cup", "text": "Il Prince William Trophy \u00e8 un trofeo di rugby XV creato nel 2007 messo in palio tra il e il . \u00c8 dedicato al principe William, duca di Cambridge, erede al trono del Regno Unito e Vice Royal Patron della Welsh Rugby Union.\nIl trofeo \u00e8 messo in palio tra le due nazionali ad ogni loro incontro (o ad ogni serie), a meno che questo non capiti durante una Coppa del Mondo. Attualmente \u00e8 detenuto dai sudafricani.\n\u00c8 stato conteso per la prima volta il 24 novembre 2007, con gli Springboks vittoriosi 34-12."}
{"id": "1720077", "revid": "773636", "url": "https://it.wikipedia.org/wiki?curid=1720077", "title": "Chiesa di Santa Maria delle Grazie (Montemassi)", "text": "La chiesa di Santa Maria delle Grazie \u00e8 un edificio sacro situato a Montemassi, nel comune di Roccastrada.\nStoria.\nL'impianto originale della chiesa risale al XIII secolo, ma fu ricostruita all'inizio del XVII secolo in sostituzione di una cappella dedicata alla Madonna. Ulteriori lavori di ristrutturazione sono stati effettuati agli inizi del XX secolo.\nArchitettura.\nL'oratorio ha pianta quadrata con abside semicircolare ed \u00e8 preceduto da un portichetto a tre archi.\nNell'interno ad aula unica, sull'altare maggiore decorato in stucco secondo modalit\u00e0 barocche \u00e8 collocata una macchina lignea processionale di accurata fattura ottocentesca con al centro la copia della \"Madonna col Bambino\" attribuita alla bottega di Matteo di Giovanni, ora conservata nella chiesa parrocchiale."}
{"id": "1720082", "revid": "2130303", "url": "https://it.wikipedia.org/wiki?curid=1720082", "title": "Chiesa di Santa Maria delle Grazie (Piloni)", "text": "La chiesa di Santa Maria delle Grazie \u00e8 un edificio di culto cattolico situato a Piloni, nel comune di Roccastrada, nella provincia di Grosseto.\nStoria.\nFu eretta nel 1819 da Domenico Bartalucci e dai suoi fratelli, esponenti di una famiglia di agiati possidenti del luogo, come recita l'iscrizione sull'architrave della porta di ingresso: \u00abMATER GRATIAE / DOMENICO BARTALUCCI E FRATELLI / EDIFICAR(o)NO LA PRESENTE CAPPELLA / E LA CORREDAR(o)NO DEI SACRI ARRE / DI A PROPRIE SPESE L'ANNO 1819\u00bb.\nArchitettura.\nL'edificio, di modeste dimensioni, realizzato in pietre locali e laterizi, ha la facciata a doppio spiovente con un oculo centrale e due finestrelle ai lati del portale. L'interno, con tetto a capanna, ha subito una sostanziale spoliazione delle sue strutture ottocentesche, con la demolizione dell'altare addossato alla parete, sostituito da una anonima mensa \"versus populum\".\nSulla parete di fondo si trova un dipinto novecentesco con la \"Madonna col Bambino ed angeli musici\", ripreso da un modello rinascimentale."}
{"id": "1720085", "revid": "1573940", "url": "https://it.wikipedia.org/wiki?curid=1720085", "title": "Nepoidea", "text": "Nepoidea , \u00e8 una superfamiglia di Insetti dell'Ordine dei Rincoti (Sottordine Heteroptera).\nSi tratta di insetti acquatici predatori, di medie o grandi dimensioni, alcune specie anche con corpo lungo diversi centimetri.\nSistematica.\nLa superfamiglia, pressoch\u00e9 cosmopolita, \u00e8 una delle pi\u00f9 caratteristiche dei Rincoti acquatici, per la singolarit\u00e0 delle forme di alcune specie. Sistematicamente si suddividono in due famiglie, Belostomatidae e Nepidae.\nLa famiglia Belostomatidae si suddivide in tre sottofamiglie: Belostomatinae, Horvathiniinae e Lethocorinae. Complessivamente comprende circa 140 specie, distribuite in nove generi.\nLa famiglia Nepidae comprende insetti comunemente chiamati \"scorpioni d'acqua\". Si suddivide in due sottofamiglie, Nepinae e Ranatrinae, e annovera circa 230 specie ripartite fra 14 generi."}
{"id": "1720088", "revid": "773636", "url": "https://it.wikipedia.org/wiki?curid=1720088", "title": "Chiesa della Madonna delle Grazie (Roccastrada)", "text": "La chiesa della Madonna delle Grazie \u00e8 un edificio sacro situato a Roccastrada.\nStoria.\nLa chiesa originariamente faceva parte del trecentesco convento carmelitano di Sant'Ansano.\nArchitettura.\nLa facciata, alterata da numerosi rimaneggiamenti, si presenta preceduta da un portico.\nL'interno a navata unica ha altari in gesso e stucco decorati secondo modalit\u00e0 tardo barocche; nel lato sinistro entro un altare \u00e8 emerso un interessante, anche se frammentario, affresco, rappresentante la \"Madonna col Bambino\", riferibile a Giovanni Maria di Ser Giovanni Tolosani. Allo stesso artista spetta il notevole dipinto murale posto dietro l'altare maggiore recante l'immagine di \"Cristo in piet\u00e0 fra i dolenti\" (1535)."}
{"id": "1720090", "revid": "223454", "url": "https://it.wikipedia.org/wiki?curid=1720090", "title": "Sunn0)))", "text": ""}
{"id": "1720091", "revid": "767487", "url": "https://it.wikipedia.org/wiki?curid=1720091", "title": "Yi Yi - e uno... e due...", "text": "Yi Yi - e uno... e due... () \u00e8 un film del 2000 scritto e diretto da Edward Yang, sulle lotte emotive di un ingegnere di nome NJ (interpretato da Nien-Jen Wu) e la vita della sua famiglia nella citt\u00e0 di Taipei, vista attraverso tre generazioni. Il film \u00e8 stato vincitore del premio per la miglior regia al 53\u00ba Festival di Cannes.\nTrama.\nNj Jian e sua moglie Min-Min formano, con i loro due bambini, una famiglia di classe media di Taipei, dove vivono insieme alla madre di Min-Min. NJ, a causa di contrasti con la direzione della sua azienda di informatica, sta ipotizzando di associarsi con Ota, un innovatore nel campo della progettazione di giochi. Il giorno delle nozze del fratello di Min-Min, per\u00f2, una serie di imprevisti vanno a sconvolgere la vita della famiglia di NJ.\nTitolo.\nIl titolo in cinese significa \"uno ad uno\", nel senso di \"uno dopo l'altro\". Quando scritto in allineamento verticale (\u4e00), i due segni assomigliano a \u4e8c, carattere cinese che significa \"due\".\nMusiche.\nI brani per pianoforte nella colonna sonora di \"Yi Yi - e uno... e due...\" sono per lo pi\u00f9 eseguite da Kaili Peng, la moglie del regista, Edward Yang. Essi comprendono pezzi ben noti come la Sonata per pianoforte n.14 di Ludwig van Beethoven e Toccata in Mi minore di Johann Sebastian Bach. Peng ha un piccolo cameo nel film come violoncellista durante un concerto, con il marito in posa come pianista.\nRiconoscimenti.\nL'autorevole rivista del British Film Institute \"Sight &amp; Sound\" l'ha indicato fra i trenta film chiave del primo decennio del XXI secolo."}
{"id": "1720092", "revid": "773636", "url": "https://it.wikipedia.org/wiki?curid=1720092", "title": "Premier League (Giamaica)", "text": "La National Premier League, ufficialmente chiamata Red Stripe Premier League per ragioni di sponsorizzazione \u00e8 il campionato di calcio di Massima Serie della Giamaica. Attualmente dodici squadre prendono parte al campionato.\nLa competizione \u00e8 suddivisa in due fasi; nella prima ogni squadra gioca contro tutte le altre tre volte; alla fine della prima fase (33 giornate) le squadre comprese tra la terza e la sesta posizione giocheranno i quarti di finale, successivamente le vincitrici sfideranno le prime due in classifica nelle semifinali.\nLe prime due classificate si qualificano al Campionato per club CFU mentre le ultime due retrocedono nei campionati regionali."}
{"id": "1720094", "revid": "773636", "url": "https://it.wikipedia.org/wiki?curid=1720094", "title": "Chiesa di San Nicola (Roccastrada)", "text": "La chiesa di San Nicola o di San Niccol\u00f2 \u00e8 un edificio sacro situato a Roccastrada.\nStoria.\nLa chiesa \u00e8 gi\u00e0 ricordata in documenti del 1275 e 1276. A partire dal XVI secolo furono intrapresi lavori quali la realizzazione del campanile e del fonte battesimale, e la trasformazione a croce latina dell'interno. Nel 1828 furono effettuati altri interventi. Seguirono l'ampliamento del presbiterio e la ricostruzione del campanile nel 1865. Nel corso del XX secolo si sono succeduti vari restauri anche piuttosto radicali.\nDescrizione.\nInterno.\nInteressante all'interno \u00e8 il fonte battesimale in trachite (1575). Al centro dell'edicola \u00e8 stato murato un tabernacolo in legno intagliato, dorato e dipinto con l'immagine di \"Cristo risorto fra angeli\". Nel lato sinistro, guardando l'altare, troviamo una \"Madonna con il Bambino\" e, sul alto destro, l\"'Annunciazione\": entrambi gli affreschi sono di Giovanni Maria Tolosani e risalgono alla prima met\u00e0 del XVI secolo."}
{"id": "1720100", "revid": "767487", "url": "https://it.wikipedia.org/wiki?curid=1720100", "title": "Camminando sull'acqua", "text": "Camminando sull'acqua \u00e8 un film di Eytan Fox del 2004 (titolo originale in ebraico: \u05dc\u05dc\u05db\u05ea \u05e2\u05dc \u05d4\u05de\u05d9\u05dd \"Lalekhet Al HaMayim\").\nTrama.\nEyal, israeliano agente del Mossad, viene incaricato di scovare un vecchio nazista per poi ucciderlo \"prima di Dio\", ossia prima che muoia di morte naturale, cosa non impossibile vista la sua et\u00e0. Eyal viene dunque incaricato di accompagnare, durante la sua vacanza in Israele, il nipote di questo vecchio nazista, Axel, giunto in Israele per far visita alla sorella. Axel \u00e8 per\u00f2 convinto che suo nonno sia morto, quindi Eyal non riesce ad ottenere informazioni utili da lui. Alcune registrazioni riveleranno per\u00f2 che il vecchio nazista \u00e8 ancora vivo.\nEyal organizza cos\u00ec un viaggio a Berlino, dove vive Axel. Durante il suo viaggio a Berlino, Eyal, scopre tra l'altro che Axel \u00e8 gay e frequenta con lui alcuni locali omosessuali tedeschi senza, per\u00f2, concretizzare mai un rapporto vero e proprio. Fra i due uomini nascono dialoghi molto intimi sulla sessualit\u00e0 e sull'esplorazione del sesso tra uomini. Quando Eyal si trover\u00e0 di fronte al vecchio uomo non riuscir\u00e0 ad ucciderlo. Sar\u00e0 Axel ad uccidere il nonno: stufo di sentirsi colpevole a causa sua dei misfatti della Germania nella seconda guerra mondiale. In ci\u00f2, probabilmente, gioca un ruolo fondamentale il suo essere omosessuale, considerato che sia gli ebrei sia gli omosessuali sono stati vittime innocenti dell'Olocausto. Eyal torna in Israele dove ha un figlio da Pia, la sorella di Axel, ci\u00f2 fa s\u00ec che Axel si trasformi nello zio amorevole di questo neonato.\nIl film si conclude con una e-mail che Eyal scrive ad Axel per invitarlo in Israele: questo scritto \u00e8 pieno di poesia, di amore, di libert\u00e0 e appare quasi l'emblema di quella storia d'amore che poteva nascere tra i due uomini, forse frenata dagli eventi e dalla paura di gestire un rapporto troppo anticonformista e fuori dagli schemi. Il film termina con un'immagine in cui Axel ed Eyal, quasi mano nella mano, camminano sull'acqua come due anime che si amano e si rispettano a vicenda.\nAltre informazioni.\nDurante un viaggio in auto con Eyal, Axel ascolta in autoradio Non ho l'et\u00e0 (Per amarti), scelta sorprendente se si considera che il film \u00e8 ambientato negli stessi anni in cui \u00e8 stato girato. La scelta \u00e8 senz'altro spiegata dai legami che Axel ha stretto con l'Italia e gli Italiani.\nTitolo.\nIl film deve il suo titolo ad una scena girata nei pressi del Lago di Tiberiade dove Axel \u00e8 voluto andare per rivivere una parte della storia di Ges\u00f9. L\u00ec prova a camminare sull'acqua e riesce nel suo tentativo solo mettendo i piedi su un grosso ramo d'albero affiorante."}
{"id": "1720101", "revid": "773636", "url": "https://it.wikipedia.org/wiki?curid=1720101", "title": "Chiesa di San Martino Vescovo (Roccatederighi)", "text": "La chiesa di San Martino Vescovo \u00e8 un edificio sacro situato a Roccatederighi, nel comune di Roccastrada.\nStoria.\nLa chiesa \u00e8 ricordata gi\u00e0 dal secolo X. Nel 1489 ricevette il titolo di pieve e fu completamente ristrutturata. Un radicale rifacimento sia dell'interno, prolungato con l'aggiunta di due bracci in corrispondenza del presbiterio, che della facciata, elevata nella parte superiore, fu effettuato dal 1793 e portato a termine intorno al 1820.\nArchitettura.\nLa facciata, ulteriormente rimaneggiata, \u00e8 a capanna con oculo centrale.\nNell'interno a navata unica si trovano una quattrocentesca acquasantiera in marmo scolpito e la tavoletta dipinta raffigurante la \"Madonna con il Bambino e sant'Agostino che sostengono il castello di Roccatederighi\", riferibile a un pittore senese d'inizio XVII secolo."}
{"id": "1720106", "revid": "15458189", "url": "https://it.wikipedia.org/wiki?curid=1720106", "title": "Nelly e mr. Arnaud", "text": ""}
{"id": "1720107", "revid": "287204", "url": "https://it.wikipedia.org/wiki?curid=1720107", "title": "Russel G\u00f3mez", "text": "Carriera.\nInizia la sua carriera in competizioni di rilievo nel 2005 quando partecipa per la prima volta al campionato nazionale spagnolo della categoria Supersport, ottenendo nel 2007 il primo risultato di rilievo con il secondo posto nella classifica di campionato, vincendo nella stessa stagione due gare.\nPer quanto riguarda le competizioni del motomondiale esordisce nella stagione 2008, sostituendo in seno al team Blusens Aprilia il connazionale Manuel Hern\u00e1ndez dal GP del Portogallo e disputando 9 gran premi in classe 250 alla guida di una Aprilia RSV 250; non avendo ottenuto piazzamenti di rilievo nelle sue partecipazioni, dopo il Gran Premio motociclistico della Repubblica Ceca ha lasciato nuovamente il posto a Manuel Hern\u00e1ndez ed \u00e8 tornato a gareggiare nel campionato nazionale di velocit\u00e0 spagnolo.\nDal 2009 rientra definitivamente in ambito nazionale, correndo il campionato spagnolo il primo anno nella categoria Supersport ed in seguito nel 2010 e nel 2011 in Moto2."}
{"id": "1720110", "revid": "773636", "url": "https://it.wikipedia.org/wiki?curid=1720110", "title": "Chiesa di San Sebastiano (Roccatederighi)", "text": "La chiesa di San Sebastiano \u00e8 un edificio sacro situato a Roccatederighi, nel comune di Roccastrada.\nStoria.\nL'attuale aspetto risale al radicale rifacimento effettuato nel 1860, come indica la lapide apposta all'ingresso. Il preesistente edificio, la cui fondazione doveva risalire alla fine del XVI secolo, era sede dell'oratorio dei Santi Fabiano e Sebastiano.\nArchitettura.\nEsterno.\nLa facciata in stile neoclassico si presenta spartita da lesene in trachite.\nInterno.\nAll'interno, nel piccolo ambiente a pianta rettangolare, si trovano la statua lignea policromata di \"San Sebastiano\" di manifattura ottocentesca, e l'interessante stendardo processionale dipinto da un artista senese degli inizi del XVII secolo con l'immagine della \"Madonna con il Bambino\" nel recto e quella dei \"Santi Fabiano e Sebastiano\" nel verso."}
{"id": "1720114", "revid": "15458251", "url": "https://it.wikipedia.org/wiki?curid=1720114", "title": "M\u00e9lo", "text": ""}
{"id": "1720118", "revid": "122459763", "url": "https://it.wikipedia.org/wiki?curid=1720118", "title": "Le fils pr\u00e9f\u00e9r\u00e9", "text": ""}
{"id": "1720121", "revid": "101175", "url": "https://it.wikipedia.org/wiki?curid=1720121", "title": "Marc M\u00e1rquez", "text": "\u00c8 tra i piloti pi\u00f9 titolati della storia del motociclismo ed \u00e8 il fratello maggiore di \u00c1lex M\u00e1rquez, anche lui pilota motociclistico professionista.\nCarriera.\nComincia a correre in moto all'et\u00e0 di sei anni, inizialmente in motocross e in minimoto, passando in seguito alle corse su pista. Nel 2004 giunge secondo nel campionato di Catalogna. Nel 2007 partecipa ad alcune prove del Campeonato de Espa\u00f1a de Velocidad nel team Monlau diretto dall'ex campione mondiale Emilio Alzamora, equipaggiato con una KTM giungendo ottavo in classifica al termine della stagione.\nClasse 125.\nContinuando ad avere Alzamora come manager personale, esordisce nella classe 125 del motomondiale nel 2008, ingaggiato dal team Repsol KTM 125cc guidato da Alberto Puig alla guida di una KTM 125 FRR; il compagno di squadra \u00e8 Esteve Rabat. Dopo una mancata qualificazione in Spagna a causa di una caduta, esordisce in gara in occasione del GP del Portogallo e ottiene il suo primo podio con il terzo posto in Gran Bretagna, terminando la stagione al 13\u00ba posto con 63 punti. In questa stagione \u00e8 costretto a saltare i GP di Malesia e Comunit\u00e0 Valenciana per infortunio.\nNel 2009 resta nel team ufficiale KTM, passato nel frattempo ad avere la Red Bull come sponsor principale dalla Repsol dell'anno precedente; il compagno di squadra \u00e8 Cameron Beaubier. Ottiene un terzo posto in Spagna e due pole position (la sua prima in carriera nel GP di Francia e poi in Malesia) terminando la stagione all'8\u00ba posto con 94 punti.\nNel 2010 passa alla Derbi RSA 125 con il team Red Bull Ajo Motorsport. Ottiene le sue prime vittorie (la prima in Italia, seguita da Gran Bretagna, Olanda, Catalogna, Germania, San Marino, Giappone, Malesia, Australia e Portogallo), due terzi posti (Qatar e Francia) e dodici pole position. Il 7 novembre del 2010 si laurea campione del mondo 125cc arrivando quarto a Valencia. Da notare per\u00f2 la rimonta ad Estoril di appena una settimana prima: caduto nel giro di formazione, riesce a tornare ai box per riparare la moto, ritrovandosi per\u00f2 a partire in fondo al gruppo riuscendo comunque a rimontare e vincere la gara dopo un duello serrato con Terol.\nMoto2.\nNel 2011 passa in Moto2, ingaggiato dal team CatalunyaCaixa Repsol con una Suter MMXI. Dopo un inizio di stagione infruttuoso, ottiene la sua prima vittoria nella classe intermedia in occasione del Gran Premio di Francia, seguita da tre consecutive ottenute nei Paesi Bassi, in Italia e in Germania. Durante l'anno ottiene in seguito altre tre vittorie consecutive (Indianapolis, San Marino e Aragona).\nNel Gran Premio d'Australia viene penalizzato (con un minuto extra da aggiungere al tempo ottenuto in qualifica, relegandolo all'ultima posizione della griglia di partenza) a causa di un violento tamponamento durante le prove ai danni del pilota tailandese Ratthapark Wilairot; ci\u00f2 nonostante giunge al terzo posto della gara. Nel finale di stagione \u00e8 costretto a saltare i Gran Premi di Malesia e Comunit\u00e0 Valenciana a seguito di una caduta nelle prove libere del GP della Malesia. Termina la stagione al 2\u00ba posto con 251 punti, alle spalle del tedesco Stefan Bradl.\nNella stagione 2012 rimane con lo stesso team e, dopo aver ottenuto 8 vittorie in Qatar, Portogallo, Paesi Bassi, Germania, Indianapolis, Repubblica Ceca, San Marino e Giappone, con il secondo posto in Australia si laurea campione del mondo per la seconda volta nella sua carriera, con una gara di anticipo sul termine della stagione. In occasione dell'ultima gara dell'anno a Valencia, dopo essere partito dall'ultima posizione per una penalit\u00e0, risale sino a ottenere la nona vittoria dell'anno.\nMotoGP.\nIl 12 luglio 2012, prima ancora del termine della stagione che lo vedr\u00e0 vincitore in Moto2, viene ufficializzato il suo passaggio in MotoGP per la stagione successiva, affiancando nel team Repsol Honda il connazionale Daniel Pedrosa, in sostituzione dell'australiano Casey Stoner il quale aveva annunciato il suo ritiro.\nNella prima gara in MotoGP, il 7 aprile 2013, ottiene un terzo posto nel Gran Premio del Qatar, mentre nel secondo appuntamento stagionale, nel Gran Premio delle Americhe, ottiene la pole position diventando, a 20 anni, 2 mesi e 3 giorni, il pi\u00f9 giovane a partire davanti a tutti nella classe regina (record poi battuto da Fabio Quartararo nel GP di Spagna 2019), cancellando il precedente di Freddie Spencer (20 anni, 5 mesi e 3 giorni), che reggeva da 31 anni, e nella medesima gara abbatte un altro record, diventando il pi\u00f9 giovane pilota a vincere una gara di MotoGP. Nel corso dell'anno si imporr\u00e0 in altre 5 occasioni, Germania, Laguna Seca, Indianapolis, Repubblica Ceca e Aragona. Nell'ultima gara stagionale, il Gran Premio di Valencia, arriva terzo, vincendo il motomondiale al suo esordio in MotoGP, impresa riuscita solo a Kenny Roberts nel 1978, affermandosi inoltre come il pi\u00f9 giovane vincitore nella classe regina, primato precedentemente detenuto da Freddie Spencer. Durante la stagione \u00e8 stato anche protagonista di alcuni episodi particolari: nel GP di Spagna ha superato il connazionale Jorge Lorenzo all'ultima curva della gara, rischiando una caduta e sollevando alcune polemiche tra i piloti. Al GP di Gran Bretagna, durante la sessione mattutina di prove di domenica (warm-up), nonostante le bandiere gialle sventolanti, cade rischiando di travolgere i commissari e il pilota Cal Crutchlow caduto poco prima; viene penalizzato di 2 punti sulla licenza per non aver rallentato in modo adeguato. Nel GP d'Australia incorre in una squalifica per non essere rientrato ai box nei tempi prestabiliti dopo che la direzione corsa, per motivi di sicurezza, aveva obbligato i piloti alla sostituzione della moto a met\u00e0 gara. \nL'inizio della seconda stagione in MotoGP, il Motomondiale 2014, \u00e8 trionfale per il pilota spagnolo che si impone nelle prime 10 gare stagionali tra il Qatar e Indianapolis, replicando dopo 17 anni ci\u00f2 che aveva fatto Mick Doohan, che vinse consecutivamente dal quarto al tredicesimo GP nel 1997, e che in precedenza aveva fatto anche Giacomo Agostini in ben tre diverse occasioni. Vince nuovamente in Gran Bretagna e gi\u00e0 al Gran Premio motociclistico del Giappone 2014 si laurea campione del mondo per la seconda volta consecutiva, con tre gare di anticipo sul termine della stagione. L'anno verr\u00e0 chiuso con un totale di 13 vittorie, nuovo primato assoluto di vittorie in una singola stagione nel motomondiale (il precedente primato era di Mick Doohan, quando nel 1997 vinse dodici gare), e con il record anche per quanto riguarda le pole position, nuovamente 13. In totale ottiene 362 punti, distaccando di 67 punti il secondo in classifica, Valentino Rossi.\nLa stagione del 2015 non \u00e8 positiva come le precedenti; su 18 prove si impone in 5 occasioni (Austin, Germania, Indianapolis, San Marino e Australia), ma raccoglie anche 6 ritiri, uscendo ben presto dalla lotta per il titolo iridato. Tra gli episodi che hanno caratterizzato la sua stagione vi sono la gara del GP d'Argentina, dove ha una collisione con Rossi a pochi giri dal termine e la stessa situazione si ripete nel GP della Malesia; in entrambi i casi vi sono stati strascichi polemici e, nel secondo caso, anche regolamentari per il pilota italiano. Nella gara conclusiva a Valencia giunge secondo dietro al vincitore Jorge Lorenzo, seppur tra qualche polemica. Chiude la stagione al terzo posto con 242 punti. \nIl motomondiale 2016 \u00e8 quello del terzo titolo iridato nella MotoGP per il pilota spagnolo, il quinto in carriera nel motomondiale; lo ottiene matematicamente con 3 gare di anticipo sul termine della stagione, come due anni prima in occasione del GP del Giappone, proprio la gara corsa sul circuito di propriet\u00e0 della Honda, la casa che lo equipaggia. Pur avendo ottenuto lo stesso numero di vittorie dell'anno precedente, cinque (Argentina, Austin, Germania, Aragona e Giappone), si impone grazie a una regolarit\u00e0 di risultati migliore degli avversari e colleziona un solo ritiro in occasione del GP d'Australia a titolo gi\u00e0 ottenuto. Conclude la stagione con 298 punti iridati.\nNel 2017 incomincia la quinta stagione consecutiva come pilota titolare del team Repsol Honda. Il compagno di squadra \u00e8 ancora il connazionale Daniel Pedrosa. Nel primo GP della stagione, il GP del Qatar, arriva quarto al traguardo e ottiene il primo successo stagionale nel GP delle Americhe, dove \u00e8 al quinto successo consecutivo. In Spagna e in Catalogna giunge secondo, in Francia \u00e8 costretto al ritiro e in Italia giunge sesto, mentre ad Assen arriva terzo. In Germania arriva primo, ottenendo l'ottavo successo negli ultimi otto anni partendo sempre dalla pole. In Repubblica Ceca vince dopo essere partito dalla pole position, mentre in Austria giunge secondo dopo essere partito dalla pole position. Ottiene la pole position in Gran Bretagna, ma in gara \u00e8 costretto al ritiro. In seguito vince nei Gran Premi di San Marino e Aragona, giunge secondo in Giappone, ma si rif\u00e0 prontamente vincendo in Australia dopo aver conquistato la pole position. A Valencia giunge terzo. Vince il titolo iridato con 298 punti.\nNel 2018 giunge secondo in Qatar. Nel Gran Premio d'Argentina viene inizialmente penalizzato a causa di un'inversione di marcia fatta sulla griglia di partenza a causa della moto che si spense. Questa mossa venne ritenuta scorretta dalla direzione gara, che spieg\u00f2 che, come da regolamento, Marc sarebbe dovuto partire dalla pit lane. Successivamente in gara avr\u00e0 un contatto sia con Thomas Luthi, sia con Aleix Espargaro, che per\u00f2 non vengono ritenuti troppo aggressivi. Invece, a pochi giri dal termine, effettua un sorpasso che verr\u00e0 ritenuto eccessivamente violento su Valentino Rossi che cadr\u00e0 proprio a causa di questo contatto: la direzione gara lo punir\u00e0 come da regolamento dandogli 30 secondi di penalit\u00e0 a fine gara, che lo faranno arrivare diciottesimo. Vince nel Gran Premio delle Americhe dopo aver ottenuto la pole position (partito 4\u00ba per una penalit\u00e0). Vince anche a Jerez, conquistando la leadership del campionato e strappandola cos\u00ec ad Andrea Dovizioso, caduto a seguito di un incidente con Jorge Lorenzo e Daniel Pedrosa. Vince anche in Francia, ottenendo la sua terza vittoria di fila e riuscendo cos\u00ec a superare le due vittorie consecutive dal 2014. Nel Gran Premio d'Italia cade mentre si trovava nel gruppo di testa. Riesce comunque a continuare la gara, chiudendola in sedicesima posizione, appena fuori dalla zona punti. In Catalogna giunge secondo. Vince in Olanda e Germania dopo essere partito dalla pole position. In Repubblica Ceca giunge terzo. In Austria giunge secondo dopo essere partito dalla pole position. Nel Gran Premio di San Marino conclude secondo, mentre vince in Aragona e in Thailandia. Vince in Giappone e si laurea campione del mondo con 3 gare d'anticipo (come nel 2014 e nel 2016). Ottiene la pole position in Australia. Vince in Malesia. Conclude la stagione con 321 punti iridati.\nNel 2019 rimane nello stesso team, con Jorge Lorenzo come compagno di squadra. Nel Gran Premio del Qatar taglia il traguardo in seconda posizione alle spalle di Andrea Dovizioso, come l\u2019anno precedente. Nel circuito delle Americhe, a Austin, scivola mentre si trovava in testa. In Italia arriva in seconda posizione alle spalle di Danilo Petrucci. In Catalogna vince dopo una gara solitaria, dovuta ai ritiri di Lorenzo, Dovizioso, Rossi e Vinales. In Germania vince per la decima volta consecutiva, sempre partendo dalla pole. In Austria giunge secondo dopo un\u2019accesa battaglia contro Andrea Dovizioso, dal quale viene sorpassato all\u2019ultima curva.In Gran Bretagna viene sorpassato sul traguardo da \u00c1lex Rins che vince per 0,013 secondi. Ottiene dodici vittorie (Argentina, Spagna, Francia, Catalogna, Germania, Repubblica Ceca, San Marino, Aragona, Thailandia, Giappone, Australia e Comunit\u00e0 Valenciana), sei secondi posti (Qatar, Italia, Olanda, Austria, Gran Bretagna e Malesia), dieci pole position (Argentina, Americhe, Francia, Italia, Germania, Repubblica Ceca, Austria, Gran Bretagna, Aragona e Giappone) e 420 punti iridati, diventando cos\u00ec il primo pilota a superare la soglia dei 400 punti, laureandosi per l'ottava volta campione del mondo in Thailandia dopo un esaltante duello con Fabio Quartararo.\nNel 2020 rimane nello stesso team con compagno di squadra il fratello \u00c1lex. Durante il primo gran premio stagionale, il Gran Premio di Spagna, rimedia la frattura all'omero del braccio destro in seguito a una caduta. Nel successivo Gran Premio di Andalusia, prova a rientrare a soli cinque giorni dal grave infortunio: rinuncia all'impresa durante le qualifiche del sabato. A causa dell'eccessivo stress, nei giorni seguenti patisce la rottura della placca in titanio che gli era stata inserita nel braccio per rimediare all'infortunio. M\u00e1rquez si vede cos\u00ec costretto a sottoporsi a un nuovo intervento chirurgico. Il recupero si rivela pi\u00f9 complicato del previsto e il 24 ottobre viene annunciata la fine della stagione per il pilota iberico, che dunque chiude il mondiale senza alcun punto, venendo sostituito in squadra da Stefan Bradl. Il 3 dicembre \u00e8 sottoposto a un nuovo intervento chirurgico della durata di otto ore alla Clinica Ruber di Madrid a causa di una riscontrata pseudoartrosi in sede di frattura; nell'intervento viene nuovamente sostituita la piastra in titanio e gli viene trapiantata una porzione di osso prelevata in cresta iliaca e un trapianto autologo di una vena proveniente dalla coscia, al fine di accelerare il processo di guarigione. Questo nuovo intervento avrebbe previsto una sospensione dell'attivit\u00e0 per almeno ulteriori sei mesi. Due giorni dopo l'intervento insorge una nuova complicanza nel braccio rappresentata da un'infezione dell'osso.\nNel 2021 salta per infortunio i primi 2 gran premi stagionali oltre che i test pre-stagionali sul circuito di Losail. Il 10 aprile annuncia il suo rientro per il Gran Premio del Portogallo, terzo appuntamento del Motomondiale 2021. \nParte dalla quarta posizione e al traguardo giunge settimo, ottenendo i primi punti iridati della stagione. Nel GP successivo a Jerez rimedia due cadute nel corso delle prove libere ma senza gravi conseguenze, parte dalla 14\u00aa piazza e termina la gara al nono posto. Nel GP di Le Mans, con condizioni meteo miste cade due volte e, dopo la seconda caduta, si ritira definitivamente. Sul circuito di Montmel\u00f2, dopo essere partito tredicesimo, incappa nel terzo ritiro consecutivo (per la prima volta da quando corre in MotoGP). Vince in Germania. Giunge secondo in Aragona. Vince il Gran Premio delle Americhe e in Emilia-Romagna. Non correr\u00e0 il secondo Gran Premio in Portogallo a causa di una lieve commozione cerebrale procuratosi in allenamento durante una sessione di Enduro.\nA seguito della diagnosi di diplopia, dovuta anch'essa all'infortunio, salter\u00e0 anche il Gran Premio di Valencia. Chiude la stagione al settimo posto con 142 punti.\nRisultati nel motomondiale.\n "}
{"id": "1720122", "revid": "124123", "url": "https://it.wikipedia.org/wiki?curid=1720122", "title": "Christian Menardi", "text": "Carriera.\nMenardi, dopo una prima stagione in seconda serie con il Cortina, gioc\u00f2 la stagione 2002-03 con l'HC Torino. Esord\u00ec l'anno successivo in Serie A nella stagione 2003-04 con la Sportivi Ghiaccio Cortina con 27 presenze e 3 gol.\nNelle stagioni successive vest\u00ec sempre la maglia degli Scoiattoli, conquistando nella stagione 2006-07 lo Scudetto e una Coppa Italia nel 2012. All'interno della squadra ha ricoperto il ruolo di capitano alternativo (2011-2015) e, nella sua ultima stagione sul ghiaccio, di capitano (2015-2016)."}
{"id": "1720124", "revid": "773636", "url": "https://it.wikipedia.org/wiki?curid=1720124", "title": "Chiesa di San Michele Arcangelo (Sassofortino)", "text": "La chiesa di San Michele Arcangelo \u00e8 un edificio sacro situato a Sassofortino, nel comune di Roccastrada.\nStoria e descrizione.\nL'attuale aspetto dell'edificio, di origine medievale, \u00e8 dovuto al radicale restauro ottocentesco; nel campanile \u00e8 incisa la data 1893.\nNell'interno a navata unica, ulteriormente rimaneggiato nel XX secolo, si trova il piccolo dipinto esposto nel presbiterio raffigurante la \"Madonna col Bambino, San Giuseppe e Santa Caterina da Siena\", opera di gradevole qualit\u00e0 pittorica riferibile ad un artista senese di fine Cinquecento.\nIl \"Redentore\" ad affresco \u00e8 opera di Giuseppe Casucci.\nAnnessa alla chiesa si trova la Confraternita del Santissimo Nome di Ges\u00f9 detta anche della Misericordia, sede dell'omonima compagnia. L'edificio \u00e8 stato eretto nel 1853 come attesta la data iscritta nella facciata; all'interno sono custodite interessanti suppellettili liturgiche dei secoli XVIII e XIX."}
{"id": "1720125", "revid": "103193355", "url": "https://it.wikipedia.org/wiki?curid=1720125", "title": "Marchesane", "text": "Marchesane \u00e8 una frazione di Bassano del Grappa, in provincia di Vicenza. "}
{"id": "1720133", "revid": "773636", "url": "https://it.wikipedia.org/wiki?curid=1720133", "title": "Chiesa della Santissima Concezione (Sticciano)", "text": "La chiesa della Santissima Concezione \u00e8 un edificio sacro situato a Sticciano, nel comune di Roccastrada.\nStoria.\nLa chiesa \u00e8 ricordata come pieve nel 1188 con il titolo di \"Santa Mustiola\". L'attuale edificio \u00e8 stato costruito verso la met\u00e0 del XIII secolo da maestranze locali, come documentato da un'iscrizione sull'abside che riporta la data del 1259. La chiesa ha ricevuto l'attuale titolo nella met\u00e0 del XVII secolo, quando l'edificio di culto divenne patronato dei Piccolomini.\nDescrizione.\nPur nella sua semplicit\u00e0 strutturale, a unica navata absidata, mostra alcuni elementi decorativi interessanti. Rosette, aquile stilizzate e una croce, di rozza fattura, ornano l'architrave del portale della facciata. Alcune mensolette scolpite figurano nel coronamento dell'abside.\nAll'interno si segnala una \"Madonna del Rosario con santa Caterina da Siena e san Domenico\" della fine del XVII secolo."}
{"id": "1720137", "revid": "287204", "url": "https://it.wikipedia.org/wiki?curid=1720137", "title": "Cyril Carrillo", "text": "Carriera.\nHa partecipato al campionato Europeo Velocit\u00e0 della classe 125 nel 2006 alla guida di una Honda giungendo al 29\u00ba posto stagionale; nell'edizione del 2008 dello stesso campionato, sempre nella stessa classe e con la stessa motocicletta giunge invece all'11\u00ba posto. Nel 2007 ha partecipato alla Red Bull MotoGP Rookies Cup, piazzandosi in quarta posizione con 80 punti.\nHa avuto la possibilit\u00e0 di esordire, sempre nella classe 125, al motomondiale nel 2007, in qualit\u00e0 di wild card. Nel 2008 corre altri due Gran Premi sempre in qualit\u00e0 di wildcard e tre da pilota titolare nel team FFM Honda GP 125; ne disputa uno anche nel 2009. In nessuna delle sue partecipazioni ha per\u00f2 raggiunto piazzamenti tali da consentirgli di ottenere punti validi per la classifica mondiale.\nNel 2009 ha vinto il campionato nazionale francese 125 e nel 2010 passa a gareggiare nel campionato Europeo Superstock 600."}
{"id": "1720138", "revid": "33751", "url": "https://it.wikipedia.org/wiki?curid=1720138", "title": "Hammam Lif", "text": "Hammam Lif () \u00e8 una citt\u00e0 di 38 401 abitanti della Tunisia situata 16 km a sud di Tunisi, nel governatorato di Ben Arous. \nIl suo nome deriva dalla presenza di due fonti termali del fiume Jebel Boukornine ( vuol dire \"bagno\"), fonti note sin dall'epoca romana, durante la quale questo sobborgo della capitale tunisina era noto come \"Aqu\u00e6 Persian\u00e6\", toponimo latino che aveva affiancato, per poi soppiantarlo nel tempo, il nome d'origine punica \"Naro\".\nDopo l'invasione araba venne chiamata \"Hamm\u0101m el Jazira\", dipoi \"Hamm\u0101m Lanf\", da cui il nome odierno.\nGli scavi archeologici condotti dai francesi nel primo dopoguerra sulle parti non urbanizzate del sito antico, per gran parte saccheggiato in epoca araba e ricoperto con l'abitato attuale, hanno riportato alla luce una basilica cristiana dotata di battistero ed una sinagoga d'epoca tarda (fine del III\u00b0 sec.-inizi del IV\u00b0 sec.), testimonianza che attesta la presenza di una comunit\u00e0 giudaica.\nSport.\nLa citt\u00e0 ha una squadra di calcio il Club Sportif de Hammam-Lif che gioca in ligue II la seconda divisione tunisina\nAmministrazione.\nGemellaggi.\n\u00c8 gemellato con:"}
{"id": "1720139", "revid": "466539", "url": "https://it.wikipedia.org/wiki?curid=1720139", "title": "Franco Brusati", "text": "Carriera.\nBrusati nacque a Milano nel 1922. Dopo gli studi in Italia, Svizzera e Inghilterra, si laure\u00f2 in legge e scienze politiche. Divent\u00f2 poi collaboratore dell\"Europeo\", occupandosi tra l'altro di arti dello spettacolo.\nCinema.\nSuccessivamente, alla fine degli anni quaranta, si trasfer\u00ec a Roma, diventando aiuto regista di Roberto Rossellini e Renato Castellani, e scrisse sceneggiature per Mario Monicelli, Carlo Lizzani, Francesco Rosi e Luciano Emmer, di cui divent\u00f2 anche collaboratore per \"Domenica d'agosto\" (1949).\nNel 1956 diresse il suo primo film, \"Il padrone sono me\", tratto dall'omonimo romanzo di Alfredo Panzini, ottenendo una discreta visibilit\u00e0.\nAll'interno di una produzione diseguale i suoi maggiori successi di pubblico e critica furono \"I tulipani di Harlem\" (1970), \"Pane e cioccolata\" (1974) con Nino Manfredi, e \"Dimenticare Venezia\" (1979), pellicola della maturit\u00e0 con forti riferimenti a Ingmar Bergman e Luchino Visconti, che ottenne una candidatura al premio Oscar al miglior film straniero.\nFu regista sensibile ed elegante, autore di un cinema colto e di respiro europeo.\nNelle sue opere immise un lirismo crepuscolare e malinconico di ispirazione letteraria, volto ad analizzare psicologie e sentimenti, ma capace anche di cogliere notazioni grottesche e di indagare su certo disagio esistenziale a lui contemporaneo e su temi importanti come l'emigrazione italiana (\"Pane e cioccolata\") e la memoria (\"Dimenticare Venezia\"), sempre all'interno di una visione amara e disincantata della realt\u00e0.\nTeatro.\nAlla fine degli anni cinquanta inizi\u00f2 a scrivere per il teatro, debuttando con la commedia \"Il benessere\", scritta insieme a Fabio Mauri e portata sul palcoscenico da Laura Adani, con la regia di Luigi Squarzina. Le sue commedie furono interpretate da alcuni dei maggiori attori italiani, da Renzo Ricci ad Anna Proclemer, da Enrico Maria Salerno a Giorgio Albertazzi, da Paolo Stoppa a Rina Morelli. Talvolta le messinscene furono curate dallo stesso Brusati."}
{"id": "1720140", "revid": "773636", "url": "https://it.wikipedia.org/wiki?curid=1720140", "title": "Chiesa dell'Immacolata Concezione e dei Santi Fabiano e Sebastiano", "text": "La chiesa dell'Immacolata Concezione e dei Santi Fabiano e Sebastiano \u00e8 un edificio sacro situato a Torniella, nel comune di Roccastrada.\nStoria.\nSorse come sede di una congregazione laicale probabilmente all'inizio del XVII secolo, riadattando un preesistente edificio, probabilmente un fienile, ipotesi plausibile dato l'anomala sistemazione della facciata.\nArchitettura.\nLa costruzione ha una struttura molto semplice con un portale sormontato da un timpano. Sul retro s'innalza il campanile settecentesco.\nAll'interno, sull'altare maggiore \u00e8 collocato il dipinto con la \"Madonna col Bambino in gloria fra i santi Giovanni Battista, Pietro apostolo, Fabiano e Sebastiano\", riconducibile ad un artista di cultura senese d'inizio Seicento."}
{"id": "1720143", "revid": "729019", "url": "https://it.wikipedia.org/wiki?curid=1720143", "title": "Battaglia del Bu\u00e7aco", "text": "La battaglia del Bu\u00e7aco (o Bussaco) \u00e8 stata combattuta il 27 settembre 1810 durante la Guerra d'indipendenza spagnola sugli omonimi monti del Portogallo centrale."}
{"id": "1720145", "revid": "670104", "url": "https://it.wikipedia.org/wiki?curid=1720145", "title": "Andrea Moser", "text": "Carriera.\nMoser esord\u00ec nella stagione 2007-08 con la Sportivi Ghiaccio Cortina con 10 presenze. Dopo un breve prestito nella stagione 2010-11 a Pieve di Cadore Moser rientr\u00f2 al Cortina, continuando ad essere uno dei veterani della squadra. In carriera conquist\u00f2 una Coppa Italia nel 2012.\nDal 2016 \u00e8 uno dei capitani alternativi della squadra ampezzana."}
{"id": "1720149", "revid": "15458612", "url": "https://it.wikipedia.org/wiki?curid=1720149", "title": "Battaglia del Bussaco", "text": ""}
{"id": "1720151", "revid": "1073227", "url": "https://it.wikipedia.org/wiki?curid=1720151", "title": "Christina Vidal", "text": "\u00c8 nota per i suoi ruoli in film come \"Fuga dalla scuola media\", \"Quel pazzo venerd\u00ec\" e \"Il collezionista di occhi\" e principalmente conosciuta per il suo ruolo da protagonista nella serie televisiva del 2001 \"Taina\"."}
{"id": "1720153", "revid": "767487", "url": "https://it.wikipedia.org/wiki?curid=1720153", "title": "Nicola Roberts", "text": "Biografia.\nLa sua carriera artistica inizia nel 2002, quando partecipa al reality show \"Popstars: The Rivals\" in Gran Bretagna, dal quale era stata inizialmente eliminata per poi venire ripescata in seguito all'espulsione di un'altra concorrente, Nicola Ward. Ha terminato il programma qualificandosi seconda e formando, con Cheryl Cole, Nadine Coyle, Sarah Harding e Kimberley Walsh, il gruppo pop Girls Aloud, di notevole successo in patria. Negli anni seguenti, il gruppo ha inciso svariati album e singoli di successo nel Regno Unito. La stessa Roberts ha collaborato alla scrittura di quattro tracce, mentre ha interpretato in veste solista la canzone \"I Say a Prayer for You\", bonus track della versione britannica dell'album \"What Will the Neighbours Say?\" (2004).\nIl gruppo risulta inattivo dal 2009, anno in cui le cinque componenti hanno cominciato a proporre diversi progetti individuali: a tal proposito, nel 2010 ha realizzato la sua prima linea di trucchi, \"Dainty Doll\", ed \u00e8 stata scelta come nuovo volto per Vivienne Westwood.\nNel 2011 ha avviato anche una carriera come cantante solista, pubblicando, nel mese di giugno, il singolo \"Beat of My Drum\", che anticipa la pubblicazione del suo disco d'esordio, la cui pubblicazione \u00e8 prevista per l'ottobre successivo in Regno Unito per l'etichetta discografica Polydor con il titolo \"Cinderella's Eyes\". Nel 2020 ha fatto il suo debutto come attrice nel musical \"City of Angels\" in scena al Garrick Theatre di Londra."}
{"id": "1720157", "revid": "287204", "url": "https://it.wikipedia.org/wiki?curid=1720157", "title": "Axel Pons", "text": "Anche suo padre, Sito Pons, ha corso come pilota professionista ed \u00e8 proprietario del team Pons Racing (squadra per la quale ha corso Axel Pons nei suoi primi anni di attivit\u00e0). Anche il fratello, Edgar Pons, correva come pilota professionista.\nCarriera.\nInizia correndo da professionista nel campionato spagnolo velocit\u00e0 grazie al supporto del team del padre, arrivando venticinquesimo con 7 punti nella generale del 2007 e diciannovesimo con 18 punti nel 2008, realizzando anche un podio in stagione.\nSempre nel 2008 esordisce nella classe 125 del motomondiale, correndo tre Gran Premi in qualit\u00e0 di wild card in sella ad un'Aprilia RS 125 R del team Jack &amp; Jones WRB, senza ottenere punti.\nConfermato dal team Pepe World (sempre Pons Racing) nel 2009 diventa pilota titolare, passando nella classe 250 con una Aprilia RSW 250 LE; il compagno di squadra \u00e8 H\u00e9ctor Barber\u00e1. Ottiene come miglior risultato un quattordicesimo posto a Indianapolis e termina la stagione al 26\u00ba posto con 3 punti.\nNel 2010 passa alla nuova classe Moto2 con una Pons Kalex con il team di famiglia che in questa annata diventa Tenerife 40 Pons. In questa stagione \u00e8 costretto a saltare i GP di Olanda e Catalogna per infortunio. Ottiene come miglior risultato un tredicesimo posto in Portogallo e termina la stagione al 33\u00ba posto in classifica con 7 punti conquistati.\nContinua in Moto2 anche nel 2011 ed ottiene come miglior risultato un quindicesimo posto in Portogallo e termina la stagione al 32\u00ba posto con un punto. In questa stagione \u00e8 per\u00f2 costretto a saltare il Gran Premio d'Italia per la frattura del polso sinistro rimediata nelle prove libere del GP, i Gran Premi di Indianapolis, San Marino e Aragona a causa di una lesione del tendine estensore dell'indice della mano sinistra dovuta all'incidente in Italia e il Gran Premio della Comunit\u00e0 Valenciana per un altro infortunio.\nNel 2012 rimane sempre nel team del padre, con compagni di squadra Pol Espargar\u00f3 ed Esteve Rabat. Ottiene come miglior risultato un nono posto in Giappone e termina la stagione al 24\u00ba posto con 11 punti.\nNel 2013 rimane nello stesso team. Ottiene come miglior risultato un tredicesimo posto in Giappone e termina la stagione al 25\u00ba posto con 6 punti.\nNel 2014 passa al team AGR, che gli affida una Kalex; il compagno di squadra \u00e8 Jonas Folger. Ottiene come miglior risultato un ottavo posto in Catalogna e termina la stagione al 23\u00ba posto con 28 punti.\nNel 2015 rimane nello stesso team. In questa stagione \u00e8 costretto a saltare i Gran Premi di Americhe e Argentina a causa della frattura dello scafoide della mano sinistra rimediata nelle prove libere del GP delle Americhe. Chiude la stagione al diciannovesimo posto in classifica con 41 punti.\nNel 2016 rimane nello stesso team, con compagno di squadra Marcel Schr\u00f6tter. Chiude la stagione al sedicesimo posto in classifica piloti con 55 punti all'attivo e un sesto posto in Italia come miglior risultato.\nNel 2017 passa al team RW Racing GP, che gli affida una Kalex. Ottiene come miglior risultato due decimi posti (Qatar e Spagna) e termina la stagione al 19\u00ba posto con 27 punti."}
{"id": "1720161", "revid": "344503", "url": "https://it.wikipedia.org/wiki?curid=1720161", "title": "Gianni Franciolini", "text": "Biografia.\nInizi\u00f2 a occuparsi di cinema in giovane et\u00e0. Nel 1930 si rec\u00f2 a Parigi, dove frequent\u00f2 ambienti di avanguardia e fu aiuto regista di Eug\u00e8ne Deslaw e di Georges Lacombe. Rientrato in Italia, collabor\u00f2 ai film \"L'orologio a cuc\u00f9\" (1938) di Camillo Mastrocinque, \"La principessa Tarakanova\" e \"La signora di Montecarlo\" di Mario Soldati. Esord\u00ec nella regia nel 1939, realizzando tre documentari, uno su Firenze in collaborazione con Ubaldo Magnaghi, uno su Roma e un terzo intitolato \"V\u00e9rit\u00e9s sur l'Italie\".\nDopo il lungometraggio, \"L'ispettore Vargas\" (1940), un film giallo tratto da una commedia di Vincenzo Tieri, nel 1942 diresse \"Fari nella nebbia\", una delle sue opere pi\u00f9 riuscite, nella quale \u00abFranciolini conferm\u00f2 la propria abilit\u00e0 nella creazione di atmosfere sensuali e cupe, riconducibili a evidenti influenze della scuola verista francese (dei registi Jean Renoir e Marcel Carn\u00e9 in particolare) [...] da considerarsi tra i film che aprirono la strada al neorealismo\u00bb.\nNel dopoguerra Franciolini gir\u00f2 altri melodrammi tratti ancora da testi teatrali, come \"I pescatori\" di Viviani per \"Notte di tempesta\" (1946), o letterari come \"Sonata a Kreutzer\" di Tolstoj per \"Amanti senza amore\" (1948). Importante fu l'incontro con Cesare Zavattini, sceneggiatore fra altri di \"Anselmo ha fretta\" (1950), col quale Franciolini si inser\u00ec nel filone rosa del neorealismo. A met\u00e0 degli anni cinquanta si dedic\u00f2 alla realizzazione di film a episodi.\nA giudizio di Simone Emiliani, Franciolini, \u00abpressoch\u00e9 dimenticato nel corso degli anni, nei suoi film mostra invece fine sensibilit\u00e0 nella costruzione di ritratti femminili che, per certi versi, risultano anticipare il cinema di Antonio Pietrangeli, mentre appare ben riconoscibile un particolare stile visivo, evidente nell'alternanza delle luci e delle ombre, di derivazione quasi espressionista\u00bb.\nMor\u00ec il 10 maggio 1960 in seguito a un intervento chirurgico."}
{"id": "1720163", "revid": "121584708", "url": "https://it.wikipedia.org/wiki?curid=1720163", "title": "Via Bolognese", "text": "Via Bolognese \u00e8 una lunga via collinare che attraversa il comune di Firenze per proseguire per il Mugello e il passo della Futa lungo la strada che anticamente era il migliore collegamento con Bologna prima della creazione dell'autostrada A1. Nel tratto fiorentino la strada va dal ponte Rosso a Trespiano.\nDescrizione.\nLa zona collinare \u00e8 ricca di ville signorili e vi si trovano anche alcune architetture religiose, come la chiesa di Santa Maria del Pellegrino (o del Suffragio), che devi il suo nome alla zona che era la porta di accesso per pellegrini, mercanti e viaggiatori lungo la deviazione della Francigena che passava da Firenze. \nSul primo tratto in salita, ancora poco distante da piazza della Libert\u00e0, si trova sulla sinistra (al 17) l'accesso al Giardino dell'Orticultura, celebre soprattutto per la serra-tepidario del 1880, l'unica del genere a Firenze, recentemente restaurata. Oltre la ferrovia, che passa sotto via Bolognese con un tunnel, il giardino prosegue con l'appendice del \"Giardino degli orti del Parnaso\", dalla notevole vista panoramica, decorato da una singolare fontana a forma di serpente che sembra scendere dalla scalinata, secondo uno stile fantasioso ed eclettico, che ricorda il modernismo catalano.\nAl numero 67 invece si trova la memoria infausta della cosiddetta villa Triste, sede delle deportazioni e torture dei presunti oppositori al regime durante l'occupazione nazista del 1943-44.\nL'edificio pi\u00f9 significativo della strada \u00e8 forse villa La Pietra, straordinaria dimora signorile, costruita nel XV secolo per i Capponi, dove risiedette anche Gino Capponi. La villa, circondata da uno scenografico giardino e parco, visse anni di splendore durante l'epoca di Harold Acton, storico e scrittore britannico che vi visse fino alla sua morte nel 1994. Alla sua scomparsa lasci\u00f2 la villa alla New York University, che ancora oggi la possiede, anche se il testamento \u00e8 stato contestato da una sorella, rivelata dall'analisi del DNA, di Acton.\nVicino si trova anche un'altra villa gi\u00e0 dei Capponi, villa Colletta, che prese il nome attuale dopo che vi visse a lungo lo storico Pietro Colletta, ospite di Gino Capponi.\nPoco pi\u00f9 avanti si trova l'accesso alla notevole villa Salviati, edificata da Giuliano da Sangallo e pi\u00f9 volte rimaneggiata, che \u00e8 stata acquistata nel 2000 dallo Stato italiano e, al termine di un capillare restauro (stimato all'ottobre 2009), sar\u00e0 destinata a sede degli Archivi Storici dell'Unione Europea. Dai Salviati questa zona prende anche il nome di collina del \"Salviatino\".\nVilla Finaly appartiene all'Universit\u00e0 di Parigi, che possiede anche l'attigua villa dello Spedaluzzo. Ricca di memorie storiche \u00e8 la villa La Loggia, dove risiedette Brunetto Latini e i Pazzi meditarono la congiura contro i Medici.\nAl borgo della Lastra la strada si biforca in via Bolognese \"Nuova\" (a destra) e \"Vecchia\" (a sinistra), per consentire il transito a doppia corsia. Nella via vecchia si affacciano ancora villa La Torretta, villa Letizia, villa Fiorale e villa del Cupolino.\nA Trespiano le due vie si ricongiungono. Nel sobborgo, oltre al gigantesco cimitero, si trova anche la chiesa di Santa Lucia a Trespiano, attestata prima dell'anno Mille, e il sito del settecentesco cimitero delle Ballodole, a circa un miglio di distanza dal cimitero moderno.\nIn via Bolognese \u00e8 presente il consolato del Portogallo."}
{"id": "1720164", "revid": "599013", "url": "https://it.wikipedia.org/wiki?curid=1720164", "title": "Enrico Chelodi", "text": "Carriera.\nClub.\nEnrico Chelodi, fratello minore di Armando, anch'egli giocatore di hockey su ghiaccio, crebbe nel settore giovanile della squadra del proprio paese, l'HC Fiemme. L'esordio nei campionati professionistici avvenne con la SHC Fassa, nel corso della stagione 2000-2001, nella quale in due incontri mise a segno la propria prima rete.\nL'anno successivo decise di trasferirsi all'HC Bolzano, con cui sarebbe rimasto fino al 2006. Nel periodo trascorso con le \"Foxes\" Chelodi conquist\u00f2 i suoi primi trofei in carriera, sollevando una Coppa Italia ed una Supercoppa Italiana. In totale nelle cinque stagioni col Bolzano Chelodi segn\u00f2 23 reti e forn\u00ec 50 assist in un totale di 227 partite giocate.\nPer la stagione 2006-2007 pass\u00f2 al SG Cortina, con cui vinse il suo primo scudetto. Chelodi rimase anche la stagione successiva, totalizzando 47 punti in 92 incontri disputati. Nel 2008 scelse di andare in Serie A2 presso in SV Caldaro; dopo una prima stagione conclusa con 55 punti in 39 partite il giocatore accett\u00f2 il rinnovo per un secondo anno, nel quale in 30 match collezion\u00f2 37 punti.\nDopo l'esperienza a Caldaro Chelodi si spost\u00f2 di pochi chilometri per andare a giocare con l'HC Egna-Neumarkt, altra squadra di A2. Al termine del campionato conquist\u00f2 il titolo di miglior assist-man del campionato, con 41 assist forniti in 30 partite di stagione regolare. Nella primavera del 2011 Enrico gioc\u00f2 una partita di playoff per l'HC Fassa, squadra da cui fu poi ingaggiato ufficialmente poche settimane dopo.\nCon il ritorno dell'Hockey Club Fiemme in Serie B, Chelodi \u00e8 sceso di categoria tornando nella sua citt\u00e0 natale.\nNazionale.\nEnrico Chelodi esord\u00ec con la Nazionale italiana nella selezione Under-18 in occasione dei mondiali di categoria di Prima Divisione del 1999 e del 2000, con 4 assist in 10 partite. In 5 presenze forn\u00ec due assist. Anche con la squadra Under-20 disput\u00f2 alcuni mondiali con 2 punti in 15 partite.\nChelodi ebbe inoltre la possibilit\u00e0 di disputare con la prima squadra in Campionato mondiale di hockey su ghiaccio del 2006 disputato in Lettonia. In quell'occasione gioc\u00f2 5 partite."}
{"id": "1720166", "revid": "515394", "url": "https://it.wikipedia.org/wiki?curid=1720166", "title": "Antonio Frazzi", "text": "Biografia.\nLa biografia professionale di Antonio Frazzi si accompagna pari pari a quella del fratello gemello Andrea, prematuramente scomparso nel 2006. Un binomio che ha perfettamente funzionato sia a teatro (alcuni titoli: \"I bambini al potere\" di Roger Vitrac, \"Don Giovanni\" di Brecht-Hauptman da Moli\u00e8re, a Firenze; \"Il mago della pioggia\" di Nash a Fiume) che in cinema e televisione. Tra i lavori televisivi vi sono \"Dopo la tempesta\" (1996), \"Storia di Chiara\" (1995), \"Il commissario De Luca\" (2008) e la regia di \"Giovanni Falcone - L'uomo che sfid\u00f2 Cosa Nostra\" (2006). Gli unici due lavori cinematografici sono \"Il cielo cade\" (2000) e \"Certi bambini\" (2004).\nAntonio Frazzi \u00e8 giurato del David di Donatello e dell'European Film Academy.\nFilmografia.\nRegia.\nFino al 2006 tutte le regie sono firmate a quattro mani con il fratello Andrea Frazzi"}
{"id": "1720167", "revid": "1934238", "url": "https://it.wikipedia.org/wiki?curid=1720167", "title": "Calcineurina", "text": "La calcineurina \u00e8 una proteina con attivit\u00e0 fosfatasica, anche nota come PPP3CA (protein fosfatasi 3) ed in passato PP2B. \u00c8 una serina/treonina fosfatasi controllata dal calcio intracellulare, ed originariamente identificata in estratti di cervello dei mammiferi. Questa fosfatasi \u00e8 stata implicata in una grande variet\u00e0 di risposte biologiche, compresa l'attivazione dei linfociti, l'attivit\u00e0 neuronale, lo sviluppo muscolare, la crescita dei neuriti, e la morfogenesi delle valvole cardiache. \u00c8 di fondamentale importanza nel meccanismo di \"signaling\" che porta all'attivazione dei linfociti, soprattutto di quelli T.\nLa sua attivit\u00e0 fosfatasica principale e maggiormente studiata \u00e8 quella di de-fosforilare il fattore di trascrizione NF-AT (\"Nuclear Factor of Activated T-cells\") a seguito dell'aumento della concentrazione intracellulare di calcio e dalla conseguente attivazione della calmodulina che porta all'esposizione di una sequenza di importazione (localizzazione) nucleare (NLS) di NFAT e al mascheramento di una corrispondente sequenza di esportazione nucleare (NES). Questo cambiamento conformazionale consente il legame dello stesso NFAT ad un'importina, che ne determina il trasferimento nel nucleo. All'interno del nucleo (in presenza di cofattori derivati dall'attivazione di altre cascate di segnale) NFAT si lega al DNA inducendo la trascrizione di numerosi geni, tra cui ad esempio quello per l'interleuchina 2 (IL2) e quello per la catena \u03b1 del recettore per l'IL2 (che passa dalla forma costitutiva a bassa affinit\u00e0 \u03b2\u03b3 alla forma ad alt\u00e0 affinit\u00e0 \u03b1\u03b2\u03b3), entrambi fondamentali per l'attivazione dei linfociti T.\nL'inibizione farmacologica della calcineurina (ad es. attraverso ciclosporina) blocca l'attivazione delle cellule linfocitarie e causa uno stato di immunosoppressione che previene lo sviluppo di reazioni di rigetto nei pazienti trapiantati. Questi ultimi d'altra parte risultano esposti con maggiore frequenza allo sviluppo di malattie infettive, comprese quelle mediate da patogeni opportunisti."}
{"id": "1720170", "revid": "35707", "url": "https://it.wikipedia.org/wiki?curid=1720170", "title": "Si salvi chi pu\u00f2 (La vita)", "text": ""}
{"id": "1720175", "revid": "125726579", "url": "https://it.wikipedia.org/wiki?curid=1720175", "title": "Andrea Molaioli", "text": "Biografia.\nHa iniziato la sua attivit\u00e0 nel mondo del cinema come aiuto regista, lavorando al fianco di alcuni importanti registi italiani come Nanni Moretti, Daniele Luchetti, Carlo Mazzacurati e Mimmo Calopresti.\nIl suo primo lungometraggio \u00e8 \"La ragazza del lago\", datato 2007 e presentato alla Settimana internazionale della critica nell'ambito della 64\u00aa Mostra internazionale d'arte cinematografica di Venezia. Questo film ottiene ben dieci David di Donatello nel 2008 (record della rassegna), tra cui il David di Donatello per il miglior regista. Questo film, come il successivo, \u00e8 interpretato da Toni Servillo.\nIspirandosi al crack Parmalat, nel 2011 gira \"Il gioiellino\". Il regista ha spiegato che, pur raccontando le vicende dell'azienda di Collecchio, la pellicola \u00abnasce dai meccanismi della finanza mondiale.\u00bb\nVita privata.\nHa avuto una relazione con Francesca Cima, produttrice cinematografica per la Indigo Film."}
{"id": "1720176", "revid": "767487", "url": "https://it.wikipedia.org/wiki?curid=1720176", "title": "Omento", "text": ""}
{"id": "1720177", "revid": "15459180", "url": "https://it.wikipedia.org/wiki?curid=1720177", "title": "Jorio Vivarelli", "text": ""}
{"id": "1720180", "revid": "718859", "url": "https://it.wikipedia.org/wiki?curid=1720180", "title": "Cestrino", "text": "Cestrino \u00e8 una figura della mitologia greca, nato dagli amori di Eleno, figlio di Priamo, e di Andromaca, dopo la caduta di Troia ad opera dei Greci.\nIl mito.\nQuando scoppi\u00f2 una guerra tra Achei e Troiani a causa del rapimento di Elena, regina di Sparta, ad opera di Paride, figlio di Priamo, le due fazioni si combatterono ininterrottamente per ben dieci anni. Grazie ad uno stratagemma dell'eroe acheo Ulisse, la citt\u00e0 di Troia venne catturata e tutti i suoi abitanti massacrati oppure fatti schiavi. Tra le donne prigioniere c'era Andromaca, la vedova dell'eroe Ettore, la quale, dopo aver assistito alla morte del figlioletto Astianatte, avuto dal marito, venne assegnata come schiava a Neottolemo, figlio di Achille.\nDopo aver generato all'Acheo ben tre figli, questi prima di morire decise di affidarla in sposa al cognato di lei Eleno, figlio di Priamo, l'unico troiano risparmiato alla strage a causa del suo tradimento. Andromaca spos\u00f2 dunque il fratello del suo primo marito e anche da lui ebbe un figlio, che fu appunto Cestrino."}
{"id": "1720194", "revid": "124123", "url": "https://it.wikipedia.org/wiki?curid=1720194", "title": "Franco Narcisi", "text": "Carriera.\n\u00c8 alto 178\u00a0cm per 86\u00a0kg di peso. Esord\u00ec nella stagione 2002-2003 nella ECAC North (NCAA Division III) con la i Southern Maine Huskies, collezionando 24 presenze e 13 gol.\nDopo due anni, nella stagione 2005-06 approd\u00f2 in Italia nell'Asiago Hockey dove collezion\u00f2 36 presenze e 7 gol. L'anno successivo gioc\u00f2 invece nel Ritten Sport con 27 presenze e 8 gol. Nella stagione 2006-07 \u00e8 passato alla Sportivi Ghiaccio Cortina, collezionando 32 presenze e 7 gol, vincendo il titolo nazionale."}
{"id": "1720197", "revid": "834", "url": "https://it.wikipedia.org/wiki?curid=1720197", "title": "Sun City, Texas", "text": ""}
{"id": "1720198", "revid": "1934238", "url": "https://it.wikipedia.org/wiki?curid=1720198", "title": "Kagera (fiume)", "text": "Il Kagera o Akagera \u00e8 un fiume dell'Africa Orientale che fa parte del bacino del Nilo superiore, \u00e8 il principale immissario del Lago Vittoria. \n\u00c8 lungo oltre 800\u00a0km e per alcuni tratti delimita il confine tra Tanzania e Ruanda e pi\u00f9 avanti nel suo corso il confine tra Tanzania e Uganda. Nasce in Ruanda, ad un'altitudine di circa \u00a0m s.l.m. come emissario del lago Rweru, ed \u00e8 l'immissario del Nilo con le sorgenti pi\u00f9 lontane dalla sua foce. \nIl bacino del Kagera comprende un'area di \u00a0km\u00b2 che si estende sul territorio di quattro paesi: Burundi, Ruanda, Tanzania e Uganda.\nPercorso.\nIl fiume Kagera origina in Burundi come emissario del Lago Rweru, dal lago scorre verso est dapprima lungo il confine tra Ruanda e Burundi e poi lungo il confine tra Ruanda e Tanzania fino alla confluenza con il fiume Ruvubu. Il suo percorso procede verso nord per altri 500\u00a0km, fino a quando un calo di altitudine del territorio forma le cascate di Rusumo, che si trovano all'interno del parco nazionale dell'Akagera, istituito nel 1934. \nAll'altezza delle cascate si trova un'importante strada asfaltata che percorre il ponte di Rusumo, situato in corrispondenza di uno dei principali valichi di frontiera fra Tanzania e Ruanda. \nIl fiume si dirige poi verso est delineando la frontiera tra Uganda e Tanzania fino al punto in cui il confine tra i due paesi segue il parallelo, il fiume scorre per oltre 100\u00a0km sul territorio della Tanzania prima di curvare a nord, attraversare il confine con l'Uganda e raggiungere il lago Vittoria.\nStoria.\nIl fiume ha un posto di rilievo nella storia dei paesi in cui scorre, particolarmente del Ruanda. Nel 1894 il tedesco Gustav Adolf von G\u00f6tzen attravers\u00f2 il Kagera alle cascate Rusumo, iniziando l'era coloniale del paese; nel 1916, durante la prima guerra mondiale, i belgi sconfissero i tedeschi, entrando in Ruanda per la stessa via.\nIl fiume ebbe improvvisa notoriet\u00e0 nel 1994 durante il genocidio del Ruanda, quando le sue acque trasportarono migliaia di cadaveri fino al lago Vittoria, causando la dichiarazione dello stato di emergenza in Uganda, dove i corpi venivano ritrovati."}
{"id": "1720200", "revid": "123391608", "url": "https://it.wikipedia.org/wiki?curid=1720200", "title": "Osroene", "text": "Osroene (latino: \"Osrohene\" o \"Osrhoene\"; siriaco: \"\", greco: \"Osro\u0113n\u1e17\", \"\u1f48\u03c3\u03c1\u03bf\u03b7\u03bd\u03ae\") \u00e8 un antico regno della Mesopotamia, avente Edessa per capitale e indipendente o semi indipendente dal 132 a.C. al 244.\nIl territorio di questo regno, che corrispondeva all'alto corso dell'Eufrate, fu frequentemente il campo di battaglia delle potenze dell'Anatolia, della Persia, della Siria e dell'Armenia.\nCon la dissoluzione dell'Impero seleucide, il suo territorio fu spartito tra Repubblica romana e Parti: l'Osroene divenne stato vassallo dei Parti, sotto una dinastia di sovrani arabi (132 a.C.); molti dei sovrani si chiamavano Abgar o Manu, ed erano sceicchi arabi stanziati nelle citt\u00e0, ma i Romani cercarono ripetutamente di conquistarlo. Lo stesso nome \"Osroene\" deriva da \"Osroes\", uno sceicco arabo che nel 120 a.C. contese ai Seleucidi il controllo della regione.\nTigrane II di Armenia strapp\u00f2 Media Atropatene, Corduene, Adiabene e la regione attorno a Nisibi ai Parti, instaurando una dinastia araba in Osroene; successivamente la regione pass\u00f2 sotto l'influenza romana a seguito della conquista di Lucio Afranio, che part\u00ec dalla Corduene e invase la Mesopotamia settentrionale e, dopo aver attraversato il deserto, sconfisse gli arabi di Osroene con l'aiuto degli elleni di Carre.\nAbgar I firm\u00f2 un trattato di pace con i Romani all'epoca di Gneo Pompeo Magno. In occasione della campagna di Marco Licinio Crasso contro i Parti (53 a.C.), fu alleato del triumviro, passando poi dalla parte del re dei Parti Orode II; il suo compito fu quello di fingere di continuare ad essere un alleato di Crasso e di fornirgli informazioni e consigli ingannevoli. Convinse Crasso a non avanzare sulla citt\u00e0 greca di Seleucia sull'Eufrate, e di attaccare invece direttamente Surena e abbandonandolo nel corso della battaglia di Carre per passare al nemico.\nIntorno al 116, nell'ambito delle campagne partiche di Traiano, il generale romano Lusio Quieto saccheggi\u00f2 Edessa e pose fine all'indipendenza dell'Osroene. Dopo la guerra contro i Parti di Marco Aurelio, i Romani costruirono dei forti e insediarono una guarnigione a Nisibi. L'Osroene cerc\u00f2 di ribellarsi ai Romani, ma nel 216 il re Abgar IX fu catturato ed esiliato a Roma, mentre la regione divenne una provincia romana.\nTra la campagna di Traiano e la perdita dell'indipendenza nel 216, Edessa vide l'espandersi del Cristianesimo; Abgar IX fu il primo sovrano cristiano di Osroene. Tra le principali figure religiose che vissero in questa regione si ricorda Taziano il Siro, che compose il \"Diatessaron\" in siriaco, un'opera eclettica giudeo-cristiana con influenze dualistiche che divenne il vangelo per antonomasia dei parlanti siriaco.\nL'imperatore Decio prese il controllo di Edessa facendone la base per le sue campagne contro i Sasanidi. Con la riforma di Diocleziano, la provincia di Osroene fu inclusa nella diocesi d'Oriente, parte a sua volta della prefettura del pretorio d'Oriente: come tale era comandata dal \"dux Osroenae\" che comandava, nel 400 circa, le seguenti truppe:\nL\"'officium\" (ufficio amministrativo) del \"dux\" includeva il \"princeps de scola agentum in rebus\", alcuni \"numerarii\" con i rispettivi \"adiutores\", un \"commentariensis\", un \"adiutor\" e altri ufficiali."}
{"id": "1720201", "revid": "547992", "url": "https://it.wikipedia.org/wiki?curid=1720201", "title": "Villa Colletta", "text": "Villa Colletta si trova a Firenze, in via Bolognese, poco distante da villa La Pietra della quale era una delle pertinenze.\nStoria e descrizione.\nLa villa risale all'inizio del Quattrocento, quando era una casa signorile appartenente ai Da Fortuna, famiglia di origine mugellana. Nel secolo successivo pass\u00f2 ai Niccolini, quindi ai Capponi, che la acquistarono assieme alla villa La Pietra.\nNel XIX secolo Gino Capponi vi ospit\u00f2 a lungo lo storico Pietro Colletta, impegnato nella stesura della \"Storia del Reame di Napoli\", che venne qui terminata, tanto che alla fine la villa stessa prese il nome dall'ospite. Su una parete laterale una lapide ricorda l'episodio:\nUn'altra targa, posta dal Comune di Firenze, si trova su via Bolognese e ricorda, oltre al Capponi e al Colletta, anche Maurizio Bufalini.\nA fine del secolo l'immobile pass\u00f2 quindi ai Cecchi, poi agli Incontri, originari di Volterra, tanto che venne anche chiamata \"villa Incontri\" o \"villa l'Oriuolo\".\nL'austera facciata rivolta sulla strada pubblica \u00e8 decorata solo dalle finestre con mensole al pian terreno, mentre il lato sul giardino ha perso l'originaria simmetria per via dell'aggiunta di un'ala in tempi posteriori. Dal giardino all'italiana si gode di un superbo panorama sulla vallata: \u00e8 decorato da esedra in fondo con vasi di terracotta e vi si affaccia una limonaia.\nAll'interno della villa spicca lo scalone in pietra per il primo piano, che conduce a un corridoio dove si apre una loggetta affacciata sul vano scale stesso."}
{"id": "1720202", "revid": "830939", "url": "https://it.wikipedia.org/wiki?curid=1720202", "title": "Arthur Herbert Copeland", "text": "Si \u00e8 occupato principalmente di teoria della probabilit\u00e0.\nHa lavorato inoltre con Paul Erd\u0151s (ha quindi numero di Erd\u0151s pari ad 1) nello studio delle propriet\u00e0 della costante di Copeland-Erd\u0151s, il cui nome deriva appunto da questi due matematici."}
{"id": "1720203", "revid": "773636", "url": "https://it.wikipedia.org/wiki?curid=1720203", "title": "Chiesa di San Giovanni Battista (Torniella)", "text": "La chiesa di San Giovanni Battista \u00e8 un edificio sacro situato a Torniella, nel comune di Roccastrada.\nStoria.\nLa chiesa fu eretta secondo la tradizione popolare con le pietre provenienti dall'antica pieve di Santa Maria che era situata fuori dell'abitato. L'impianto attuale risale al XV secolo.\nArchitettura.\nEsterno.\nL'edificio, molto rimaneggiato, presenta nel fianco destro una base a scarpa. Nella facciata a capanna l'attuale portale e il soprastante oculo sono stati aperti successivamente mentre l'originario portale ad arco acuto risulta tamponato.\nInterno.\nNell'interno a navata unica, con soffitto a capriate, si trova il dipinto seicentesco raffigurante la \"Madonna col Bambino che offre il rosario a santa Caterina da Siena e a san Domenico\", mentre in un ovale in primo piano si svolge una processione. L'opera, provvista di una cornice coeva, pu\u00f2 essere riferita a Vincenzo Rustici."}
{"id": "1720206", "revid": "465036", "url": "https://it.wikipedia.org/wiki?curid=1720206", "title": "Congregazione dei Fratelli Alessiani o Celliti", "text": ""}
{"id": "1720216", "revid": "599013", "url": "https://it.wikipedia.org/wiki?curid=1720216", "title": "Federico Adami", "text": "Carriera.\n\u00c8 alto 168\u00a0cm per 72\u00a0kg di peso. Esord\u00ec nella stagione 1995-96 in A2 con la Sportivi Ghiaccio Cortina con 9 presenze. Gioc\u00f2 nella massima divisione nazionale sempre con la maglia del Cortina, conquistando lo scudetto in occasione della stagione 2006-2007.\nUna volta ritiratosi dall'attivit\u00e0 agonistica Adami rimase all'interno della societ\u00e0 con l'incarico di massaggiatore."}
{"id": "1720220", "revid": "124747597", "url": "https://it.wikipedia.org/wiki?curid=1720220", "title": "Ulrico V del W\u00fcrttemberg", "text": "Biografia.\nDopo la morte del padre la madre assunse la reggenza della contea con un consiglio di 32 notabili in nome di Ulrico e del suo fratello maggiore Ludovico.\nGi\u00e0 nel 1426 Ludovico fu dichiarato maggiorenne ed assunse il governo da solo fino al 1433, quando gli si affianc\u00f2 il fratello Ulrico. Dopo alcuni anni di governo, il 23 aprile 1441, Ulrico spos\u00f2 Margherita di Cleve (1416 \u2013 1444). A quel punto la contea fu divisa fra i due fratelli con il Trattato di N\u00fcrtingen, firmato il 23 gennaio 1442, e ad Ulrico tocc\u00f2 la parte orientale e settentrionale della medesima, inclusa la citt\u00e0 di residenza di Stoccarda\nNel 1444 Ulrico sostenne la casa degli Asburgo, regnante Federico III nella Vecchia guerra di Zurigo contro la Confederazione Elvetica. Con i suoi alleati, il margravio Alberto Achille di Brandeburgo, l'arcivescovo di Magonza Dietrich Schenk von Erbach, il margravio Giacomo I del Baden costitu\u00ec l'Alleanza di Mergentheim, che ag\u00ec via via contro le citt\u00e0-stato. I conflitti raggiunsero il culmine con la faida fra il margravio Alberto e la citt\u00e0-stato di Norimberga nel 1449.Il nemico principale di Ulrico fu la citt\u00e0 di Esslingen, che con l'aumento delle tariffe doganali aveva ridotto ampiamente le entrate della contea del W\u00fcrttemberg. Ulrico consegu\u00ec parecchie vittorie contro questa citt\u00e0 ma non sulle altre citt\u00e0, per ottenerne un vantaggio definitivo.Nel 1450, dopo la morte del fratello Ludovico, tocc\u00f2 ad Ulrico la tutela dei nipoti conti di W\u00fcrttemberg-Urach, Ludovico II ed Eberardo V. Ci\u00f2 condusse ad una lite con il Principe elettore Federico I del Palatinato, che aspirava anch'egli alla tutela dei nipoti di Ulrico. Ludovico II mor\u00ec gi\u00e0 nel 1457 e nel 1459 fin\u00ec la tutela di Ulrico su Eberardo V.\nNel 1458 Ulrico fece distruggere la rocca di Widdern dove si trovavano feudatari palatini. Ci\u00f2 inaspr\u00ec i contrasti con Federico I del Palatinato. Si svilupparono cos\u00ec all'interno del Sacro Romano Impero tedesco due blocchi di alleanze. Ulrico scelse l'alleanza con l'imperatore Federico III, che era stato incoronato nel 1452 e con il margravio Alberto Achilles del Brandeburgo. I loro avversari erano il fratello dell'imperatore, il duca Alberto VI d'Austria, il principe elettore Federico I del Palatinato e Ludovico IX, duca di Baviera-Landshut.Nel 1460 si giunse ad un confronto militare fra i due blocchi di alleanze. Dopo un breve armistizio, nel 1461 Federici III dichiar\u00f2 nuovamente la guerra contro la Baviera e Ulrico assunse insieme ad Alberto Achilles il comando delle truppe imperiali contro la Baviera.Nella breve cosiddetta Faida magontina (\" Mainzer Stiftsfehde\"), fra il 1461 ed il 1463, Ulrico sostenne l'arcivescovo di Magonza Adolfo II di Nassau contro il suo deposto predecessore Diether von Isenburg e contro Federico I del Palatinato. Dopo diverse battaglie ebbe luogo quella di Seckenheim (30 giugno 1462) nella quale Ulrico fu sconfitto e preso prigioniero da Federico I del Palatinato. Egli fece ritorno a Stoccarda solo nell'aprile dell'anno successivo dopo aver pagato un congruo riscatto.\nNel 1473 Ulrico ed Eberardo V di W\u00fcrttemberg-Urach giunsero ad un accordo che doveva regolare la comune eredit\u00e0 e che mirava gi\u00e0 alla riunificazione delle due parti del W\u00fcrttemberg (Urach e Stoccarda). Ulrico ricevette pi\u00f9 tardi l'appoggio del nipote Eberardo V contro il proprio renitente unico figlio Eberardo VI, attraverso il quale Eberardo V acquis\u00ec influenza anche sulla parte del W\u00fcrttemberg-Stoccarda.\nMatrimoni e Discendenza.\nUlrico V si spos\u00f2 tre volte. Nel 1441 spos\u00f2\nSubito dopo la morte di Margherita, Ulrico spos\u00f2 il 9 settembre del 1444\nElisabetta di Baviera-Landshut mor\u00ec poco dopo la nascita della figlia omonima. L'11 novembre del 1453 Ulrico spos\u00f2\nBibliografia.\nIn lingua tedesca:"}
{"id": "1720222", "revid": "670104", "url": "https://it.wikipedia.org/wiki?curid=1720222", "title": "Francesco Adami", "text": "Carriera.\nAdami esord\u00ec nella stagione 2001-02 con la Sportivi Ghiaccio Cortina. Nelle stagioni successive entr\u00f2 stabilmente in prima squadra. Con gli ampezzani vinse anche lo scudetto 2007. Nel corso della stagione 2007-2008 gioc\u00f2 due partite amichevoli con la maglia della Nazionale azzurra.\nDopo un breve prestito nella stagione 2010-11 a Pieve di Cadore Adami rientr\u00f2 al Cortina, continuando ad essere uno dei veterani della squadra."}
{"id": "1720224", "revid": "827882", "url": "https://it.wikipedia.org/wiki?curid=1720224", "title": "Prism (personaggio)", "text": "Prism, il cui vero nome \u00e8 Robbie (cognome non rivelato), \u00e8 un personaggio dei fumetti creato da Chris Claremont (testi) e Louise Simonson (disegni), pubblicato dalla Marvel Comics. La sua prima apparizione \u00e8 in \"X-Factor\" (prima serie) n. 10 (novembre 1986).\nBiografia del personaggio.\nMembro del gruppo di mercenari conosciuto come Marauders, la sua prima apparizione risale a quando, insieme ad Archlight e Scrambler, cerc\u00f2 di eliminare i membri di X-Factor inviati a salvare i Morlocks che non erano ancora stati sterminati. Dopo aver usato il proprio corpo per riflettere contro Ciclope i suoi raggi ottici, venne sbattuto contro un muro da Fenice. L'impatto lo uccise mandando in frantumi il suo fragile corpo cristallino ed i suoi amici morirono subito dopo.\nInsieme ai suoi compagni fu riportato in vita grazie alla tecnologia di clonazione di Sinistro. Tuttavia, durante le fasi di apertura della saga \"Inferno\", Prism fu nuovamente ucciso da un gruppo di poliziotti durante uno scontro fra i Marauders e gli X-Men.\nHouse of M.\nDopo gli eventi dell'M-Day, Prism fu uno dei pochi mutanti ad aver conservato i propri poteri. Rinvenuto in un ospedale psichiatrico, cominci\u00f2 poi a vendicarsi di quei mutanti che in passato lo avevano sconfitto, e che adesso si trovavano senza poteri.\nInsieme a i nuovi Marauders, irruppe nella casa di Mystica e prese parte allo scontro seguente contro gli X-Men. Sconfitti questi, rapirono Rogue. \u00c8 stato inoltre rivelato che Prism insieme ad alcuni compagni di squadra uccise la Madre Nera, una probabile antenata (ancora in vita fino a quel momento) di Jean Grey.\nPoteri e abilit\u00e0.\nIl suo corpo \u00e8 capace di riflettere qualsiasi forma di luce e di energia in modo da abbagliare o colpire i nemici. Con la luce assorbita \u00e8 anche in grado di illuminare gli ambienti bui. Tuttavia, il suo corpo \u00e8 incredibilmente fragile.\nCuriosit\u00e0 sul personaggio.\nDurante la sua storia editoriale, Prism \u00e8 morto quattro volte:\n\u00c8 poco chiaro se Prism riesca a ricomporre il proprio corpo dopo essere stato frantumato o se ogni sua nuova apparizione sia frutto della tecnologia clonatrice di Sinistro. Attualmente, \u00e8 dubbia la provenienza del Prism facente parte dei 198. Egli pu\u00f2 essere un clone cos\u00ec come quello originale dopo aver rimesso insieme i propri frammenti."}
{"id": "1720225", "revid": "124123", "url": "https://it.wikipedia.org/wiki?curid=1720225", "title": "Francesco Alberti (hockeista su ghiaccio)", "text": "\u00c8 alto 168\u00a0cm per 70\u00a0kg di peso. Esord\u00ec in massima serie nella stagione 2003-04 con la Sportivi Ghiaccio Cortina con 18 presenze.\nHa vestito la maglia azzurra in occasione della XXIII Universiade invernale.\nSi \u00e8 ritirato nel 2011."}
{"id": "1720226", "revid": "287204", "url": "https://it.wikipedia.org/wiki?curid=1720226", "title": "Jigme Thinley", "text": "Biografia.\n\u00c8 il Primo Ministro in carica del Bhutan. \"Lyonpo\" in dzongkha significa \"primo ministro.\"\nThinley \u00e8 nato a Bumthang e dal 1974 ha svolto compiti all'interno dell'amministrazione pubblica.\nNel febbraio 1987, gli furono conferiti il titolo di \"Dasho\" e la Sciarpa Rossa. Nel 1990 divenne amministratore della Zona Orientale.\nNel 1992 fu nominato segretario del Ministero degli Interni e nel gennaio 1994 divenne Viceministro degli Interni. Durante il mandato gli fu conferita la Sciarpa Arancione. Sempre nel 1994, fu nominato Rappresentante Permanente del Bhutan presso le Nazioni Unite e altre Organizzazioni Internazionali a Ginevra.\nPrima dell'avvento della monarchia costituzionale fu due volte primo ministro, dal 20 luglio 1998 al 9 luglio 1999 e dal 30 agosto 2003 al 20 agosto 2004. Fu anche Ministro degli Affari Esteri dal 1998 al 2003 e successivamente Ministro della Casa e della Cultura.\nNel marzo 2008 divenne leader del partito Druk Phuensum Tshogpa (DPT) che si \u00e8 presentato alle prime elezioni democratiche del Bhutan. Il Partito ha conquistato 44 dei 47 seggi dell'Assemblea Nazionale consentendo a Jigme Thinley di diventare il 1\u00ba Primo Ministro eletto democraticamente. Il suo incarico decorre dal 9 aprile 2008."}
{"id": "1720229", "revid": "767487", "url": "https://it.wikipedia.org/wiki?curid=1720229", "title": "Nameless - Entit\u00e0 nascosta", "text": "Nameless - Entit\u00e0 nascosta (\"Los sin nombre\") \u00e8 un film Horror del 1999, diretto da Jaume Balaguer\u00f3 e ispirato al romanzo \"La setta\" di Ramsey Campbell.\nTrama.\nL'amata figlioletta di sei anni di Claudia (Emma Vilarasau) e Marc, Angela, scompare inspiegabilmente per poi essere trovata morta in circostanze estremamente misteriose. Cinque anni dopo, Claudia \u00e8 ancora incapace di superare la tragedia. Un giorno la donna riceve una telefonata da Angela, che le dice di essere ancora viva e le chiede di aiutarla. Claudia si rivolge allora ad un ex poliziotto, Bruno Massera (Karra Elejalde), per investigare sul fatto. Massera collabora con il giornalista Quiroga (Trist\u00e1n Ulloa) ed i due vengono a capo di un misterioso culto che sacrifica la vita dei bambini."}
{"id": "1720234", "revid": "31886", "url": "https://it.wikipedia.org/wiki?curid=1720234", "title": "Nameless", "text": ""}
{"id": "1720237", "revid": "287204", "url": "https://it.wikipedia.org/wiki?curid=1720237", "title": "Caerwent", "text": "Caerwent (in gallese \"Caer-went\", in latino \"Venta Silurum\") \u00e8 una comunit\u00e0 del Galles del sud, nel Monmouthshire, fondata dai Romani e successivamente sede di un relativamente ignoto regno britannico altomedioevale.\nStoria.\nCaerwent ha un'origine romana: fu infatti fondata nel 75 AD col nome di \"Venta Silurum\", una citt\u00e0 commerciale, dopo la sconfitta della trib\u00f9 britannica dei Siluri. Si pensa che sia anche stata un importante centro del regno gallese del Gwent. Lo stesso termine \"Gwent\" viene dal romano \"Venta\" (luogo di vendita).\nC'\u00e8 chi l'ha identificata con la Camelot arturiana. Infatti si trova a poca distanza dalla fortezza romana di \"Isca Silurum\", attuale Caerleon, che Goffredo di Monmouth defin\u00ec sede di questo re leggendario.\nDopo la morte del leggendario sovrano nella battaglia di Camlann, sarebbe andata a re Caradoc. Successivamente la capitale del Regno del Gwent fu trasferita da Venta Silurum e la civitas romana decadde completamente, diventando un villaggio periferico com'\u00e8 tuttora.\nLa citt\u00e0 romana chiamata \"Venta Silurum\" aveva mura alte fino a 5 metri, tuttora parzialmente conservate. Questa citt\u00e0 romana sopravvisse fino alla fine del sesto secolo, ossia oltre un secolo dopo il ritiro delle legioni romane dalla Britannia romana.\nL'attuale piccolo villaggio conta poche centinaia di abitanti, ma le rovine della civitas romana sono tra le meglio conservate della Gran Bretagna.\nAttualmente circa la met\u00e0 delle case di Caerwent si alzano sulle fondamenta dell'antica \"Venta Silurum\"."}
{"id": "1720240", "revid": "666668", "url": "https://it.wikipedia.org/wiki?curid=1720240", "title": "Gran Premio motociclistico di Francia", "text": "Il Gran Premio motociclistico di Francia \u00e8 una delle prove che compongono il motomondiale.\nStoria.\nDisputatasi per la prima volta nel 1920, \u00e8 stata considerata valida per il motomondiale per la prima volta nel 1951 (dopo esserlo stata per il campionato Europeo nel 1931, 1938 e 1939). In quella prima edizione iridata si corse ad Albi (durante le prove della classe 250 perse la vita Dario Ambrosini); dopo un anno di assenza torn\u00f2 ad essere valido per il mondiale per tre anni, dal 1953 al 1955; nel 1953 si disput\u00f2 sul circuito di Rouen, nel 1954 e nel 1955 sul circuito di Reims.\nDopo ulteriori tre anni di assenza, torn\u00f2 definitivamente nel calendario iridato dal motomondiale 1959: venne disputato su diversi circuiti, sul circuito di Clermont-Ferrand, sul circuito di Rouen, sul circuito Paul Ricard, sul circuito di Nogaro e negli ultimi anni sul circuito Bugatti di Le Mans."}
{"id": "1720242", "revid": "1305772", "url": "https://it.wikipedia.org/wiki?curid=1720242", "title": "Extra", "text": ""}
{"id": "1720246", "revid": "72396", "url": "https://it.wikipedia.org/wiki?curid=1720246", "title": "Giuseppe Cacciatore", "text": "Biografia.\nLaureatosi in Filosofia presso l'Universit\u00e0 degli studi di Roma \"La Sapienza\" nel 1968, ha collaborato nei primi anni settanta in qualit\u00e0 di assistente con Fulvio Tessitore nell'Universit\u00e0 di Salerno, dove ha anche avviato la sua carriera accademica. Dal 1981 \u00e8 Ordinario di Storia della Filosofia presso la Facolt\u00e0 di Filosofia dell'Universit\u00e0 degli Studi di Napoli Federico II, di cui tra il 1990 e il 1995 \u00e8 stato anche Presidente del Corso di Laurea. Nel 1995, inoltre, diventa direttore del \"Centro di Studi Vichiani\" del CNR di Napoli. Dal 2001 al 2007 \u00e8 stato direttore del dipartimento di filosofia \"Antonio Aliotta\" dell'Universit\u00e0 federiciana.\nHa tenuto numerose conferenze presso le Universit\u00e0 di Barcellona, Berlino, (Freie Universit\u00e4t Berlin e Humboldt Universit\u00e4t), Bochum, Brema, Brno, Bruxelles, D\u00fcsseldorf, Essen, Graz, Halle, Lipsia, Maracaibo, Monaco di Baviera, Parigi, Potsdam, Valencia, Varsavia, Citt\u00e0 del Messico (UNAM e UIC).\n\u00c8 vicepresidente del CdA e membro del comitato scientifico dell'Istituto di Studi Latinoamericani (ISLA) di Pagani, del quale \u00e8 diventato direttore a partire dal 2007.\nNel 2007 \u00e8 stato nominato socio corrispondente dell'Accademia nazionale dei Lincei. Dal 2013 \u00e8 presidente della Societ\u00e0 Salernitana di Storia Patria Nel 2013 \u00e8 stato insignito del premio nazionale \u201cFrascati Filosofia\u201d. \u00c8 stato Presidente della Societ\u00e0 Italiana degli storici della filosofia dal 2010 al 2014. \u00c8 dal 2014 coordinatore del dottorato di ricerca in Scienze filosofiche dell'Universit\u00e0 di Napoli \u201cFederico II\u201d. A partire dal 2015 \u00e8 stato nominato rappresentante dell'Universit\u00e0 di Napoli \u201cFederico II\u201d nel comitato tecnico-scientifico del Consorzio universitario Civilt\u00e0 del Mediterraneo."}
{"id": "1720248", "revid": "124270104", "url": "https://it.wikipedia.org/wiki?curid=1720248", "title": "\u00c6", "text": "\u00c6 (minuscolo: \u00e6) \u00e8 un grafema composto dalle lettere \"a\" ed \"e\"; inizialmente nata come una legatura, \u00e8 stata introdotta come a lettera vera e propria in vari alfabeti tra cui l'islandese, il faroese,il norvegese e \nil danese. Era usato anche in svedese antico prima di essere sostituito con \"\u00e4\". Oggi, l'alfabeto fonetico internazionale lo usa per rappresentare il suono \"a\" nella parola inglese \"cat\". Le varianti diacritiche includono \u01e2, \u01e3, \u01fc, \u01fd, \u00c6\u0300, \u00e6\u0300, \u00c6\u0302, \u00e6\u0302, \u01e2, \u01e3, \u00c6\u0303, \u00e6\u0303. \nLatino.\nNel latino classico, la combinazione \"AE\" denota il dittongo , che aveva un valore simile alla i lunga in fine come pronunciata nella maggior parte dei dialetti dell'inglese moderno. Sia la pratica classica sia quella attuale \u00e8 di scrivere le lettere separatamente, ma a partire dal medioevo e fino alla prima epoca moderna si utilizzava nella scrittura la legatura, in parte perch\u00e9 \u00e6 fu ridotta alla vocale semplice durante l'Impero romano. In alcune scritture medievali, la legatura fu semplificata ad \"\u0119\", una e con codetta, la \"e caudata\". Questa fu ulteriormente semplificata in una semplice \"e\", che pu\u00f2 aver influenzato o essere stata influenzata dal cambiamento di pronuncia. Tuttavia, la legatura \u00e8 ancora relativamente comune nei libri liturgici e negli spartiti musicali.\nInglese.\nIn inglese, l'uso della legatura varia tra diversi luoghi e contesti, ma \u00e8 abbastanza raro. Nella tipografia moderna, se le limitazioni tecnologiche rendono difficile l'uso di \"\u00e6\" (come nell'uso di macchine da scrivere, telegrafi, o ASCII), il digrafo \"ae\" \u00e8 spesso usato al suo posto.\nNegli Stati Uniti, la questione della legatura \u00e8 aggirata in molti casi con l'uso di una grafia semplificata con la \"e\", come \u00e8 successo anche con \"\u0153\". L'uso, tuttavia, pu\u00f2 variare; per esempio, \"medieval\" \u00e8 ora pi\u00f9 comune di \"mediaeval\" (e dell'ormai antiquato \"medi\u00e6val\") anche nel Regno Unito, ma \"archaeology\" \u00e8 preferito ad \"archeology\", anche negli Stati Uniti.\nLa legatura si vede sulle lapidi del XIX secolo, abbreviazione di \"\u00e6tate\" (\"all'et\u00e0 (di)\"): \"\u00c6 \"xx\"Ys, \"yy\"Ms, \"zz\"Ds\". \u00c8 anche comune nella tipografia formale (inviti, risoluzioni, annunci e alcuni documenti governativi); per esempio, la Circolare della Corte ha continuato ad usare l'ortografia \"orthop\u00e6dic\" nel XXI secolo.\nInglese antico.\nIn inglese antico era chiamata \"\u00e6sc\" (frassino), dalla traslitterazione della runa (\u16ab) del fu\u00feorc anglo-sassone (un antico alfabeto runico, predecessore dell'antico inglese). Nell'inglese antico, \"\u00e6\" rappresentava un suono tra la \"a\" e la \"e\" , molto simile alla \"a\" breve di \"cat\" in molti dialetti dell'inglese moderno.\nFrancese.\n\"\u00c6\" (chiamata \"a e-dans-l'a\") \u00e8 utilizzata in rarissimi casi in lingua francese, perlopi\u00f9 in parole provenienti dal latino o dal greco, come: \"curriculum vit\u00e6\", \"et c\u00e6tera\", \"ex \u00e6quo\", \"t\u00e6nia\" e \"L\u00e6titia\". \u00c8 menzionato nel nome della canzone di Serge Gainsbourg \"Elaeudanla T\u00e9\u00eft\u00e9\u00efa\", una lettura dell'ortografia francese del nome \"L\u00e6titia\": \"L, A, E dans l'A, T, I, T, I, A\".\nOsseto.\nL'osseto ha usato la lettera \"\u00e6\" quando \u00e8 stato scritto usando la scrittura latina dal 1923 al 1938. Da allora, l'osseto usa un alfabeto cirillico con una lettera dall'aspetto identico (\"\u04d4\" e \"\u04d5\"). Si pronuncia come una vocale centrale media (scev\u00e0).\nAlfabeto fonetico internazionale.\nIl simbolo \u00e8 anche usato nell'alfabeto fonetico internazionale per denotare una vocale anteriore quasi aperta non arrotondata come nella parola \"cat\" in molti dialetti dell'inglese moderno, che \u00e8 il suono che pi\u00f9 probabilmente era rappresentato dalla lettera dell'inglese antico. Nell'alfabeto fonetico internazionale, \u00e8 sempre in minuscolo.\nNumismatica.\n\"\u00c6\" \u00e8 utilizzata, in particolare, in numismatica per indicare il bronzo o altre leghe a base di rame (dal latino \"aes, aeris\").\nComputer.\nPer scrivere il grafema \"\u00e6\" in ambiente Windows \u00e8 necessario premere sulle tastiere italiane contemporaneamente i tasti e 145 del tastierino numerico per la forma minuscola \"\u00e6\", invece alt e 146 per la forma maiuscola \"\u00c6.\"\nPer scrivere il grafema \"\u00e6\" in ambiente Linux \u00e8 necessario premere sulle tastiere italiane contemporaneamente i tasti e , mentre per ottenere il grafema \"\u00c6\" bisogna premere anche il tasto .\nPer scrivere il grafema \"\u00e6\" in ambiente Macintosh \u00e8 necessario premere sulle tastiere italiane contemporaneamente i tasti e , mentre per ottenere il grafema \"\u00c6\" bisogna premere anche il tasto .\nInvece in Word si usa la combinazione + + + o , lettera maiuscola per forma maiuscola, lettera minuscola per forma minuscola, anche se il programma accetta comunque il metodo usando ."}
{"id": "1720256", "revid": "729019", "url": "https://it.wikipedia.org/wiki?curid=1720256", "title": "Nahal Oz", "text": "Nahal Oz (in ebraico \u05e0\u05b7\u05d7\u05b7\"\u05dc \u05e2\u05b9\u05d6, letteralmente \"la forza di Nahal\") \u00e8 un kibbutz in Israele, che si trova nella parte nordoccidentale del deserto del Negev, presso il confine con la Striscia di Gaza. Situato presso le citt\u00e0 di Sderot e Netivot, cade sotto la giurisdizione dello Sha'ar HaNegev Regional Council.\nStoria.\nIl kibbutz fu fondato nel 1951 e chiamato inizialmente \"Nahlayim Mul Aza\" (\u05e0\u05d7\u05dc\u05d0\u05d9\u05dd \u05de\u05d5\u05dc \u05e2\u05d6\u05d4, letteralmente \"Soldati di fronte a Gaza\"). Nel 1953 divenne una comunit\u00e0 di civili ed oggi ha circa 100 famiglie. Nel 1997 il kibbutz ha iniziato un processo di privatizzazione.\nIl corpo di artiglieria dell'Israel Defense Forces ha un M109 howitzer localizzato presso il kibbutz."}
{"id": "1720258", "revid": "599013", "url": "https://it.wikipedia.org/wiki?curid=1720258", "title": "Christian Timpone", "text": "Carriera.\nTimpone esord\u00ec nella stagione 1990-1991 in A2 con l'Hockey Club Latemar (5 presenze).\nNella stagione 1992-93 pass\u00f2 all'Hockey Club Bolzano (30 presenze e 1 gol). Dopo 12 stagioni a Bolzano e una breve parentesi nell'Hockey Club Merano (22 presenze e 6 gol), torn\u00f2 a Merano per una sola stagione in A2 (29 presenze e 16 gol).\nNella stagione 2007-08 approd\u00f2 allo Sportivi Ghiaccio Cortina, dove collezion\u00f2 25 presenze e 4 gol. Dopo alcune stagioni nelle serie minori con il Laives nel 2012 pass\u00f2 alla seconda squadra di Bolzano, l'EV Bozen.\nVita privata.\nAnche il fratello maggiore Patrick \u00e8 stato un giocatore di hockey su ghiaccio.\nDopo il ritiro si \u00e8 dedicato all'imprenditoria, affiancando da una parte il padre nella ditta di sanitari di famiglia, ed il fratello nella gestione di un hotel a Plan de Corones."}
{"id": "1720259", "revid": "316629", "url": "https://it.wikipedia.org/wiki?curid=1720259", "title": "Doctor Faustus (romanzo)", "text": "Doctor Faustus (in tedesco \"Doktor Faustus\") \u00e8 un romanzo dello scrittore Thomas Mann. Iniziato nel 1943 durante il suo esilio negli USA, fu pubblicato nel 1947 col titolo \"Doktor Faustus. Das Leben des deutschen Tonsetzers Adrian Leverk\u00fchn, erz\u00e4hlt von einem Freunde\" (\"Doctor Faustus. La vita del compositore tedesco Adrian Leverk\u00fchn, narrata da un amico\").\nL'amico d'infanzia \u00e8 l'umanista Serenus Zeitblum, il tragico protagonista \u00e8 Adrian (i due somigliano ai personaggi di Settembrini e Naphta de \"La montagna incantata\"). Incarnano il dualismo del carattere tedesco: il primo la ragione nella democrazia e nel progresso (lo spirito apollineo di Friedrich Nietzsche), Adrian lo spirito dionisiaco, con le sue passioni ed il destino funesto che l'attende.\nIl proposito di Mann era quello di \u00abscrivere il romanzo della mia epoca travestito da storia di una esistenza precaria e sommamente peccaminosa\u00bb, ossia gli anni drammatici del crollo del Terzo Reich di Hitler esemplificati dalla parabola umana di un artista sterile ma follemente ambizioso che, per vincere la sua pochezza, si consegna al demonio.\nTema.\nLa vita del celebre compositore Leverk\u00fchn viene raccontata retrospettivamente da Zeitblom, mite insegnante di materie classiche, il quale inizia a scrivere le sue note biografiche il 27 maggio 1943, lo stesso giorno in cui Thomas Mann, negli USA, inizia la stesura del romanzo.\nLa storia \u00e8 una rivisitazione della leggenda medioevale di Faust, inserita nel contesto temporale della prima met\u00e0 del Novecento e ambientata in Germania. Narra la vita e l'opera del compositore Adrian Leverk\u00fchn: la sua straordinaria intelligenza e capacit\u00e0 creativa lo convincono, fin da giovane, d'esser un predestinato dagli d\u00e8i al successo.Adrian, per\u00f2, desidera la grandezza assoluta, e per ottenerla non esita a stilar un patto faustiano; per amplificar il suo genio creativo contrae intenzionalmente la sifilide. La malattia approfondisce la sua ispirazione artistica attraverso la follia.\nIn una scena che richiama \"I fratelli Karamazov\" (l'incontro che F\u00ebdor Dostoevskij fa fare col Diavolo ad Ivan Karamazov) Adrian riceve (Cap. XXV), mentre si trova rinserrato nella propria stanza, la visita del demonio, che gli dice: \"Effettivamente tu mi puoi vedere solo perch\u00e9 sei pazzo, ma ci\u00f2 non significa che io di fatto non esista\". A questo punto il giovane artista accetta di stipular un patto con Mefistofele: barattare la sua anima in cambio di 24 anni di genio! Dominato cos\u00ec dalla propria follia, che gli dona senza soluzione di continuit\u00e0 un'estrema ispirazione demoniaca, Adrian \u00e8 innalzato fino alle vette della creativit\u00e0 musicale, apportando cos\u00ec straordinarie innovazioni nel campo (del tutto simili a quelle di Arnold Sch\u00f6nberg).\nGli ultimi anni creativi di Adrian sono sempre pi\u00f9 occupati dall'ossessione nei confronti dell'Apocalisse e del Giudizio universale: l'artista geniale, che sente sempre pi\u00f9 inesorabilmente avanzare la demenza provocata dalla neurosifilide, a un certo punto chiama a raccolta i pi\u00f9 cari amici attorno a s\u00e9 per dar testimonianza della sua prossima dipartita.Nell'ultima cantata da lui composta ed intitolata \"Il compianto del dottor Faust\" confessa l'avvenuto patto demoniaco sottoscritto quasi un quarto di secolo prima. Subito dopo crolla a terra travolto dall'incoerenza definitiva.\nLa pazzia lo riduce ad uno stato del tutto infantile ed innocuo; vive cos\u00ec sotto le cure dei parenti rimastigli per altri dieci anni (proprio come nella realt\u00e0 accadde a Friedrich Nietzsche).\nTrama.\nSia il narratore, prima, che l'eroe protagonista della storia poi, hanno le proprie origini nella cittadina fittizia di Kaisersaschern, in Turingia sulle rive del Saale. Il cognome del padre farmacista di Serenus, nonch\u00e9 la descrizione dello stile e caratteristiche di Adrian evocano l'antica Germania post-medioevale, poco prima della Guerra dei trent'anni e divisa religiosamente esattamente a met\u00e0 tra cattolici e luterani. La stessa propensione agli studi di teologia, che saranno intrapresi da Adrian, \u00e8 erede del rinascimento tedesco, il mondo di Albrecht D\u00fcrer e Johann Sebastian Bach intriso \"dell'acuto profumo e della ricettivit\u00e0 dei pi\u00f9 raffinati ambienti ebraici\".\nUn docente americano d'origine tedesca, nonch\u00e9 affermato musicologo ed organista, Wendell Kretzschmar, in visita alla citt\u00e0 natale di Adrian, risvegliano di colpo in quest'ultimo tutta la passione musicale; il ragazzo comincia a ricever da lui sempre pi\u00f9 frequenti lezioni di pianoforte e diventa cos\u00ec il suo mentore, in seguito anche di organo e teoria della composizione. Dopo aver brillantemente conseguito il diploma il giovane si trasferisce ad Halle per iniziare a studiare approfonditamente, non musica come ampiamente previsto, bens\u00ec teologia; l'amico Serenus non lo segue, anche se partecipa alle frequenti discussioni e scambi di opinioni in materia.\nMa la frequenza alle lezioni universitarie s'interrompe per\u00f2 bruscamente all'inizio appena del 4\u00ba semestre; Adrian ad un certo punto, assorbito sempre pi\u00f9 da una visione metafisica della musica (vede nell'armonia, nel contrappunto e nella polifonia delle chiavi d'accesso per giungere alla comprensione perfetta della numerologia, in particolar dei cosiddetti 'numeri mistici') finisce col seguire il professor Kretzschmar a Lipsia e divenirne presto uno dei migliori allievi. Tutto ci\u00f2 accade al principio del semestre invernale del 1905.\nSerenus a questo punto descrive \"con brivido religioso\" l'incontro avvenuto nel 1906 tra un Adrian appena ventunenne e la donna (chiamata Esmeralda) che gli trasmette la sifilide per via sessuale, \u00e8 difatti una prostituta di bordello, e di come i medici furono impediti dall'effettuar una cura efficace per tutta una serie concatenata di circostanze \"misteriose\". Questa \u00e8 la prima delle 'tentazioni' a cui Adrian cede, d'ora in poi si sentir\u00e0 sempre pi\u00f9 attrarre dal Diavolo.\nSerenus comincia a percepire l'avvento del demoniaco in Adrian, il quale intanto sviluppa una serie di altre amicizie, prima fra tutte quella col traduttore R\u00fcdiger Schildknapp e poi, dopo il trasferimento a Monaco di Baviera, col giovane e bel violinista Rudolf Schwerdtfeger; ma anche con la signora Rodde e le di lei figlie Clarissa e Ines, infine col numismatico Kranich e i due artisti Leo Zink e Battista Spengler (volutamente omonimo del filosofo Oswald Spengler).\nSerenus tuttavia insiste nel sottolineare la vicinanza speciale ch'egli continua a mantenere nei rapporti con Adrian, il quale continua a dare solo a lui del 'tu'; successivamente il musicista fa la sua conoscenza, nel paesino ad un'ora di viaggio da Monaco chiamato Pfeiffering, della famiglia Schweigestill, nella cui casa ad un certo punto si ritirer\u00e0 in permanenza. Nove mesi dopo decide per\u00f2, assieme al traduttore R\u00fcdiger, di compiere un viaggio in Italia, fino a Palestrina (siamo oramai nel 1912) e a Serenus capita di fargli visita; qui, lavorando per musicare la commedia di William Shakespeare intitolata Pene d'amor perdute, Adrian ha il suo primo lungo dialogo con la figura di Mefistofele, il quale sembra apparir oggettivamente fuori dall'anima afflitta e gi\u00e0 tormentata dell'ancor giovane artista.\nSerenus trascrive interamente il manoscritto lasciato dall'amico in cui egli narra tutta la conversazione avuta con la figura demoniaca: egli afferma quindi come la giovane donna chiamata Esmeralda sia stata lo strumento in cui la sua vanagloria \u00e8 rimasta intrappolata per sempre. Il diavolo a questo punto offre 24 anni di tempo da dedicare interamente alla creazione artistica pi\u00f9 geniale (necessari per la creazione di fondamentali innovazioni nel campo); 24 anni a partire dal momento dell'incubazione della malattia, ossia del rapporto sessuale infetto avuto con la donna. Adrian deve lasciar in cambio in eredit\u00e0 la propria anima al diavolo e rinunciare completamente a qualsiasi amore sincero per tutto il tempo che gli rimane ancora da vivere. Questo dialogo permette di rivelar l'intimo pensiero di Adrian, il quale accetta di rinunciare al calore dell'amore reciproco in cambio dell'intelletto amplificato al massimo grado. Tornato in patria dopo due anni Adrian si trasferisce definitivamente a Pfeiffering, vicino a Garmisch-Partenkirchen, e qui, durante le conversazioni avute con Serenus rivela per la prima volta la visione oscura che ha della propria esistenza.\nSembrano d'ora in poi apparir via via sempre nuove figure di tipo demoniaco davanti ad Adrian, ad esempio il Dr. Chaim Breisacher, d'intelletto notevolmente sviluppato, tanto quanto la sua bruttezza esteriore. Nel 1915, contemporaneamente al matrimonio di Ines, sviluppa inoltre sempre pi\u00f9 una forma psicologica d'amore omosessuale nei confronti dell'amico violinista Rudolf 'Rudi' Schwerdtfeger. Ora Adrian comincia poco alla volta a manifestare i primi sintomi patologici della malattia sessuale: conati di vomito e continue dolorosissime emicranie; ma sta anche producendo una musica nuovissima ed estremamente pi\u00f9 raffinata rispetto a tutta quella sua precedente. Tuttavia il suo lavoro viene interrotto pi\u00f9 volte da forti attacchi di mal di testa, di cui fin dall'infanzia ha sofferto.\nGli si apre la strada per un grande lavoro, il suo pi\u00f9 grande di sempre, che ha intenzione d'intitolare \"Apocalypsis cum figuris\". Lo stesso Rudolf corteggia in privatissima solitudine Adrian, chiedendo di creare per lui un concerto per violino, il quale rappresenterebbe cos\u00ec la prole della loro \"unione amorosa platonica\". Nell'agosto 1919 ha oramai completato il disegno e le strutture di base della sua 'Apocalisse'.\nTra i nuovi amici intellettuali della sua cerchia vengono menzionati l'esperto d'arte grafica Sixtus Kridwi\u00df (che lo introduce al pensiero di Georges Sorel), il paleozoologista Dr. Egon Unruhe, lo storico della letteratura Georg Vogler, lo studioso di D\u00fcrer Dr. Holzschuher, infine il 'poeta saturnino' Daniel zur H\u00f6he (che rappresenta Stefan George). Durante le riunioni ad intervalli regolari che hanno capita loro anche di discutere d'argomenti della pi\u00f9 stretta attualit\u00e0 politica: affermano ad esempio la necessit\u00e0 d'abbandonare l'eccessiva mollezza democratica, rinunziare pertanto al modello moderno di stampo borghese per ritornare ad un'epoca d'asprezza pre-medioevale, quella delle Invasioni barbariche del V secolo (quando le nordiche razze germaniche erano molto pi\u00f9 forti di quelle latine).Adrian capita di scrivere a Serenus che proprio il collettivismo \u00e8 la pi\u00f9 autentica e vera antitesi della cultura borghese: l'amico non rinuncia a fargli gentilmente rilevare che l'estetismo pi\u00f9 estremizzato non pu\u00f2 che essere l'araldo d'una nuova barbarie, quella di una societ\u00e0 che \u00e8 collassata. L'estetismo come lo intende lui pu\u00f2 facilmente diventare inumano, quindi anti-democratico, e finire per compiacersi della propria disumanit\u00e0 razzista. Ma la critica alla tradizione da parte di Adrian \u00e8 feroce, il suo intento \u00e8 quello di distruggere letteralmente tutte le forme d'arte tradizionali.\nLa sua 'Apocalisse' viene eseguita per la prima volta a Francoforte sul Meno nel 1926 da Otto Klemperer assistito da Erb (allusione a Karl Erb, il tenore apprezzatissimo a quell'epoca per il ruolo svolto nella Passione secondo Matteo di Johann Sebastian Bach). Serenus descrive il lavoro come intriso di una nostalgia senza pi\u00f9 alcuna speranza, con una \"rista infernale che viene recepita e trasfigurata anche nei toni pi\u00f9 brucianti delle sfere angeliche\".\nAdrian per\u00f2 vuole mantenere la parola data al Diavolo e non pu\u00f2 quindi cedere all'amore per 'Rudi': per tentar d'ottener i favori d'una donna, gli fa credere di volerlo impiegare in qualit\u00e0 di 'messaggero d'amore'; la signora - Marie - pare come previsto preferire lo stesso Rudi all'artista. Poco dopo Rudolf rimane ucciso sul predellino del tram a causa della folle gelosia di Ines, con cinque colpi di rivoltella. Dopo la morte dell'amico, Adrian si ritira sempre pi\u00f9 dalla vita sociale.\nCome Adrian incomincia a pianificare, a partire dal 1928, il suo 2\u00ba concerto per Oratorio, che ha preventivato d'intitolar \"Le lamentazioni del Dottor Faustus\", ecco che il figlio di sua sorella viene mandato a vivere da lui: l'aria di campagna dovrebbe difatti aiutarlo a recuperar presto le forze perdute a causa del morbillo. Il bambino (ha appena 5 anni) il cui nome \u00e8 Nepomuk, ma che viene chiamato dai membri della famiglia anche Nepo ed 'Echo', \u00e8 talmente bello ed emana un tale fascino che riesce presto a conquistare l'amore e l'affetto di tutti gli abitanti del paese.Ma il Diavolo \u00e8 inflessibile, anche questo amore casto e trattenuto non \u00e8 permesso. Intanto un'opera di dimensioni gigantesche si viene a sviluppare nella mente di Adrian, e come questa cresce e si sviluppa cos\u00ec il nipote si ammala fino a morire in maniera orribile di meningite purulenta: Adrian, disperato ritiene sia unicamente colpa sua in quanto l'ha guardato con occhio amorevole, cosa che gli era stata espressamente proibito nel contratto satanico. \u00c8 stato pertanto lui stesso ad uccidere l'amato piccolo con gli influssi pi\u00f9 velenosi ed infernali fuoriusciti dall'interno di se stesso.\nCon l'avvento dell'anno 1930 il periodo concesso ad Adrian scade, ma le 'Lamentazioni' vengono terminate puntualmente appena in tempo: Adrian convoca allora tutti gli amici e conoscenti e, invece di suonare per loro la musica dodecafonica che racconta la storia del suo patto con Mefistofele, precipita nell'oblio della malattia mentale, che non lo lascer\u00e0 pi\u00f9 fino alla morte avvenuta dieci anni dopo.Mortalmente pallido \u00e8 crollato davanti al pianoforte, dopo i primi accordi dissonanti, perdendo conoscenza; dopo essersi risvegliato da un lungo coma non riconosce pi\u00f9 i suoi amici. La sua vita spirituale si spegne e, dopo aver passato un periodo di tempo in manicomio, col completamento della diagnosi viene riaccolto in casa dalla madre che comincia cos\u00ec a fargli da infermiera.Dopo un ultimo sprazzo di lucidit\u00e0, in cui tenta il suicidio, il suo triste destino si compie, ridotto sempre pi\u00f9 ad uno stato infantile per la progressiva paralisi al sistema nervoso centrale. Serenus continua a fagli visita di tanto in tanto e sopravvive per testimoniare il crollo della patria tedesca dopo i primi 'trionfi militari dissoluti'; in attesa di ci\u00f2 inizia a raccontare la storia del suo carissimo amico, cos\u00ec tragicamente perduto.\nRiferimenti a persone e luoghi reali.\nAdrian condivide varie caratteristiche con l'autore: la rigida disciplina nel lavoro, la forte volont\u00e0 di riuscire, la mancanza di facilit\u00e0 d'ispirazione naturale, la rigidit\u00e0 caratteriale nei rapporti interpersonali. Il suo genio spirituale assomiglia a quello di Ludwig Wittgenstein; le vicende biografiche prendono infine moltissimi spunti dalla vita di Friedrich Nietzsche, compreso l'episodio della visita al bordello del ventunenne futuro filosofo, cos\u00ec com'\u00e8 stata raccontata dall'amico d'infanzia Paul Deussen (nei suoi \"Erinnerungen an Nietzsche\"-Ricordi di Nietzsche del 1901). La sua realizzazione musicale pu\u00f2 esser posta in parallelo a varie opere di Arnold Sch\u00f6nberg, in particolare il Sestetto d'archi opera 4-notte trasfigurata\nDietro la figura di Rudolf Schwerdtfeger si cela il pittore Paul Ehrenberg, nei cui confronti il giovane Thomas Mann ebbe una forte infatuazione. Infine, molte delle teorie musicali espresse nel romanzo provengono dalle riflessioni di Theodor Adorno.\nTemi e interpretazioni.\nL'interazione, lungo tutta la narrazione, di due livelli, da una parte l'effettiva situazione storica (la seconda guerra mondiale), parallelamente alla progressiva caduta nel buco nero della follia da parte di Adrian e dall'altra le leggende medioevali con cui lo stesso genio musicale collega consapevolmente alla propria parabola esistenziale, permette di creare una ricca rete di assonanze simboliche: il romanzo si fa cos\u00ec allegoria politica, commento sulla pazzia delle politiche pi\u00f9 ideologiche ed estremiste, ma anche infine riflessione meditata sul processo artistico, la creativit\u00e0 e la vita dell'uomo geniale.\nTraduzioni italiane.\nLa prima traduzione italiana fu condotta sul testo pubblicato nel febbraio 1947; la traduzione di Luca Crescenzi pubblicata nel 2016 \u00e8 basata sul testo riveduto da Mann per l'edizione definitiva del 1948."}
{"id": "1720262", "revid": "547992", "url": "https://it.wikipedia.org/wiki?curid=1720262", "title": "Villa Finaly", "text": "Villa Finaly si trova a Firenze, in via Bolognese.\nStoria e descrizione.\nL'edificio originario appartenne fin dalla fine del Trecento ai Giugni, che la cedettero, nel 1470, ad Agnolo di Jacopo Tani. Passata attraverso la dote della figlia ad Antonio da Rabatta, venne poi ceduta, il 1\u00ba agosto 1511, a Giuliano di Niccol\u00f2 Davanzati, poi di nuovo nel 1542 ad Andrea Doffi. Il suo discendente Jacopo lasci\u00f2 la villa in eredit\u00e0 alle monache di San Girolamo delle Poverine, Santa Verdiana, San Niccol\u00f2 di Cafaggio e Santa Maria di Monticelli. Le religiose alienarono subito la propriet\u00e0 per spartirne i proventi, arrivando nel 1605 ai Malegonnelli. Nel 1744 pass\u00f2 di nuovo ai Gianfigliazzi e poi ai Corsi, finch\u00e9 non ne prese la propriet\u00e0, a met\u00e0 del XIX secolo, il ministro inglese presso la corte toscana Lord Normanby.\nL'aspetto attuale della villa risale proprio a quell'epoca, quando Giuseppe Poggi la ristruttur\u00f2. In quell'occasione venne chiusa la loggetta sul cortile interno, trasformando il cortile stesso in un vestibolo ottagonale con deambulatorio delimitato da un colonnato ionico; la copertura venne assicurata da un lucernario in vetro e ferro. Da questo centro focale, ispirato alla Rotonda degli Angeli di Brunelleschi, si aprono quattro passaggi che portano agli accessi, anteriore e posteriore, ed ai vani laterali, tra i quali spicca un salone con volta unghiata.\nOggi appartiene all'Universit\u00e0 di Parigi, che possiede anche il folto parco di alberi secolari, ingrandito all'epoca del Poggi tramite la deviazione della via Bolognese, che anticamente costeggiava la villa. Vi \u00e8 oggi annessa anche la villa dello Spedaluzzo.\nL'esterno della villa \u00e8 piuttosto semplice, sebbene di dimensioni notevoli, mentre l'interno \u00e8 impreziosito da un apparato decorativo elegante e variegato, con grottesche, motivi geometrici e altro, il tutto in ottimo stato di conservazione grazie ai recenti restauri."}
{"id": "1720264", "revid": "599013", "url": "https://it.wikipedia.org/wiki?curid=1720264", "title": "PC speaker", "text": "Il PC speaker o altoparlantino del PC \u00e8 un dispositivo di tipo buzzer che permette ai PC IBM compatibile, non dotati di periferiche audio avanzate (schede sonore come AdLib e Sound Blaster), di riprodurre suoni.\nStoria.\nVenne introdotto alla fine degli anni ottanta del XX secolo. Anche dopo l'introduzione sul mercato delle schede audio, il PC speaker \u00e8 stato supportato dai produttori di software fino alla met\u00e0 degli anni novanta, per la sua ampia diffusione e per la sua compatibilit\u00e0 (dato che inizialmente non esisteva uno standard per le schede sonore).\nIl PC Speaker viene oggi generalmente usato per avvertire l'utente di un malfunzionamento hardware, come la scheda video o la memoria RAM."}
{"id": "1720271", "revid": "1573940", "url": "https://it.wikipedia.org/wiki?curid=1720271", "title": "Notonectoidea", "text": "Notonectoidea , \u00e8 una superfamiglia di Insetti dell'Ordine dei Rincoti (Sottordine Heteroptera). Sono insetti acquatici, attivi predatori.\nSistematica.\nLa superfamiglia \u00e8 largamente rappresentata in tutte le regioni del pianeta. Si suddivide in tre famiglie, Helotrephidae, Notonectidae, e Pleidae. Alcuni schemi tassonomici separano Pleidae ed Helotrephidae in una superfamiglia distinta, denominata \"Pleoidea\" .\nLa famiglia Notonectidae comprende le comuni \"notonette\", conosciute per il loro modo di nuotare rovesciate sul dorso. Questo comportamento \u00e8 in realt\u00e0 presente in tutta la superfamiglia, comprese perci\u00f2 le Pleidae e le Helotrephidae."}
{"id": "1720273", "revid": "848247", "url": "https://it.wikipedia.org/wiki?curid=1720273", "title": "Petersburg (Virginia)", "text": "Petersburg \u00e8 una citt\u00e0 autonoma (\"independent city\") degli Stati Uniti d'America, nello Stato della Virginia. Situata sulle rive del fiume Appomattox, conta una popolazione di abitanti secondo una stima del 2007. Si trova nella zona nota come Tri-Cities area della regione di Richmond-Petersburg, ed \u00e8 parte dell'area metropolitana (MSA) di Richmond. L'ufficio di analisi economiche Bureau of Economic Analysis (BEA) calcola la citt\u00e0 di Petersburg (assieme a Colonial Heights) con la vicina Contea di Dinwiddie per le sue analisi statistiche.\nStoria.\nFondazione ed inizi.\nAll'arrivo degli inglesi nei primi del 1600, la zona era occupata dagli indiani Powhatan, in un insediamento noto come Appamatuck dalle carte del capitano John Smith. Era la sede dell'omonima trib\u00f9 dei Nativi americani, governati da una \"regina\" affiliata al Capo Powhatan ed alla Confederazione Powhatan.\nPetersburg si svilupp\u00f2 dall'iniziale Fort Henry, costruito dagli inglesi sulla riva sud del fiume Appomatox nel 1645 e la citt\u00e0 crebbe velocemente. L'Assemblea generale della Virginia le diede dignit\u00e0 formale nel 1748. \nLa Battaglia di Petersburg del 1781 era parte della campagna britannica per la riconquista della Virginia.\nIl porto di Petersburg divenne un importante centro commerciale per il cotone, il tabacco ed i metalli, prodotti della regione. Dopo la met\u00e0 del ottocento Petersburg divenne un centro ferroviario con collegamenti a Richmond, Farmville, Lynchburg, Weldon. Era uno snodo ferroviario tra le linee nord-sud ed est-ovest, sito sulla Norfolk and Petersburg Railroad completata nel 1858.\nStoria postbellica.\nLa citt\u00e0 \u00e8 circondata da una serie di fortificazioni costruite durante gli anni della \"ricostruzione\" successiva alla guerra di secessione. Molte di queste sono state preservate nel Pamplin Park."}
{"id": "1720285", "revid": "2111283", "url": "https://it.wikipedia.org/wiki?curid=1720285", "title": "Villa dello Spedaluzzo", "text": "Villa dello Spedaluzzo, indicata talvolta anche come villa Lo Spedaletto, si trova a Firenze, in via Bolognese angolo vicolo di San Marco Vecchio.\nAnticamente qui sorgeva uno \"spedale\" ad uso dei viandanti e pellegrini che percorrevano la via diretti o ritorno da Firenze, dal quale deriva il nome della propriet\u00e0. L'istituzione venne soppressa nel Trecento e l'edificio venne ceduto a privati. Acquistato da Giugni pass\u00f2 poi nel XIV secolo ai Migliori (o del Migliore), che trasformarono l'edificio preesistente. Cambi\u00f2 pi\u00f9 volte proprietario, dai Laedbrok ai Felice, dai Normandy ai Rothschild, fino al 1903 quando pass\u00f2 a Jenny Finaly, che diede il nome anche alla vicina villa Finaly.\nL'edificio \u00e8 organizzato attorno al cortile centrale, aperto su un lato verso il panorama su Firenze. Al primo piano si trova loggiato, retto da colonne di pietra e travi lignee, mentre le ampie sale interne sono coperte da volte e soffitti a cassettoni. Le alte finestre permettono l'affaccio solo salendo alcuni gradini in pietra, poich\u00e9 anticamente la villa si trovava direttamente sulla via Bolognese e quindi soggetta al transito esterno. Solo grazie all'intervento di Giuseppe Poggi, su incarico dell'ambasciatore inglese Lord Normandy, la strada venne deviata secondo il tracciato attuale, il parco interno fu trasformato all'inglese con un grande prato circondato da piante ad alto fusto, e l'antico passaggio venne usato come viale di collegamento con villa Finaly, dello stesso proprietario. Gli Eredi Finaly nel 1953 donarono villa Finaly all'Universit\u00e0 di Parigi e nel 1969 vendettero villa Spedaluzzo ad una Societ\u00e0 di diritto Panamense, la quale nei successivi 30 anni depred\u00f2 gli oggetti ed i decori di maggior pregio della villa e la fece andare in completa rovina, cos\u00ec come il parco. Nel 1998 la stessa Societ\u00e0 Panamense avvi\u00f2 una speculazione immobiliare lottizzando il complesso e restaurandolo con risultati di dubbia qualit\u00e0. Nel 2004 i primi due acquirenti privati delle cinque unit\u00e0 immobiliari realizzate iniziarono subito un lungo e oneroso tentativo di riportare la villa al suo antico splendore. Nel 2016 riuscirono ad estromettere completamente la Societ\u00e0 di diritto Panamense, passata nel frattempo anni prima nelle mani del suo stesso procuratore, e cos\u00ec ebbero la possibilit\u00e0 di restaurare nel 2019, la vecchia strada di accesso, il cancello, ripristinarono il parco all'inglese ed il recupero abitativo delle porzioni della villa abbandonate e degradate dalla loro sommaria sistemazione del 2004. \nA ridosso del vicolo di San Marco Vecchio esiste un belvedere con loggia, affacciato, oltre l'alto muro di cinta, su via Bolognese."}
{"id": "1720287", "revid": "1543377", "url": "https://it.wikipedia.org/wiki?curid=1720287", "title": "Lech (fiume)", "text": "Il Lech \u00e8 un fiume affluente di destra del Danubio che scorre in Austria e Germania. Lungo 264 chilometri, il fiume nasce nel Vorarlberg (Austria) a 2.789\u00a0m s.l.m., attraversa il Tirolo e la Baviera meridionale, dove si getta nel Danubio. Poco davanti al confine austro-tedesco riceve le acque del Vils e dopo il confine forma la Lechfall, cascata di 12 metri. Passata F\u00fcssen (qui una diga lo sbarra creando il Forggensee) entra nella pianura bavarese, dove formava lo storico confine tra Baviera e Svevia. Continua poi il suo corso verso nord attraverso la Svevia e l'Alta Baviera in una regione chiamata Lechrain. Le principali citt\u00e0 che sorgono sul suo corso sono Landsberg e Augusta, in corrispondenza della quale riceve il Wertach. Presso Rain confluisce nel Danubio ad una quota di 392 metri.\nCon una portata media annuale di 115\u00a0m\u00b3/s, il Lech \u00e8 il sesto fiume della Baviera per portata, dietro al Danubio (1.490\u00a0m\u00b3/s), l'Inn (740\u00a0m\u00b3/s) e il suo affluente Salzach (250\u00a0m\u00b3/s), l'Isar (175\u00a0m\u00b3/s) ed il Meno (164\u00a0m\u00b3/s, quest'ultimo tributario del Reno).\nPresso F\u00fcssen sorge il celeberrimo castello di Neuschwanstein.\nStoria.\nIn pi\u00f9 di un'occasione le sponde del Lech sono state protagoniste di importanti eventi storici:"}
{"id": "1720289", "revid": "709565", "url": "https://it.wikipedia.org/wiki?curid=1720289", "title": "Ragetti", "text": ""}
{"id": "1720290", "revid": "767487", "url": "https://it.wikipedia.org/wiki?curid=1720290", "title": "Ballo al castello", "text": "Ballo al castello \u00e8 un film del 1939 diretto da Max Neufeld - nei titoli accreditato con il nome italianizzato di Massimiliano.\nTrama.\nUna giovane danzatrice principiante, viene nominata prima ballerina, dal direttore del corpo di ballo, per fare un favore al Principe della Casa Reale, apparentemente attratto dalla ragazza.\nQuesto provoca le ire del geloso fidanzato, ma la scaltra ballerina riuscir\u00e0 a risolvere la diatriba nel migliore dei modi.\nLa critica.\nIn Bianco e nero del 1\u00ba ottobre 1939 \"Ballo al castello \u00e8 un luogo comune dal principio alla fine, con tutta l'eleganza e lo sfarzo che in questi casi si finge di aver derivati da Lubitsch. Ma si prende di Lubitsch soltanto la cornice pi\u00f9 esteriore, che solo lui sa manovrare in quel modo. Un film insomma generico e abbozzato, dove le trovate non vanno oltre a un ben congegnato equivoco pochadisico. Non un solo slancio, un solo punto esclamativo. Si arriva alla fine al suono di un valzeretto senza ritmo di violini flebili. Dispiace poi di vedere un'attice dotata come Alida Valli, naufragare cos\u00ec tristemente\"."}
{"id": "1720291", "revid": "124123", "url": "https://it.wikipedia.org/wiki?curid=1720291", "title": "Tang Hao", "text": "Tang Hao (\u5510\u8c6a), zi Fansheng (\u8303\u751f), \u00e8 stato un importantissimo storico delle arti marziali cinesi.\nLa vita.\nNato nel dicembre 1896 a Wuxian (\u5434\u53bf) nella provincia cinese del Jiangsu, da una famiglia povera che non gli pot\u00e9 garantire un'istruzione adeguata. Egli studi\u00f2 duramente da autodidatta e pratic\u00f2 arti marziali. Trasferitosi a vivere a Shanghai egli apprese il Liuhequan da Liu Zhennan (\u5218\u9707\u5357), un nativo di Dezhou in Shandong; qui assunse l'incarico di direttore della Scuola Primaria \u201cShanggong\u201d (\u5c1a\u516c\u5c0f\u5b66, Shanggong Xiaoxue), dove diede risalto all'insegnamento del Wushu.\nNel 1927 \u00e8 sospettato di appartenere al Partito Comunista (\u5171\u4ea7\u515a, Gongchangdang) e rischia l'arresto, a seguito di questo episodio si rec\u00f2 in Giappone per studiare Politica, Legge, J\u016bd\u014d e Kend\u014d. Al suo ritorno il generale Zhang Zhijiang (\u5f20\u4e4b\u6c5f) gli affid\u00f2 la direzione della sezione editoriale nello Zhongyang Guoshu Guan di Nanchino . In seguito si rec\u00f2 in posti famosi del Wushu, come il tempio Shaolin o Chenjiagou (\u9648\u5bb6\u6c9f), per fare delle ricerche sulle origini delle arti marziali cinesi. In particolare nel 1932 fraternizza con Chen Ziming (\u9648\u5b50\u660e) e ritorna al villaggio della famiglia Chen, a studiare le origini e la storia del Taijiquan.\nNel 1936 difese in tribunale i \u201cSette Patrioti\u201d (\u4e03\u541b\u5b50, Qi Junzi), un caso politico, mettendo a rischio la propria vita e vincendo la causa; ottenne il rilascio degli imputati, tra cui Gu Liuxin (\u987e\u7559\u99a8).\nNel 1955 divent\u00f2 consulente del Comitato Statale dello Sport per lo studio della storia del Wushu e dello sport.\nNel 1959 muore nella sua residenza di Pechino.\nLe opere.\nTang Hao nelle sue opere pose le basi ad uno studio scientifico del Wushu e fu un sostenitore della tesi che esso dovesse essere pratico e naturale, senza sequenze (Taolu) sofisticate. Si impegn\u00f2 per la diffusione del Wushu tra gli studenti e i soldati, criticando le dispute tra le differenti scuole si contrappose alle spiegazioni confuse e assurde.\nQueste le sue opere principali (tra cui oltre 20 libri):"}
{"id": "1720292", "revid": "121970219", "url": "https://it.wikipedia.org/wiki?curid=1720292", "title": "Radio Free Europe (singolo)", "text": "Radio Free Europe \u00e8 il singolo d'esordio della band statunitense R.E.M.. Il brano, uscito nel 1981, \u00e8 stato di nuovo registrato e inserito nel primo album della band \"Murmur\" (1983). Il titolo della canzone \u00e8 ispirato al nome dell'omonima emittente radio."}
{"id": "1720296", "revid": "287204", "url": "https://it.wikipedia.org/wiki?curid=1720296", "title": "Caer Gwinntguic", "text": "Il regno britannico tardoantico/altomedievale di Caer Gwinntguic aveva il suo centro nella citt\u00e0 romana Venta Belgarum (odierna Winchester, nell'Hampshire). Acquist\u00f2 una sua forma di indipendenza agli inizi del V secolo difendendo la zona pi\u00f9 occidentale della Costa sassone."}
{"id": "1720298", "revid": "671029", "url": "https://it.wikipedia.org/wiki?curid=1720298", "title": "Kiryat Ono", "text": "Kiryat Ono (, , anche Qiryat Ono) \u00e8 una citt\u00e0 del distretto di Tel Aviv in Israele. \u00c8 posizionata ad 11 kilometri ad est di Tel Aviv, su quello che si ritiene essere il sito della biblica Vallata di Ono (Neemia 10:12). Nel 2004 aveva una popolazione di 30\u00a0000 abitanti.\nKfar Ono, in seguito Kiryat Ono, venne fondata nel 1939, nel 1992 ottenne lo status di citt\u00e0."}
{"id": "1720299", "revid": "287204", "url": "https://it.wikipedia.org/wiki?curid=1720299", "title": "Popjustice \u00a320 Music Prize", "text": "Il Popjustice \u00a320 Music Prize \u00e8 un premio annuale organizzato dal sito internet Popjustice che viene assegnato ai cantanti del miglior singolo pop britannico dell'anno precedente.\nPer poter partecipare, la canzone deve essere eseguita da un cantante britannico e deve essere stata pubblicata nei 12 mesi precedenti alle nomination, che avvengono a luglio. Il vincitore riceve 20 sterline (\u00a3) per contrastare ironicamente il premio di 20.000 sterline assegnato al vincitore del Premio Mercury.\nNato nel 2003, il premio \u00e8 stato vinto per ben 5 volte dalle Girls Aloud, nominate per tutte le edizioni dal 2003 al 2009."}
{"id": "1720307", "revid": "401052", "url": "https://it.wikipedia.org/wiki?curid=1720307", "title": "Treuenbrietzen", "text": "Treuenbrietzen \u00e8 una citt\u00e0 di abitanti del Brandeburgo, in Germania.\nAppartiene al circondario (\"Landkreis\") di Potsdam-Mittelmark (targa PM).\nStoria.\nDurante il periodo del nazionalsocialismo detenuti del campo di concentramento di Sachsenhausen e prigionieri di guerra furono costretti a lavorare nelle tre fabbriche di armamenti di Treuenbrietzen e dei dintorni: la fabbrica Sebaldushof (\u201eWerk A\u201c), fabbrica di munizioni Selterhof (\u201eWerk S\u201c) e la fabbrica Dr. Kroeber &amp; Sohn. Nel 1943, in un Lager centrale al sud del Seltershof, erano detenuti 2443 prigionieri di guerra. Nel 1945, poco prima dell\u2019arrivo dell\u2019Armata Rossa, 127 internati militari italiani (IMI) furono uccisi dalla Wehrmacht. Nella contrada di Rietz tre lavoratori coatti furono fucilati da un commando della Wehrmacht. A partire dal 1975 tale episodio viene ricordato con una lastra commemorativa presso un fienile sulla strada principale di Rietz.\nVerso la fine della Seconda guerra mondiale i combattimenti nella zona intorno alla citt\u00e0 furono molto duri e in questo contesto emersero i tristemente noti massacri di Treuenbrietzen. Tra la fine di aprile e i primi giorni di maggio l\u2019Armata Rossa fucil\u00f2 tra i 30 e i 166 civili, in maggior parte uomini. A fine aprile del 1945 l\u2019Armata Rossa occup\u00f2 Treuenbrietzen, dovette per\u00f2 ritirarsi dopo dodici ore. Con una seconda offensiva la Wehrmacht fu definitivamente scacciata.\nNel 2003 vennero aggregati alla citt\u00e0 di Treuenbrietzen i comuni di Lobbese, L\u00fchsdorf e Marzahna.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nTreuenbrietzen si divide in 13 zone, corrispondenti all'area urbana e a 12 frazioni (\"Ortsteil\"):\nAmministrazione.\nGemellaggi.\nTreuenbrietzen \u00e8 gemellata con:"}
{"id": "1720310", "revid": "767487", "url": "https://it.wikipedia.org/wiki?curid=1720310", "title": "Gravis Ultrasound", "text": "La Gravis Ultrasound (o GUS) \u00e8 una scheda audio per computer IBM compatibili, prodotta dalla societ\u00e0 canadese \"Advanced Gravis Computer Technology Ltd.\". Lanciata nel 1992, era particolarmente nota per la qualit\u00e0 superiore della riproduzione, sia digitale che MIDI, rispetto alle concorrenti; era inoltre molto popolare nella cosiddetta \"demoscene\".\nModelli.\nUltrasound Classic.\nPrima versione, introdotta nel 1992 e basata sul processore sonoro Gravis GF1. Montava 256 KB di RAM espandibili ad 1 MB. Come optional presentava la possibilit\u00e0 di avere una daughterboard che apportava un campionatore a 16-bit. Le versioni antecedenti la 3.7 avevano dei grossi limiti per quanto riguarda la gestione del volume in quanto aventi un mixer piuttosto povero.\nUltrasound MAX.\nVersione migliorata della precedente, sempre basata sul Gravis GF1 ma dotata di 512 KB di RAM preinstallati ed espandibili fino ad 1 MB (contro i 256 KB della precedente). Vi era inoltre un'interfaccia per collegare un lettore CD-Rom di tipo IDE. Integrato aveva anche un campionatore a 16-bit il cui chipset era marchiato CRYSTAL.\nUltrasound Plug &amp; Play (PnP).\nVersione avanzata, non pi\u00f9 basata sul GF1 bens\u00ec sull'allora nuova e pi\u00f9 avanzata tecnologia del chipset \"InterWave\" di AMD. A differenza dei modelli precedenti il sampling rate rimaneva a 44 kHz anche quando si eseguivano brani con il massimo numero di voci possibili (32). Nei modelli precedenti, infatti, si assisteva ad un calo a 22. Inoltre aveva la possibilit\u00e0 di avere alcuni effetti audio di tipo hardware come riverbero, echo e chorus. \u00c8 stata realizzata un due modelli distinti che avevano come unica differenza il fatto che la versione \"Gravis Ultrasound Plug &amp; Play Pro\" montava 512 KB di ram, che mancavano nella versione \"liscia\". Inoltre era espandibile fino ad 8mb di ram (random access memory.\nNote:\nLe Gravis Ultrasound Plug &amp; Play sotto MS-DOS erano retrocompatibili con le Ultrasound normali solo tramite un emulatore software.\nUltrasound Ace.\nVersione economica della \"Ultrasound Classic\". Basata quindi sul Gravis GF1.\nUltrasound CD3.\nVersione OEM della \"Ultrasound Classic\". Basata quindi sul Gravis GF1\nUltrasound Extreme.\nModello non pi\u00f9 progettato dalla Gravis (che l'aveva gi\u00e0 dismessa) bens\u00ec dalla \"Synergy\" e dalla \"ViperMAX\". Costituito da una \"Ultrasound Classic\" con un chip ESS1688 Audiodrive della ESS, in grado di emulare Sound Blaster e AdLib. Possiede 1 MB di memoria RAM, e non \u00e8 ulteriormente espandibile.\nSupporto software e driver.\nIl supporto software della GUS \u00e8 stato ampio e di buona qualit\u00e0. Erano molti i giochi per MS-DOS che la sfruttavano. Il supporto driver di OS/2 era ottimo in quanto esisteva un buon driver gratuito (Manley driver). Non si pu\u00f2 dire la stessa cosa del supporto driver per Microsoft Windows dalla versione 95 in poi, che invece \u00e8 sempre stato molto problematico. Sotto Linux le GUS sono attualmente supportate con dei buoni risultati, in quanto i drivers sono integrati nel kernel.\nCuriosit\u00e0.\nIl chip sonoro \"Gravis GF1\" doveva la sua alta qualit\u00e0 anche all'alto livello di specializzazione e conoscenza del team che lo progett\u00f2.\nQuesto team era lo stesso che progett\u00f2 anni prima \"Paula\", il chip sonoro del Commodore Amiga."}
{"id": "1720312", "revid": "110157", "url": "https://it.wikipedia.org/wiki?curid=1720312", "title": "Today (Junkie XL)", "text": "Today \u00e8 il quarto album del musicista e produttore di musica elettronica Junkie XL (Tom Holkenborg). \u00c8 stato pubblicato nel 2006 ed alcune tracce contengono la voce di Nathan Mader ed una chitarra acustica suonata da Holkenborg."}
{"id": "1720314", "revid": "176809", "url": "https://it.wikipedia.org/wiki?curid=1720314", "title": "La Certosa", "text": ""}
{"id": "1720317", "revid": "547034", "url": "https://it.wikipedia.org/wiki?curid=1720317", "title": "Caer Celemion", "text": "Il regno britannico tardoantico/altomedievale di Caer Celemion aveva probabilmente il suo centro nella citt\u00e0 romana di Calleva Atrebatum (appunto Caer Celemion, odierna Silchester). Dopo la partenza dei Romani dalla Britannia, i Britanni mantennero il controllo sul territorio (che comprendeva pi\u00f9 o meno gli odierni Berkshire, Hampshire del nord e Wiltshire) fino al VII secolo."}
{"id": "1720326", "revid": "547034", "url": "https://it.wikipedia.org/wiki?curid=1720326", "title": "Ofeleste", "text": "Nella mitologia greca, Ofeleste \u00e8 nome comune ad alcuni personaggi che presero parte alla guerra di Troia, scoppiata a causa del rapimento di Elena, la regina spartana, da parte del troiano Paride, figlio di Priamo, il quale spos\u00f2 la fanciulla senza pensare alle conseguenze del suo gesto.\nIl mito.\nNell'Iliade di Omero appaiono due personaggi che combatterono nella guerra che portano lo stesso nome: "}
{"id": "1720327", "revid": "161374", "url": "https://it.wikipedia.org/wiki?curid=1720327", "title": "Decima Mas di Borghese", "text": ""}
{"id": "1720335", "revid": "287204", "url": "https://it.wikipedia.org/wiki?curid=1720335", "title": "Un'ottima annata (romanzo)", "text": "Un'ottima annata (\"A Good Year\") \u00e8 un romanzo dello scrittore britannico Peter Mayle. Ha ispirato l'omonimo film con Russell Crowe.\nTrama.\nMax Skinner, giovane agente di borsa londinese, viene improvvisamente licenziato. Il sollievo di non aver pi\u00f9 nulla a che fare con il suo diretto superiore \u00e8 guastato dalla preoccupazione del suo conto sempre in rosso. Viene in suo aiuto l'amico ed ex-cognato Charlie, che viceversa ha appena ricevuto una promozione e ha soldi da spendere. Ciliegina sulla torta, arriva una lettera dalla Provenza, da parte di uno studio notarile: lo zio Henry \u00e8 deceduto e siccome non ha lasciato un testamento, l'erede \u00e8 il parente pi\u00f9 vicino, Max. Il pi\u00f9 entusiasta \u00e8 Charlie, che gi\u00e0 pensa alle vigne dell'amico e a come far fruttare l'eredit\u00e0. Max parte per la Francia, con l'intenzione di firmare i documenti necessari\nArrivato a Saint-Pons, prende subito possesso della vecchia casa dello zio, dove lui stesso, da piccolo, trascorreva le vacanze estive. Un poker di donne segna il suo soggiorno nel Luberon: il notaio con i tacchi a spillo, la domestica curiosa, la proprietaria del ristorante e una giovane americana, che dice di essere figlia illegittima di Henry. Il trono gli \u00e8 conteso dal fattore della vigna, che con Henry aveva un patto: in cambio della gestione autonoma delle vigne, senza affitto, avrebbe dato met\u00e0 dei guadagni al titolare. Max si trova a fare i conti con un testamento a suo favore forse invalidato dall'esistenza di una cugina e con una vigna che sembra produrre il vino peggiore della Francia."}
{"id": "1720336", "revid": "62221", "url": "https://it.wikipedia.org/wiki?curid=1720336", "title": "Ochteroidea", "text": ""}
{"id": "1720340", "revid": "547992", "url": "https://it.wikipedia.org/wiki?curid=1720340", "title": "Villa La Torretta", "text": "Villa La Torretta si trova a Firenze, in via Bolognese, poco dopo la biforcazione con via Bolognese \"Nuova\".\nLa villa deve il suo nome ad un'antica torre, che venne per\u00f2 ridimensionata durante l'ultimo conflitto mondiale."}
{"id": "1720341", "revid": "767487", "url": "https://it.wikipedia.org/wiki?curid=1720341", "title": "Documenti contro pagamento", "text": "Documenti contro pagamento (in inglese Documents against payment, abbreviato in D/P) \u00e8 una pratica di pagamento in uso nei pagamenti internazionali.\nFunzione.\n\"Documenti contro pagamento\" consente all'esportatore (\"principal\") di ricevere il pagamento dall'importatore (\"drawee\"), grazie all'intermediazione di due banche (\"remitting Bank\" e \"presenting Bank\"), alla consegna di documenti (generalmente fatture commerciali, documento di trasporto e lista colli). Questa modalit\u00e0 di pagamento \u00e8 stata regolamentata, in via pattizia, dalle URC 522 dell'ICC (\"International Chamber of Commerce\") di Parigi.\nLe stesse norme regolano il D/A Documents against acceptance, che consente di concedere all'importatore una dilazione di pagamento grazie all'utilizzo di una Cambiale tratta (\"Bill of exchange\")."}
{"id": "1720342", "revid": "36426", "url": "https://it.wikipedia.org/wiki?curid=1720342", "title": "Villa Lo Spedaletto", "text": ""}
{"id": "1720348", "revid": "599013", "url": "https://it.wikipedia.org/wiki?curid=1720348", "title": "Ennio Lenuzza", "text": "Muore a 75 anni dopo una lunga malattia.\nCarriera.\nAttaccante dotato di grande velocit\u00e0 e abilit\u00e0 nel tocco di palla, cresce nella giovanili dell'Atalanta, societ\u00e0 con la quale debutta in Serie A nella stagione 1953-1954 a soli 19 anni.\nDisputa cinque stagioni nel massimo campionato, tutte con la maglia nerazzurra, per un totale di 43 presenze e 7 reti.\nPassa poi al Messina, in Serie B, dove resta per due stagioni, al termine delle quali si trasferisce al , dove ottiene una promozione in Serie C.\nIn carriera ha collezionato complessivamente 43 presenze e 7 reti in Serie A e 30 presenze e 6 reti in Serie B."}
{"id": "1720359", "revid": "125361038", "url": "https://it.wikipedia.org/wiki?curid=1720359", "title": "Peter Mayle", "text": "Biografia.\nDopo aver lavorato per quindici anni come pubblicitario, nel 1975 inizi\u00f2 a scrivere libri educativi per ragazzi e giovani. Nel 1989 pubblic\u00f2 il libro autobiografico \"Un anno in Provenza\", che divent\u00f2 un best seller. Nel 2004 fece uscire \"Un'ottima annata\", che avr\u00e0 anche una trasposizione cinematografica nel 2006, diretta da Ridley Scott e interpretata da Russell Crowe.\nNel 2002 fu nominato Cavaliere della Legion d'onore francese."}
{"id": "1720363", "revid": "834", "url": "https://it.wikipedia.org/wiki?curid=1720363", "title": "TED (conference)", "text": ""}
{"id": "1720364", "revid": "547992", "url": "https://it.wikipedia.org/wiki?curid=1720364", "title": "Villa Letizia", "text": "Villa Letizia, nota anche come Villa Rasponi o Zauli, si trova a Firenze, in via Bolognese \"Vecchia\", poco dopo la biforcazione con via Bolognese \"Nuova\", presso il borgo di Lastra.\nStoria.\nAnticamente era di possesso di un ramo secondario dei Medici: nel 1427 \u00e8 attestato Andrea di Bernardo, poi Bartolomeo d'Antonio (detto il \"Capitano Mucchio\"), finch\u00e9 nel 1589 Lorenzo la cedeva a Pietro di Dato Migliorati; il suo parente Raffaello la cedette poi in eredit\u00e0 alla Congregazione delle Minime Ancelle di Santa Caterina in via San Gallo (1678). Fu affittata quindi ai Fabbri, che finirono per acquistarla. Nell'Ottocento pass\u00f2 all'incisore Raffaello Morghen, poi ai conti Zauli-Naldi di Faenza e, alla fine del secolo, ai conti Rasponi. Nel Novecento venne venduta ai Morelli e nel 1932 ai Prichard, poi agli Specht (1945), i quali vi impiantarono un suggestivo giardino di iris. Nel 1967 \u00e8 passata alla famiglia Cagnoni.\nArchitettura.\nLa villa ha alcune sobrie decorazioni in stile toscano, come le sogli e gli stipiti in pietra serena e i soffitti a cassettoni. Nelle cantine \u00e8 ancora visibile l'antica cisterna. La costruzione \u00e8 circondata da un piccolo giardino all'italiana dotato anche di limonaia (oggi usata come abitazione), verso la valle del Mugnone."}
{"id": "1720365", "revid": "36426", "url": "https://it.wikipedia.org/wiki?curid=1720365", "title": "Villa la Torretta", "text": ""}
{"id": "1720366", "revid": "36426", "url": "https://it.wikipedia.org/wiki?curid=1720366", "title": "Villa Rasponi", "text": ""}
{"id": "1720368", "revid": "36426", "url": "https://it.wikipedia.org/wiki?curid=1720368", "title": "Villa Zauli", "text": ""}
{"id": "1720369", "revid": "110157", "url": "https://it.wikipedia.org/wiki?curid=1720369", "title": "Saturday Teenage Kick", "text": "Saturday Teenage Kick \u00e8 il primo album di Junkie XL, pubblicato nel 1998.\nLa canzone pi\u00f9 celebre dell'album, \"Def Beat\", \u00e8 stata inserita in alcuni videogiochi di corse automobilistiche, come Gran Turismo 3, Need For Speed High Stakes e Test Drive 5."}
{"id": "1720375", "revid": "547992", "url": "https://it.wikipedia.org/wiki?curid=1720375", "title": "Villa Fiorale", "text": "Villa Fiorale o Ferrale o Gabbrielli si trova a Firenze, in via Bolognese, poco prima di giungere a Trespiano.\nStoria.\nLa villa attuale risale al XVI secolo, ma in questo sito i Medici possedevano una villa fin dal XIV secolo, essendo la zona interessante per i loro spostamenti verso il Mugello, dove avevano vasti possedimenti. Qui possedevano anche la vicina villa Letizia. Dal 1366 al 1650 si alternarono al possesso vari personaggi di diversi rami familiari, fino a quando non venne presa dal Monte di Piet\u00e0 in pagamento dei crediti che aveva con Andrea di Carlo de' Medici. Venne messa in vendita e pass\u00f2 a Lisabetta di Paolo da Castiglione nel 1667, la quale la lasci\u00f2 al figlio Niccol\u00f2 Ronconi nel 1684. Nel 1723 arriv\u00f2 in eredit\u00e0 ai Ruspoli, che la passarono come \"dote\" per ottenere il padronato in una cappella di Santa Trinita; dal rettore della cappella venne poi venduta ai Francini (1757), che la tennero fino alla fine del secolo.\nDopo altri passaggi, attualmente appartiene alla famiglia Gabbrielli.\nArchitettura.\nSi accede alla villa tramite un cancello sulla via dal quale parte un viale alberato, fino al poggio che domina la valle del Mugnone.\nLa villa rispecchia ancora l'aspetto cinquecentesco. Un ampio portone coperto da tettuccio a capanna porta a un cortile dove si affaccia la residenza padronale vera e propria e gli annessi agricoli, che inglobano anche una torretta. Sul lato a valle si aprono nella parete esterna numerose finestre con mensole in pietra; qui si trova anche un giardino all'italiana con vialetti tra aiuole delimitate da siepi in bosso."}
{"id": "1720392", "revid": "1048993", "url": "https://it.wikipedia.org/wiki?curid=1720392", "title": "Fritz Muliar", "text": "Biografia.\nOrigini.\nNacque a Neubau, un quartiere di Vienna, figlio di Mischa Muliar, un gioielliere ebreo di origine russa e di Leopolidine Stand, una segretaria di banca di idee socialdemocratiche. I nonni di Muliar erano cattolici osservanti e d'ispirazione nazionalista, mentre la madre era politicamente di sinistra e il suocero era ebreo. Questo segner\u00e0 la mente del giovane Friedrich, che diventer\u00e0 un uomo di grande cultura cosmopolita, molto legato ad ambienti socialisti.\nCarriera.\nHa iniziato la carriera a 16 anni dopo gli studi, entrando nel Teatro di Vienna. Fu dapprima cabarettista e conduttore radiofonico poi, durante il nazismo, si diede all'attivismo politico clandestino, ma fu costretto a rifugiarsi negli Stati Uniti per le sue idee socialiste e contrarie al regime di Hitler. Dopo la Guerra rientr\u00f2 in patria e fu protagonista di oltre 100 film, ma il successo pi\u00f9 grande giunse in tutto il mondo con \"Il commissario Rex\", grazie al personaggio di \"Max Koch\", personaggio chiave, amico e confidente di Moser (Tobias Moretti).\nVita privata.\nNel 1955 Muliar ha sposato in seconde nozze Franziska Kalmar, prima presentatrice televisiva austriaca, dalla quale ha avuto due figli: Alexander (nato nel 1957) e Martin (nato nel 1959). Da un precedente matrimonio aveva avuto un altro figlio, Hans, morto nel 1990.\nEra iscritto al Partito Socialdemocratico d'Austria e partecipava alle attivit\u00e0 del partito.\nCaratteristiche.\nMuliar \u00e8 considerato attore etnico. Una capacit\u00e0 particolare \u00e8 la rappresentazione di personaggi che parlano il ceco e lo yiddish. Disse di s\u00e9: \u00abSono ancora un interprete dell'uomo piccolo, un banchiere ebraico, lo recito, ma un \"Otello\" non devo farlo a tutti i costi. Il \"Lear\", solo in una versione musicale.\u00bb"}
{"id": "1720395", "revid": "486946", "url": "https://it.wikipedia.org/wiki?curid=1720395", "title": "French Air Force", "text": ""}
{"id": "1720400", "revid": "118196801", "url": "https://it.wikipedia.org/wiki?curid=1720400", "title": "Motori Peugeot", "text": "In questa sede si vuole fornire una panoramica d'insieme dei principali motori prodotti dalla Casa automobilistica francese Peugeot nel corso della sua storia.\nPremessa.\nDi seguito verranno menzionati sia i motori prodotti esclusivamente dalla Peugeot, sia quelli del Gruppo PSA, sia quelli prodotti in joint-venture con altre Case automobilistiche.\nMotori esclusivi Peugeot.\nIn questa sezione sono riportati i principali motori prodotti esclusivamente dalla Peugeot. \nMotori PSA.\nNel 1976 nasce il Gruppo PSA, costituito da Peugeot, Citro\u00ebn ed inizialmente anche da Talbot. Di seguito vengono mostrati i motori prodotti da tale gruppo. Molti di essi sono stati progettati e sviluppati in collaborazione con altre Case automobilistiche, che vengono via via indicate di seguito per ognuno di questi motori.\nVersioni diesel.\nDal motore \"DV\" da 1.6 litri \u00e8 stato derivato anche il primo dei motori e-HDi, che integra il sistema Stop&amp;Start di nuova generazione. In seguito, anche il 1.4 DV \u00e8 stato proposto anche come e-HDi. I motori DV da 1.6 litri e DW da 2 litri sono evoluti nel corso degli anni dando luogo ai cosiddetti motori \"BlueHDi\".\nAltri motori.\nVi \u00e8 anche un altro motore utilizzato dal Gruppo PSA, ma progettato e realizzato dalla giapponese Toyota. Questo motore da 1 litro ha come sigla 1KR-FE ed \u00e8 stato prodotto a partire dal 2005.&lt;br&gt;\nInoltre, il gruppo PSA che a met\u00e0 degli anni 2000 ha stretto un accordo di collaborazione con un'altra Casa giapponese, la Mitsubishi, ha potuto usufruire di uno dei motori prodotti da quest'ultima, ossia il motore 4B12 da 2.4 litri."}
{"id": "1720403", "revid": "709406", "url": "https://it.wikipedia.org/wiki?curid=1720403", "title": "Villa del Cupolino", "text": "Villa del Cupolino (o \"il Cupolino\" o \"villa Gattai\") si trova a Firenze, in via Bolognese \"Vecchia\" 224.\nStoria.\nLa villa si trova in una posizione altamente panoramica in prossimit\u00e0 del monte Rinaldi. Anticamente si trattava di un podere agricolo e nel 1467, secondo i dati del primo catasto, apparteneva a Giovanni di Ser Matteo di Ser Mainardo, che lo pass\u00f2 alla figlia Lucia come dote per lo sposo Giovanni di Ser Andrea Capponi. Nel 1534 ne venne in possesso un'altra famiglia, i Frescobaldi e poi, per via matrimoniale, ai Compagni. Nel 1607 era proprietario Baldo di Piero di Salvatore e nel 1647 Agnola Ardinghelli, sposata a Jacopo Forzoni, il quale decise di vendere la villa ai Frati Eremiti di Camaldoli. Pu\u00f2 darsi che fosse in progetto la costruzione di un ospizio-romitorio sulla sommit\u00e0 del monte, ma nel 1653 i frati vendettero la propriet\u00e0 ai Francesco Donati di Bergamo, dopo i quali ci furono altri numerosi passaggi di propriet\u00e0. \nIl nome della villa deriva dal \"cupolino\" di un piccolo edificio ubicato in cima al monte e gi\u00e0 appartenente alla famiglia Tassi. \nLa villa \u00e8 stata acquistata nel 1951 ed usata prima come residenza privata e poi come struttura ricettiva, al pari della vicina villa Le Rondini dalla famiglia Reali.\nDal 2012 al 2016 la villa \u00e8 stata profondamente ristrutturata tornando ad antico splendore dall'architetto James Cavagnari.\nArchitettura.\nSi accede alla villa, circondata su tre lati dal parco, tramite un lungo viale di cipressi e il fronte principale \u00e8 affacciato su un giardino con siepi geometriche bordate di bosso, dal quale si gode un panorama su Firenze. \nIl complesso \u00e8 composto da pi\u00f9 corpi di fabbrica di varie epoche, ma l'aspetto generale risente soprattutto del radicale restauro compituo a met\u00e0 del XIX secolo. Tra gli elementi antichi sopravvivono comunque i portali esterni, le finestre inginocchiate e alcune bozze di pietra lisce.\nAltri progetti.\n "}
{"id": "1720404", "revid": "36426", "url": "https://it.wikipedia.org/wiki?curid=1720404", "title": "Villa il Cupolino", "text": ""}
{"id": "1720405", "revid": "307923", "url": "https://it.wikipedia.org/wiki?curid=1720405", "title": "Primorsko-Achtarsk", "text": "Primorsko-Achtarsk (anche come \"Primorsko-Ahtarsk\" o \"Primorsko-Akhtarsk\") \u00e8 una citt\u00e0 della Russia europea meridionale, capoluogo amministrativo del distretto omonimo.\nStoria.\nSul sito era localizzata una fortezza turca chiamata \"Achtar-Bachtar\" (in turco, \"falesia bianca sul mare\"), posseduta dai russi durante la guerra russo-turca del 1768-74. Divenuta nel 1829 un insediamento cosacco (\"chutor\") con il nome di \"Achtarskij\", fu ribattezzata nel 1900 \"Primorsko-Achtarskaja\" (in russo, \"primorskij\" significa \"presso il mare\"). Risale al 1949, infine, l'adozione del nome nella forma attuale e la concessione dello \"status\" di citt\u00e0.\nEvoluzione demografica.\n\"Fonte: mojgorod.ru\"\nGeografia fisica.\nLa citt\u00e0 \u00e8 situata sulle coste del mare di Azov, 151 km a nordovest di Krasnodar.\nClima.\nLa citt\u00e0 ha un clima di transizione fra le miti regioni costiere transcaucasiche del Mar Nero e le regioni del Don e del basso Volga che, seppure calde d'estate, soffrono di geli invernali che possono diventare anche intensi.\nI valori di temperatura media per il periodo 1914-1990 sono invece riportati di seguito:"}
{"id": "1720406", "revid": "36426", "url": "https://it.wikipedia.org/wiki?curid=1720406", "title": "Villa Il Cupolino", "text": ""}
{"id": "1720407", "revid": "80339", "url": "https://it.wikipedia.org/wiki?curid=1720407", "title": "Primorsko-Ahtarsk", "text": ""}
{"id": "1720409", "revid": "80339", "url": "https://it.wikipedia.org/wiki?curid=1720409", "title": "Primorsko-Akhtarsk", "text": ""}
{"id": "1720410", "revid": "80339", "url": "https://it.wikipedia.org/wiki?curid=1720410", "title": "Primorsko Akhtarsk", "text": ""}
{"id": "1720412", "revid": "80339", "url": "https://it.wikipedia.org/wiki?curid=1720412", "title": "Primorsko Ahtarsk", "text": ""}
{"id": "1720414", "revid": "80339", "url": "https://it.wikipedia.org/wiki?curid=1720414", "title": "Primorsko Achtarsk", "text": ""}
{"id": "1720415", "revid": "36426", "url": "https://it.wikipedia.org/wiki?curid=1720415", "title": "Villa Gattai", "text": ""}
{"id": "1720428", "revid": "439868", "url": "https://it.wikipedia.org/wiki?curid=1720428", "title": "Pemmican", "text": "Il Pemmican \u00e8 una preparazione alimentare in uso presso i nativi d'America.\nPreparazione e utilizzo.\nIl pemmican \u00e8 prodotto a partire dalle parti magre di daino, bisonte o, successivamente, manzo, che vengono prima essiccate al sole o al vento e poi ridotte in poltiglia, mescolate con grasso sciolto e frutta secca in polvere, pressate in gallette e infine insaccate. Il pemmican ha la caratteristica di conservarsi a lungo e pertanto fu molto utilizzato nel corso delle spedizioni polari.\nNome.\nDeriva il suo nome dalla parola in lingua Cree \"pim\u00eehk\u00e2n\", dove \"pim\u00ee\" significa \"grasso\".\nDiffusione.\n\u00c8 comparso in Italia negli anni del secondo dopoguerra importato da militari angloamericani ed attraverso il programma di aiuti (sempre di provenienza USA) che venivano distribuiti dalla Pontificia Opera di Assistenza (P.O.A.). Era gi\u00e0 tuttavia conosciuto negli ambienti militari, tant'\u00e8 che il generale Nobile, per la spedizione polare con il dirigibile Italia, fece scorta di questo alimento, ritenuto nutriente, calorico e soprattutto facilmente immagazzinabile."}
{"id": "1720463", "revid": "21880", "url": "https://it.wikipedia.org/wiki?curid=1720463", "title": "Eunicella stricta", "text": ""}
{"id": "1720467", "revid": "547992", "url": "https://it.wikipedia.org/wiki?curid=1720467", "title": "Via Faentina", "text": "Via Faentina \u00e8 una via di Firenze che va dal Ponte Rosso fino via Salviati, per quanto riguarda i confini comunali; attraverso il Mugello poi porta a Faenza, diventando la Strada Statale 302.\nDescrizione.\nLa strada veniva percorsa dai pellegrini e viaggiatori che usavano i valichi appenninici, per questo vi si trovano tutt'oggi vari edifici religiosi, gi\u00e0 luoghi di ricovero. La strada, nonostante i numerosi progetti di sistemazione, revisione e restauro, si trova ancora nel percorso del Dopoguerra, con disagi al traffico.\nDi origini molto antiche \u00e8 la chiesa di San Marco Vecchio, anche se rimodernata a pi\u00f9 riprese. Qui avevano sede i monaci Silvestrini prima di fondare il \"nuovo\" convento di San Marco a Firenze.\nPi\u00f9 avanti, nella villa Minerbetti si trova l'Istituto delle Suore Serve di Maria Santissima Addolorata. Tra le ville ottocentesche spicca villa I Nespoli.\nLa chiesa di Santa Maria del Fiore a Lapo \u00e8 una delle costruzioni pi\u00f9 rilevanti della strada e si incontra poco prima della frazione di Ponte della Badia. \nA pochi passi dal confine col comune di Fiesole, vicino alla Badia Fiesolana, un monumento ricorda l'assassinio del sindaco di Firenze Lando Conti, vittima degli anni di piombo."}
{"id": "1720479", "revid": "767487", "url": "https://it.wikipedia.org/wiki?curid=1720479", "title": "Der Blutharsch", "text": "Der Blutharsch \u00e8 un gruppo neofolk/industrial fondato da Albin Julius in Austria nel 1996, inizialmente come progetto musicale solista, parallelo a The Moon Lay Hidden Beneath A Cloud.\nStoria.\nDer Blutharsch nasce come progetto collaterale del precedente gruppo di Julius, The Moon Lay Hidden Beneath A Cloud. La prima pubblicazione con il nome Der Blutharsch \u00e8 un picture disc omonimo a tiratura limitata a 250 copie uscito nel 1996. I primi brani realizzati da Der Blutharsch hanno una sonorit\u00e0 molto vicina al dark ambient su cui si inseriscono campionature di registrazioni d'epoca e rumorismi di tipo post-industrial.\nNel prosieguo della carriera la sua opera diventa via via pi\u00f9 energica, sviluppando uno stile musicale abbastanza pomposo ed approdando ad una forma di martial industrial che si concretizza nell'uso di una unita ad un certo gusto per la sperimentazione. I temi trattati e l'immaginario evocato derivano per lo pi\u00f9 dalla storia dalla Mitteleuropa.\nCon la pubblicazione di \"Time Is Thee Enemy!\" nel 2003, Julius decide di dare una svolta all'impostazione del progetto rendendolo molto pi\u00f9 simile ad un gruppo rock e abbandonando i tratti marziali che restano confinati al materiale promozionale. Der Blutharsch non sembra pi\u00f9 configurarsi come un progetto solista, ma come un autentico gruppo musicale. Le esibizioni dal vivo hanno ulteriormente delineato questa evoluzione, riposizionando il gruppo nel filone del rock psichedelico. In conseguenza di questo tutti i riferimenti di tipo storico sono scomparsi dai nuovi loghi e dalle copertine dei dischi: il nuovo materiale presenta invece riferimenti a droghe come i funghi allucinogeni.\nLe esibizioni dal vivo.\nI primi spettacoli solisti di Der Blutharsch, vedono Albin Julius presentarsi come solista ed eseguendo musica elettronica. Pi\u00f9 tardi sul palco Der Blutharsch appare come un ensemble di due o tre musicisti, introducendo rullate marziali di tamburi e aggiungendo brani recitativi. Un esempio dello stile di questo periodo \u00e8 presente nella videocassetta \"Gold gab ich f\u00fcr Eisen\" del 1999. In seguito Der Blutharsch' \u00e8 diventato un vero e proprio gruppo musicale, con strumenti acustici e con l'aggiunta di una voce femminile, la cantante Marthynna.\nNella primavera del 2006 i Der Blutharsch danno vita a quello che annunciano essere il loro ultimo tour, in realt\u00e0 continueranno con altri concerti.\nLa WKN.\nPraticamente tutto il materiale di Der Blutharsch viene stampato per la WKN, acronimo di \"Wir Kapitulieren Niemals\" (\"Non ci arrenderemo mai\", in italiano), etichetta discografica di propriet\u00e0 dello stesso Albin Julius.\nSimbolismo ed estetica.\nNei primi tempi come logo di Der Blutharsch viene utilizzato il simbolo composto da una singola runa Sig, inserita in uno scudo triangolare con la scritta Der Blutharsch, realizzata con il carattere Fraktur, nella parte superiore. Questo simbolo compare in tutte le prime pubblicazioni in vinile e nel primo sito web ufficiale.\nIn seguito il simbolo originale viene sostituito da una Croce di Ferro ornata da foglie di quercia. Il nuovo simbolo compare anche nelle riedizioni del vecchio materiale.\nControversie.\nI detrattori di Julius etichettano spesso il suo lavoro come fascista. Questo soprattutto a causa dell'estetica e dei ritmi marziali utilizzati, e dell'utilizzo di immagini risalenti al Terzo Reich. Albin Julius ha sempre smentito questa interpretazione.\nDer Blutharsch ha peraltro pubblicato un 7 \" split in collaborazione con il gruppo neofascista italiano Zetazeroalfa intitolato \"Rose rosse ossa rotte\".. Nel 2008 ha pubblicato un altro 7\" split con il gruppo neofascista italiano Sottofasciasemplice. Ha tuttavia collaborato anche con gruppi anarchici o comunque di sinistra come ad esempio i Terroritmo."}
{"id": "1720491", "revid": "1297654", "url": "https://it.wikipedia.org/wiki?curid=1720491", "title": "Ventura Salimbeni", "text": "Biografia.\nSalimbeni nacque a Siena e qui studi\u00f2 pittura insieme al fratellastro Francesco Vanni, sotto la guida del loro padre, Arcangelo Salimbeni.\nProbabilmente fece alcuni viaggi nel nord Italia prima di trasferirsi a Roma, nel 1588, per collaborare alla realizzazione di un affresco per la Biblioteca Vaticana, opera commissionata da papa Sisto V.\nNegli anni 1590 e 1591 ricevette una commissione dal cardinale Bonifazio Bevilacqua Aldobrandini per alcune pitture nella chiesa del Ges\u00f9 e nella Basilica di Santa Maria Maggiore, entrambe poste a Roma. In queste opere \u00e8 evidente l'influenza dei pittori manieristi Cavalier d'Arpino e Andrea Lilli.\nSalimbeni fece ritorno a Siena nel 1595. Qui divent\u00f2 uno degli ultimi maestri della scuola manierista, in quel periodo di passaggio verso lo stile barocco. Nella sua permanenza senese risent\u00ec fortemente dello stile geniale di Federico Barocci, come \u00e8 possibile vedere nei drappeggi, evidenziati da bruschi cambi di luce e da superfici ondeggianti, presenti nella \"Nascita della Vergine\" (1607-1608) posta nella chiesa di San Domenico di Ferrara.\nNegli anni dal 1595 al 1602 complet\u00f2 cicli pittorici per le chiese senesi, come l'oratorio della Santa Trinit\u00e0. Sono famosi i suoi dettagliati bozzetti preparatori, molti dei quali si trovano oggi agli Uffizi di Firenze e al De Young di San Francisco. Intorno al 1600 inizi\u00f2 a dipingere le scene della \"Vita di San Giacinto\" nella chiesa senese di Santo Spirito. Queste opere mostrano, negli edifici e nel paesaggio dello sfondo, una prospettiva riconducibile allo stile del pittore manierista senese Beccafumi. Sempre per la chiesa di Santo Spirito, Salimbeni complet\u00f2 numerosi cicli pittorici. In questi anni continu\u00f2 a creare pitture anche per altre chiese italiane, ad esempio a Firenze. Nella basilica fiorentina della Santissima Annunziata affresc\u00f2, tra il 1605 e il 1608, alcune lunette con scene della storia dell'Ordine dei Serviti. Nel Duomo di San Salvatore, invece, dipinse un \"Giovanni Battista\".\nSempre nel 1600 ebbe una commissione per la realizzazione di un affresco sulla \"Resurrezione di Cristo\" e di una \"Santa Chiara morente visitata dal papa\", entrambi per la volta della cappella di San Massimo, posta nella Basilica di Santa Maria degli Angeli di Assisi.\nSalimbeni si vide commissionare nel 1603 altri affreschi riguardanti \"Scene dei santi Quirico e Giulitta\" nella omonima chiesa senese, una delle pi\u00f9 antiche della citt\u00e0. Come gi\u00e0 in precedenza per la chiesa della Santa Trinit\u00e0, anche qui lavor\u00f2 a fianco del pittore Alessandro Casolani.\nFu un periodo ricco di nuovi incarichi per il pittore senese. Altre tre pitture vennero eseguite per la chiesa di San Lorenzo in San Pietro di Montalcino: la \"Consegna delle chiavi\" (1599), la \"Disputa dell'Eucaristia\" (1600) e la \"Crocifissione\" (1604).\nSi occup\u00f2 contemporaneamente anche della creazione di due opere nella Basilica di San Pietro di Perugia: \"Visione di Gregorio Magno\" e la \"Punizione di Davide\". Il legato pontificio, cardinale Bonifazio Bevilacqua, che aveva commissionato tali opere, era cos\u00ec entusiasta del risultato da insignire Ventura Salimbeni con l'Ordine dello Speron d'oro, il pi\u00f9 prestigioso della Santa Sede. Venne contestualmente autorizzato a chiamarsi \"Cavalier Bevilacqua\".\nTra il 1607 e il 1609 lavora a Pisa dove dipinse una tela intitolata \"Ascensione della Vergine\" per la chiesa di San Frediano di Pisa e soprattutto contribuisce alla nuova decorazione pittorica della tribuna del Duomo di Pisa con il dipinto \"L'Eterno in gloria e gli Arcangeli\" (ora posto nella navatella meridionale) e \"La Caduta della Manna\". Nel 1612 compose una \"Vita di San Galgano\" per la chiesa del Santuccio di Siena, con il santo eremita e una foresta di sfondo.\nLa sua ultima opera d'arte fu la pittura ad olio del \"Matrimonio della Vergine\", per il Seminario diocesano di Foligno, nel 1613, oggi esposto nel Museo Capitolare Diocesano di Foligno.\nNella sua vita artistica si ispir\u00f2 a Federico Barocci, a Domenico Beccafumi e alla ricca e armoniosa tavolozza del Cigoli. Tra i suoi discepoli si ricordano Alessandro Casolani e Rutilio Manetti.\nDurante la permanenza a Roma, dal 1589 al 1594, incise anche alcune acqueforti, di cui solo sette sono giunte ai giorni nostri. Figurano sicuramente tra le pi\u00f9 raffinate opere italiane del periodo. Il primo, in ordine cronologico e in ordine di dimensione, \u00e8 il \"Battesimo di Cristo\" del 1589, eseguito in collaborazione col pi\u00f9 esperto Ambrogio Brambilla.\nNel 1634 Bernardino Capitelli realizz\u00f2 un suo ritratto postumo."}
{"id": "1720507", "revid": "986213", "url": "https://it.wikipedia.org/wiki?curid=1720507", "title": "Margherita Paleologa", "text": "Biografia.\nInfanzia.\nGuglielmo mor\u00ec quando Margherita aveva otto anni; lei e i fratelli Maria e Bonifacio vennero cos\u00ec affidati alla madre, reggente del Monferrato per conto del figlio ancora bambino.\nFederico II Gonzaga, marchese di Mantova dal 1519 e primo duca di Mantova dal 1530, aveva preso in moglie nel 1517 la piccola Maria Paleologa, sorella di Margherita, che aveva solo otto anni all'epoca. Il matrimonio pertanto non poteva essere subito consumato. Ebbe nel frattempo dall'amante Isabella Boschetti un figlio naturale, Alessandro. \nAllo scoppio della guerra franco-spagnola per la conquista del Ducato di Milano, Federico si schier\u00f2 a favore di Carlo V, il quale gli propose di sposare Giulia d'Aragona. Federico, alla fine, rifiut\u00f2 l'offerta dell'imperatore, ma riusc\u00ec anche a sciogliere il suo matrimonio mai consumato con Maria, la quale mor\u00ec tra l'altro nel 1530. Nello stesso anno mor\u00ec anche Bonifacio, l'unico fratello maschio di Margherita, duca del Monferrato dopo la morte di Guglielmo. \nTrattative matrimoniali.\nPer Federico quindi torn\u00f2 conveniente legarsi con un matrimonio all'antica dinastia dei Paleologi. Per Anna d'Alen\u00e7on invece il matrimonio era un mezzo per sottrarre il Monferrato alle mire dei francesi e dei Savoia.\nMatrimonio.\nFu cos\u00ec che a Mantova il 3 ottobre 1531 Margherita spos\u00f2 Federico.\nAscesa.\nMargherita, unica erede di Guglielmo, ricevette da Carlo V nel 1536 il marchesato di Monferrato, che conflu\u00ec cos\u00ec nei domini dei Gonzaga. Ricevette inoltre nel 1562 il governatorato di Casale Monferrato.\nPrima reggenza.\nNel 1540 suo marito Federico mor\u00ec di sifilide. Il titolo ducale pass\u00f2 al primogenito Francesco che aveva solo sette anni. Margherita e i suoi cognati Ercole e Ferrante furono nominati reggenti fino alla maggiore et\u00e0 del duca, per il quale furono anche organizzate le nozze, celebrate il 22 ottobre 1549, con l'arciduchessa Caterina d'Austria. Francesco per\u00f2 mor\u00ec di polmonite l'anno dopo, il 21 febbraio 1550.\nIn questo primo periodo di reggenza, il buon governo di Margherita e dei cognati aveva comunque portato un ristabilimento delle finanze e la creazione di nuove fabbriche cittadine.\nSeconda reggenza.\nIl titolo ducale pass\u00f2 al dodicenne Guglielmo. La giovane et\u00e0 del duca necessit\u00f2, ancora una volta, della reggenza della madre e degli zii.\nNel secondo periodo di reggenza venne istituito il \"magistero della Rota\", la costituzione di una misura fissa per i pesi e le misure, il miglioramento del porto fluviale di Mantova, la fortificazione delle difese murarie.\nIl 2 marzo 1555 per\u00f2 i francesi riuscirono a conquistare il Monferrato e lo mantennero fino alla Pace di Cateau-Cambr\u00e9sis nel 1559; inviato dei Gonzaga a Parigi, per trattare la pace, fu il diplomatico Francesco Beccio.\nUltimi anni e morte.\nNel 1556 termin\u00f2 la reggenza e Guglielmo si occup\u00f2 da solo degli affari di governo. Nel 1559 volle effettuare una permuta cedendo il Monferrato in cambio di Cremona agli spagnoli. L'intento fu osteggiato non solo da suo zio Ercole ma anche dagli stessi abitanti che aspiravano ad avere autonomia di governo. Per riportare la calma, si scelse di porre al governo del Casale una monferrina ossia Margherita.\nMargherita mor\u00ec a Casale Monferrato il 28 dicembre 1566 e venne sepolta nella Chiesa di Santa Paola a Mantova. Alla sua prima figlia femmina, avuta dalla moglie Eleonora d'Austria, Guglielmo mise nome Margherita.\nDiscendenza.\nFederico II Gonzaga e Margherita Paleologa del Monferrato ebbero sette figli:"}
{"id": "1720508", "revid": "466539", "url": "https://it.wikipedia.org/wiki?curid=1720508", "title": "Capitonn\u00e9", "text": "Il capitonn\u00e9 \u00e8 un tipo di imbottitura per divani, poltrone o testate di letti nata intorno al 1800. Quest'imbottitura viene lavorata completamente a mano e trapuntata in modo da formare cuscinetti disposti in rete di quadrati o losanghe (rombi). La stoffa trapunta \u00e8 fermata da bottoni o da borchie. In origine l'imbottitura del capitonn\u00e9 era costituita da \"capiton\", da cui ne deriva il nome, ovvero lo scarto di lavorazione della seta."}
{"id": "1720509", "revid": "287204", "url": "https://it.wikipedia.org/wiki?curid=1720509", "title": "Chiesa di San Michele (Parabiago)", "text": "La Chiesetta di San Michele, \u00e8 una chiesa del centro storico di Parabiago, che dipende dalla Parrocchia dei Santi Gervasio e Protasio (sede prepositurale della cittadina). D\u00e0 il nome alla via principale dell'antico \"rione San Michele\". Sul suo lato sinistro si apre \"piazza Mercato\".\nStoria.\nEdificio di incerta datazione, probabilmente l'attuale sorge sul luogo dove in un tempo remoto esisteva una cappellina campestre dedicata all'Arcangelo Michele, la sua posizione particolare farebbe pensare che tale cappelletta fosse probabilmente un ex voto visconteo al \"Santo guerriero\", dovuto alla localizzazione del primo scontro tra le truppe impegnate nella Battaglia di Parabiago del 1339, ma in realt\u00e0 gi\u00e0 nel 1220 Goffredo da Bussero cita una Chiesa di San Michele, dunque non \u00e8 possibile con certezza far risalire la primissima datazione dell'antico tempietto.\nNel 1742 il Parroco Santini, in una relazione descrive brevemente lo stato dell'edificio religioso \"Oratorium satis vetustus restauratus tamen meliori modo possibili\" (\"Oratorio abbastanza antico gi\u00e0 restaurato nel miglior modo possibile\"), quindi l'attuale versione dovrebbe essere una ristrutturazione quasi totale dell'antica chiesina, restauro risalente perci\u00f2 all'incirca alla met\u00e0 del XVII secolo.\nLa chiesetta risulta abbellita da due tele d'autore ignoto, una a destra dell'altare rappresenta \"San Michele in lotta con Lucifero\" (XVIII sec.), l'altra a sinistra del medesimo raffigura la \"Vergine incoronata da Cristo con Santi e l'Arcangelo\" (XVII sec.). Il tabernacolo risale al XIX secolo, come il campanile innalzato nel 1853.\nA cavallo dei secolo XIX e XX esisteva accanto un asilo amministrato dalle \"Suore di San Vincenzo\" e fabbricato nel 1882 (oggi scomparso); mentre alla sua sinistra si apre l'ampia \"Piazza del Mercato\", centro nevralgico del mercato rionale del gioved\u00ec mattina, della storica e popolare \"Fiera\" o \"Sagra di San Michele\" (ultimo luned\u00ec di settembre), durante la quale i ristoratori ed i bar del centro organizzano \"mangiate\" di \"cas\u00f6ra\", nonch\u00e9 di altre manifestazioni pi\u00f9 o meno importanti, tra i quali il \"Mondiale 2007 di Handbike\", svoltosi a met\u00e0 giugno 2007 e per il quale in piazza era stato allestito il villaggio atleti e le attrezzature per partenze, arrivi e premiazioni."}
{"id": "1720517", "revid": "599013", "url": "https://it.wikipedia.org/wiki?curid=1720517", "title": "Francesco Monaco (motociclista)", "text": "Carriera.\nI suoi primi passi nel mondo del motociclismo li ha avuti nelle competizioni del campionato Italiano Sport Production, dapprima nella classe 125 ed in seguito nella classe 500. Dal 1989 al 1992 corre il campionato italiano velocit\u00e0 nella categoria Superbike senza ottenere risultati importanti. Le prime partecipazioni a livello internazionale risalgono al 1990 dove ha gareggiato nel campionato Europeo Velocit\u00e0, giungendo al 6\u00ba posto nella categoria delle Superbike; l'anno successivo, nella stessa competizione \u00e8 invece risultato al settimo posto. Nel 1993 e nel 1994 \u00e8 sempre iscritto al campionato europeo ma cambia categoria passando alla classe 250, senza ottenere posizioni di rilievo nelle classifiche stagionali.\nHa partecipato, quale wild card, a due gran premi del motomondiale 1997 alla guida di una Paton in classe 500: in occasione del GP Italia si \u00e8 piazzato 26\u00ba in qualifica e si \u00e8 ritirato in gara, nel GP Citt\u00e0 di Imola dopo il 24\u00ba posto in qualifica \u00e8 giunto 19\u00ba in gara.\nNel 1998 e 1999 partecipa a tredici gare del campionato mondiale Supersport con una Ducati 748 R del team X Racing, nelle due stagioni non ottiene risultati di rilievo, facendo segnare come miglior piazzamento in gara un settimo posto nel primo anno al gran premio di San Marino ed il 24\u00ba posto nella classifica generale piloti sempre nel 1998."}
{"id": "1720522", "revid": "78273", "url": "https://it.wikipedia.org/wiki?curid=1720522", "title": "Riserva dei cedri di Chouf", "text": ""}
{"id": "1720525", "revid": "671029", "url": "https://it.wikipedia.org/wiki?curid=1720525", "title": "Le Cure", "text": "Le Cure \u00e8 un quartiere residenziale di Firenze, situato immediatamente a nord del centro storico.\nAnticamente, questa zona a nord di Porta San Gallo e di Porta a Pinti era aperta campagna e nel 1520 fu luogo della apparizione e miracolo della Madonna della Querce a Le Cure. Solo nell'Ottocento venne fortemente urbanizzata. In piazza delle Cure si trovava una delle tante barriere di dazio per chi arrivava in citt\u00e0. Il nome della zona deriva dalle \"curandaie\", antico appellativo per le lavandaie, che erano abbreviate anche come \"cure\" e che sciacquavano i panni nel Mugnone. Quello del \"curandaio\" era infatti un antico mestiere nella produzione del lino, che consisteva di \"curare\" il lavaggio delle pezze finch\u00e9 non perdessero la loro ruvidit\u00e0 e il colore giallognolo per ottenere morbidit\u00e0 e un colore pi\u00f9 bianco. Una volta terminata la necessit\u00e0 di \"curare\" le tele il nome curandaio rimase semplicemente come sinonimo di lavandaio. Poich\u00e9 questo mestiere era svolto principalmente da donne, esse venivano dette curandaie. \nGiuseppe Poggi progett\u00f2 con attenzione questa parte della citt\u00e0, soprattutto nei punti pi\u00f9 gradevoli delle pendici della collina di Fiesole e lungo il greto del Mugnone. Proprio in questa parte della citt\u00e0, Boccaccio ambient\u00f2 la famosa novella di Calandrino e l'elitropia. Da piazza delle Cure partiva la prima linea di omnibus cittadina, che, passando da piazza della Libert\u00e0, arrivava in piazza della Signoria.\nLa zona venne stravolta dal taglio della linea ferroviaria per la stazione di Firenze Campo di Marte, con la costruzione nel 1914 del cavalcavia che collega il viale Don Minzoni con la piazza. Il sottopassaggio pedonale risale invece agli anni Settanta del Novecento; oggi \u00e8 uno dei luoghi pi\u00f9 frequentati a Firenze per i graffiti e la Street Art. Nella piazza si tiene quotidianamente un mercato."}
{"id": "1720528", "revid": "712828", "url": "https://it.wikipedia.org/wiki?curid=1720528", "title": "Nico Olvia", "text": ""}
{"id": "1720534", "revid": "290309", "url": "https://it.wikipedia.org/wiki?curid=1720534", "title": "Oratorio di San Giulio", "text": "L'oratorio di San Giulio si trova in Via San Giulio a Fara Novarese. Si tratta di una piccola cappella quadrangolare absidata con portico antistante.\nStoria.\nCome testimonia l'iscrizione che corre all'interno del portico di facciata, l'oratorio venne eretto nel 1882 dalla famiglia Prolo per un voto. La cappella era stata dedicata a Dio Padre Onnipotente, ai santi Giulio, Pietro e Damiano.\nArte.\nSull'altare interno, vi \u00e8 un affresco rappresentante San Giulio, vestito con una tunica verde ed appoggiato ad un bastone, nell'atto di attraversare le acque del Lago d'Orta sul suo pallio per raggiungere l'isola che prender\u00e0 il suo nome.\nA sinistra, molto rovinato, \u00e8 rappresentato San Damiano; a destra San Pietro, a piedi scalzi, con tunica gialla e chiave in mano. \nNel catino absidale \u00e8 affrescata una grande croce affiancata dal busto di Ges\u00f9 Cristo benedicente. A sinistra \u00e8 rappresentata una figura femminile, interpretabile come la Madonna o come una Santa. Alle estremit\u00e0 dell'abside sono ancora visibili due cherubini."}
{"id": "1720535", "revid": "1714743", "url": "https://it.wikipedia.org/wiki?curid=1720535", "title": "Gennara di Braganza", "text": "Biografia.\nInfanzia.\nEra la seconda figlia femmina di Pietro I del Brasile e IV di Portogallo e di sua moglie l'arciduchessa Maria Leopoldina d'Austria, figlia di Francesco I d'Austria. Venne battezzata con il nome di Gennara in onore alla citt\u00e0 di Rio de Janeiro.\nAll'et\u00e0 di quattro anni mor\u00ec la madre e vide suo padre partire per il Portogallo con la matrigna e la sorella all'et\u00e0 di nove anni. Crebbe sotto un'educazione estremamente rigorosa.\nPrincipessa imperiale del Brasile.\nDal 1831 fino al 1845, ha ricoperto il titolo di \"Principessa imperiale del Brasile\", come erede presuntiva del fratello l'imperatore Pietro II. Quando la sorella Maria \u00e8 stata esclusa dalla linea di successione brasiliana dalla legge n. 91 del 30 ottobre 1835, Gennara divenne erede presuntiva al trono dell'Impero del Brasile. Come solo un membro brasiliano della casa imperiale che avrebbe potuto ereditare il trono, divenne di fondamentale importanza per i matrimoni da concordare per Gennara, Pietro II e la loro sorella Francesca.\nMatrimonio.\nI coniugi sia per Gennara e Pietro II sono stati trovati nel Regno delle Due Sicilie.\nSpos\u00f2 il Principe Luigi di Borbone-Due Sicilie, Conte d'Aquila, il 28 aprile 1844 a Rio de Janeiro: lo sposo era figlio di Francesco I delle Due Sicilie e fratello di Teresa Cristina che era stata sposata l'anno precedente dal fratello di Gennara, Pietro II del Brasile.\nNel 1845, la posizione di Gennara come erede, e le restrizioni che ne derivavano, vennero perse con la nascita del primo figlio di Pietro II, Alfonso, principe imperiale del Brasile.\nMorte.\nGennara, contessa d'Aquila, mor\u00ec a Nizza, il 13 maggio 1901.\nDiscendenza.\nGennara e Luigi ebbero quattro figli:"}
{"id": "1720536", "revid": "547034", "url": "https://it.wikipedia.org/wiki?curid=1720536", "title": "Anna del Ges\u00f9 di Braganza", "text": "Biografia.\nIl 5 dicembre 1827 la ventunenne principessa spos\u00f2 Nuno Jos\u00e9 Severo de Mendon\u00e7a Rolim de Moura Barreto, poi Marchese di Loul\u00e9 e Conte di Vale de Reis (futuro Duca di Loul\u00e8, pi\u00f9 volte primo ministro del Portogallo). La cerimonia venne celebrata in forma privata nella cappella del Palazzo di Ajuda e costitu\u00ec un grosso scandalo, non tanto perch\u00e9, nonostante Loul\u00e9 fosse alla lontana discendente della Casa Reale, Anna del Ges\u00f9 era la prima principessa portoghese dal Medioevo a sposare un nobile non di famiglia reale, quanto perch\u00e9 il primo figlio della coppia nacque tre settimane dopo, il 27 dicembre 1827. Con il ritorno dell'assolutismo in Portogallo, la coppia and\u00f2 in esilio e viaggi\u00f2 per l'Europa, ma il matrimonio termin\u00f2 con una separazione \"de facto\" nel 1835. Il matrimonio non fu mai autorizzato da Giovanni VI, n\u00e9 regolarizzato dalle Cortes, facendo perdere all'Infanta i diritti al trono.\nDiscendenza.\nLa coppia ebbe cinque figli:"}
{"id": "1720537", "revid": "36426", "url": "https://it.wikipedia.org/wiki?curid=1720537", "title": "Villa Minerbetti", "text": ""}
{"id": "1720542", "revid": "827882", "url": "https://it.wikipedia.org/wiki?curid=1720542", "title": "Al-Karak", "text": "al-Karak, detta anche Karak o Kerak () \u00e8 una citt\u00e0 della Giordania nota soprattutto per il celebre castello crociato. \u00c8 capitale del Governatorato di al-Karak. Il nome deriva dall'aramaico \"kharka\", citt\u00e0. \u00c8 conosciuta anche col nome di Crac di Moab.\nPosizione geografica.\nal-Karak, un tempo parte del Regno di Gerusalemme, sorge a sud di Amman, sull'antica Via Regia. La citt\u00e0 \u00e8 dominata dall'imponente fortezza dei crociati, situata al sommo di una collina a circa 950 metri sopra il livello del mare e circondata su tre lati da una valle. Da queste alture \u00e8 possibile ammirare una splendida vista sul Mar Morto.\nStoria.\nIl primo centro abitato di al-Karak risale almeno all'Et\u00e0 del Ferro. Intorno al 900 a.C. divenne capitale del regno dei Moabiti, che la chiamarono Qir-Moab. \u00c8 citata anche nella Bibbia col nome di \"Qer Harreseth\", citt\u00e0 assoggettata all'Impero assiro. Nei Libri dei Re (16:9) e nel Libro di Amos (1:5, 9:7) \u00e8 menzionata come il luogo dove giunsero i Siriani prima di stabilirsi nella regione a nord della Palestina, ed \u00e8 anche il luogo dove Tiglath-Pileser invi\u00f2 i prigionieri dopo la conquista di Damasco.\nal-Karak cadde poi sotto il dominio dei Nabatei e fu conquistata dai Romani nel 105 d.C. Nel tardo periodo ellenistico, divenne un'importante citt\u00e0, nota col nome di \"Kharkha\".\nDurante la dominazione bizantina fu eretta a vescovato\u00a0\u2013 sotto la sua giurisdizione ecclesiastica cadde la Chiesa di Nazaret \u2013 e rimase prevalentemente cristiana anche dopo l'avvento degli Arabi.\nI momenti di maggiore importanza per la citt\u00e0 di al-Karak coincidono con il periodo delle Crociate e quello della dinastia ayyubide, durante i quali furono erette le pi\u00f9 significative opere architettoniche tuttora esistenti.\nLa trib\u00f9 dei Ban\u016b Ghass\u0101n (poi diventata dinastia filo-bizantina nella Celesiria) si pensa fosse originaria dell'area di al-Karak.\nCucina.\nal-Karak \u00e8 riconosciuta come patria del \"mansaf\", piatto nazionale giordano."}
{"id": "1720543", "revid": "42020", "url": "https://it.wikipedia.org/wiki?curid=1720543", "title": "Kerak", "text": ""}
{"id": "1720547", "revid": "125639004", "url": "https://it.wikipedia.org/wiki?curid=1720547", "title": "Gian Marco Gualandi", "text": "Biografia.\nInizia la sua carriera musicale nel 1964 interpretando il brano \"Da grande voglio fare\" al 6\u00ba Zecchino d'Oro. In seguito inizia lo studio del pianoforte proprio con Mariele Ventre, storica direttrice del Piccolo coro dell'Antoniano. Studia quindi presso il Conservatorio Giovanni Battista Martini di Bologna e lavora poi come orchestratore e pianista.\nNel 1986 vince il 3\u00ba premio al Concorso Internazionale di Arrangiamento e Orchestrazione per Big Band Jazz al Barga Jazz Festival con l'arrangiamento del brano \"All Blues\" di Miles Davis. Negli anni successivi, in veste di autore/compositore, arrangiatore o produttore partecipa a vari concorsi dal Festival di San Remo al Festival di Castrocaro a Scrivere in Jazz.\nNumerose le sue partecipazioni in veste di arrangiatore/pianista alla realizzazione di diversi spettacoli televisivi tra cui \"Sotto le Stelle\" (con Luis Bacalov, 1986), \"Festival di Castrocaro\" (1991 e 1997), \"Tango\" (con Julio Iglesias, 1997), \"Stelle sul Mare\" (2000 e 2001), \"Premio Oscar Regia Televisiva\" (2001 e 2002). Tra le altre cose nel 1992 Gualandi \u00e8 arrangiatore e pianista dell'orchestra ritmico sinfonica dello spettacolo televisivo \"Lara Superspecial\" di Lara Saint Paul che riceve il premio speciale della critica televisiva. Sempre come arrangiatore e pianista partecipa nel 1992 alla tourn\u00e9e europea di Lara Saint Paul.Nel 2000 \u00e8 uno dei vincitori del Concorso Internazionale \"A Song for Peace in the World\" con il brano \"1300 Anni A Nativitate Domini\". Svolge anche l'attivit\u00e0 di autore e compositore di musica per bambini. Partecipa con diversi brani allo Zecchino d'Oro e nel 2003 lo vince con il brano \"Le tagliatelle di nonna Pina\". Nel 2005 scrive con Antonella Boriani il brano \"Mariele chi \u00e8\", dedicato alla direttrice del Piccolo Coro dell'Antoniano Mariele Ventre, scomparsa dieci anni prima. Il brano viene interpretato dal Piccolo Coro allo Zecchino d'Oro 2005. Nel 2013 scrive il brano \"Una notte speciale\" che viene inserito nella compilation di brani natalizi abbinati al CD del 56\u00ba Zecchino d'Oro 2013. Da questo brano, come da \"Le tagliatelle di nonna Pina\" e da \"Quello che mi aspetto da te\" sono stati tratti dei cartoni animati (\"I cartoni dello Zecchino d'Oro\"); da \"Le tagliatelle di nonna Pina\" in particolare sono stati tratti due differenti cartoni, il primo nel 2008 e il secondo a cura di Bruno Bozzetto nel 2016. Nel 2018 alcuni suoi brani sono stati utilizzati per \"\"44 Gatti\u201d,\" la nuova serie animata in CGI del Gruppo Rainbow. Nel 2008 vince l'Ambrogino d'oro con il brano \"Il mio Superpap\u00e0\".\nDal 2006 \u00e8 docente di \"Composizione, Orchestrazione e Arrangiamento Jazz\" presso il Conservatorio Gioacchino Rossini di Pesaro, ma ha insegnato anche \"Orchestrazione e Arrangiamento\" presso il Conservatorio Giovanni Battista Martini di Bologna (1991-1995 e 2008-2010), \"Composizione Jazz\" presso il Conservatorio di Rovigo (2013) e \"Composizione e Orchestrazione Jazz\" presso il Conservatorio \"Bruno Maderna\" di Cesena (2008 - 2019). Svolge attivit\u00e0 didattica anche fuori dai Conservatori tenendo Master class e seminari presso istituzioni di alto perfezionamento musicale."}
{"id": "1720548", "revid": "1543377", "url": "https://it.wikipedia.org/wiki?curid=1720548", "title": "Casa dei Melatino", "text": "La Casa del Melatino \u00e8 uno dei pochi palazzi del medioevo teramano giunti fino a noi. Ha dato il nome al luogo dove sorge: Largo Melatini. Dal 1902 \u00e8 stata inclusa nell'elenco dei Monumenti nazionali italiani.\nStoria.\nFu costruita dai Melatino, una delle nobili famiglie feudali alle quali i vescovi concedevano terre, case e privilegi purch\u00e9 si stabilissero con i propri vassalli a Teramo, per favorire la ricostruzione ed il ripopolamento della citt\u00e0 dopo che, a met\u00e0 del XII secolo, Roberto III di Loritello l'aveva saccheggiata e bruciata.\nNon \u00e8 nota la data esatta di costruzione della casa, probabilmente i Melatino si insediarono a Teramo nel 1232; in ogni caso la casa fu comprata o edificata da Matteo I di Melatino prima del 1236, anno di un atto rogato nel suo palazzo di Teramo.\nUno stemma che si trovava sulla facciata recava un'iscrizione, ora illeggibile, dalla quale risultava che la casa \u00e8 stata probabilmente ricostruita nel 1372 da Roberto IV di Melatino.\nDescrizione.\nSi tratta di un edificio a tre piani a pianta quadrata, al pianterreno ci sono volte a crociera ed i resti di un antico portico con colonne in muratura, semisepolte, che sostengono arcate ad ogiva.\nLe finestre sono tipicamente ghibelline (il partito degli antichi proprietari) con architrave e soglie sporgenti ed a guscio, quattro delle finestre che si aprono nella fascia mediana della facciata sono rese bifore da eleganti colonnine divisorie poggianti su basi scolpite, tre delle colonnine sono tortili e, di queste, due presentano un serpente con testa di donna che le avvolge.\nOggi sono visibili solo la parte anteriore e quella posteriore, con il giardino, mentre sui lati sono addossate costruzioni meno antiche. Originariamente, invece, il palazzo era isolato, infatti le cronache cittadine riferiscono che fu accerchiato su tre lati durante una sommossa popolare del 1408. \nL'albero di melo emblema della famiglia \u00e8 raffigurato sul blasone in pietra sopra la porta. I numerosi rifacimenti hanno lasciato traccia nella variet\u00e0 dei materiali di costruzione utilizzati.\nStato attuale.\nNel 1996 la famiglia Savini, proprietaria dell'immobile, ha venduto l'edificio alla Fondazione Tercas che ne ha curato il restauro, durante il quale sono emerse importanti vestigia di una domus romana. &lt;br&gt;\nLa struttura attualmente ospita, tra l'altro, una ricca collezione di maioliche antiche abruzzesi di gran pregio e di porcellane europee."}
{"id": "1720549", "revid": "287204", "url": "https://it.wikipedia.org/wiki?curid=1720549", "title": "Roberto Clagluna", "text": "Carriera.\nNel 1968 Clagluna completa il suo primo corso per allenatori e, dopo la sua prima esperienza all'Urbetevere, nel 1970 approda come tecnico nel settore giovanile nella . Allena tutte le squadre del vivaio biancoceleste, dagli Esordienti fino alla Primavera, vincendo anche il Campionato Allievi Nazionali e la Coppa Italia Primavera.\nNel 1974 viene premiato con il Seminatore d'Oro per il settore giovanile.\nNel 1979-80 frequenta il supercorso di Coverciano per allenatori.\nNel 1982, dopo aver vissuto gi\u00e0 un'esperienza in prima squadra quattro anni prima come vice di Roberto Lovati, viene nominato nuovo tecnico della Lazio, in Serie B (1981-82), subentrando ad Ilario Castagner alla 20\u00aa giornata. Riconfermato a fine stagione, guida la Lazio nel campionato 1982-83 ma, poche giornate prima della fine del torneo e della promozione delle \"Aquile\" in Serie A, viene esonerato dalla dirigenza laziale e sostituito dal duo Juan Carlos Morrone-Bob Lovati.\nSuccessivamente, allena numerose squadre di diverse categorie: , (in Serie A nella stagione 1985-86, ma venendo presto esonerato), , , , , , , ed anche la , coadiuvato dall'esperto allenatore svedese Sven-G\u00f6ran Eriksson, nominato direttore tecnico per la stagione 1984-85. Medesima esperienza la vive sulla panchina del , affiancando il tecnico uruguagio Gregorio P\u00e9rez nell'annata 1996-97.\nHa ottenuto 3 promozioni dalla Serie C1 alla Serie B con , e .\nNel 1991-92 vince il girone B della C1 con la subendo solo 13 gol in 34 partite: un record per la categoria (Mentre il record assoluto \u00e8 quello conseguito dal Modena nella stagione 89-90, nel Girone A, 9 reti)\nTerminata l'attivit\u00e0 agonistica lavora per il Settore tecnico e scolastico della FIGC, in qualit\u00e0 di docente dei corsi per allenatori, e presso la CAN, come consulente di tattica calcistica degli arbitri.\n\u00c8 scomparso improvvisamente nel 2003 all'et\u00e0 di 63 anni per un infarto addominale."}
{"id": "1720550", "revid": "729019", "url": "https://it.wikipedia.org/wiki?curid=1720550", "title": "Ille", "text": "L'Ille \u00e8 un fiume della Bretagna, affluente della Vilaine, in cui si getta a Rennes, capoluogo del dipartimento dell'Ille-et-Vilaine. La sorgente del fiume si trova a 3\u00a0km a nord-est di Ding\u00e9, a 6\u00a0km a sud-est di Combourg ed ha un corso di 40\u00a0km circa con un bacino di 32.000 ha.\nL'Ille \u00e8 unita alla Rance dal canale d'Ille-et-Rance, che collega anche Rennes alla Manica, in cui la Rance si getta a Saint-Malo.\nL'Ille attraversa Montreuil-sur-Ille, Betton, e Rennes. Tra Montreuil e Rennes, il fiume \u00e8 parallelo al canale."}
{"id": "1720555", "revid": "2036605", "url": "https://it.wikipedia.org/wiki?curid=1720555", "title": "Antonio Razzi", "text": "Biografia.\nAntonio Razzi nasce a Giuliano Teatino, in provincia di Chieti, il 22 febbraio del 1948 da Pantaleone Razzi (13 luglio 1922 - 24 novembre 2004) e Grazia Coccia (2 luglio 1921 - 30 gennaio 2006).\nLascia l'Italia nel 1965, emigrando in Svizzera, a Emmenbr\u00fccke (nel Canton Lucerna), dove lavora per la ditta tessile \"Tersuisse Multifils SA\" (allora \"Viscosuisse\"). \u00c8 presidente e socio fondatore del \"Centro regionale abruzzese\" di Lucerna, dal 1977. Fino al 2007 \u00e8 stato anche presidente della \"Federazione emigrati abruzzesi in Svizzera\" (FEAS).\nVita privata.\nSposatosi nel 1974 a Le\u00f3n con Maria Jes\u00fas Fern\u00e1ndez, anche lei lavoratrice emigrata in Svizzera di origine spagnola, \u00e8 padre di due figli.\nAttivit\u00e0 politica.\nAlle elezioni politiche del 2006 viene eletto alla Camera dei deputati nella lista dell'Italia dei Valori nella Circoscrizione Estero - Europa e confermato alle elezioni politiche del 2008. Circa dieci anni dopo, in un'intervista alla trasmissione Le Iene, ha dichiarato che il voto degli italiani residenti all'estero verrebbe pilotato attraverso brogli elettorali organizzati dalle sezioni locali di patronati e sindacati che si occuperebbero di inviare schede rubate o di far votare in maniera illegale.\nNel dicembre 2010, con l'avvicinarsi della votazione sulla mozione di sfiducia al Governo Berlusconi IV, Razzi lascia l'Italia dei Valori e passa a Noi Sud. Il 14 dicembre vot\u00f2 contro la mozione di sfiducia al Governo Berlusconi.\nNel maggio 2011 viene nominato consigliere personale del Ministro dell'Agricoltura Francesco Saverio Romano, come lui del gruppo di Iniziativa Responsabile.\nAlle elezioni politiche italiane del 2013 viene candidato in quarta posizione di lista al Senato in Abruzzo per Il Popolo della Libert\u00e0 ed \u00e8 eletto.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce a Forza Italia.\nIl 29 gennaio 2018 comunica di non essere stato candidato da Forza Italia alle elezioni politiche del 2018.\nAttivit\u00e0 come personaggio televisivo.\nDal 20 giugno 2018 conduce sul Nove il programma \"Razzi Vostri\".\nNel 2019 partecipa in coppia con la ballerina Ornella Boccafoschi alla quattordicesima edizione di \"Ballando con le stelle\", dove verr\u00e0 eliminato nella quarta puntata e definitivamente eliminato nella settima.\nA seguito della partecipazione al talent show, sar\u00e0, dal 2019, un ospite ricorrente del programma \"Storie italiane\".\nA settembre 2020, torna come membro dell'antigiuria di \"Ballando con le stelle\", programma dove era stato concorrente nel 2019.\nControversie.\nGaffe e dichiarazioni.\nLe \"gaffe\" e le affermazioni di Antonio Razzi sono continuamente riprese da Maurizio Crozza nei suoi programmi \"Crozza nel Paese delle Meraviglie\" e \"Fratelli di Crozza\".\nNel 2009 Razzi, quando era deputato dell'Italia dei Valori, ha manifestato \u00abpiena solidariet\u00e0\u00bb alla Lega Nord per le sue politiche sull'immigrazione.\nViene spesso criticato per la sua mancanza di competenze e per la sua difficolt\u00e0 a padroneggiare la lingua italiana. Questa difficolt\u00e0 a esprimersi correttamente in italiano \u00e8 stata notata anche in occasione di un discorso al Senato del giugno 2013.\nIntervistato da \"Un giorno da pecora\" Razzi ha affermato di essere \u00abdi propriet\u00e0 di Berlusconi, quello che lui mi dice io faccio\u00bb. Ha inoltre aggiunto che per Berlusconi farebbe \u00abqualsiasi cosa, anche buttarsi sotto a un treno\u00bb.\nIn occasione dell'elezione del Presidente della Repubblica del 2015 ha dichiarato di essere pronto a votare anche Tot\u00f2 Riina, se Berlusconi glielo chiedesse.\nCompravendita di parlamentari.\nIl 16 settembre 2010 Razzi denunci\u00f2 pubblicamente una presunta compravendita di deputati da parte del Presidente del Consiglio Silvio Berlusconi, dichiarando che gli era stato proposto il pagamento del mutuo, un posto nel governo e la rielezione sicura. Nel dicembre 2010, con l'avvicinarsi della votazione sulla mozione di sfiducia al Governo Berlusconi IV, Razzi lascia l'Italia dei Valori e passa a Noi Sud. Il suo abbandono \u00e8 fortemente criticato da Antonio Di Pietro, leader dell'IdV. Il 14 dicembre vota contro la mozione di sfiducia al Governo Berlusconi, che venne respinta per pochi voti. Nel dicembre 2011 la trasmissione \"Gli Intoccabili\" trasmise un video ripreso di nascosto all'interno del Parlamento in cui Razzi ammette di aver votato la fiducia al governo solo per motivi di tornaconto personale economico:\nIn seguito Razzi ha dichiarato di non aver ricevuto nulla in cambio del suo voto, ma di aver salvato il governo per non perdere il posto di lavoro e la paga necessaria a pagare un mutuo (\u00ab\u00c8 stato un atto di salvarmi la mia paga [...] Se salviamo il governo, io mi salvo tutto e almeno pago il mutuo\u00bb).\nRapporto con la Corea del Nord.\nRazzi ha pi\u00f9 volte espresso giudizi positivi sulla politica della Corea del Nord e sull'operato di Kim Jong-un, giovane dittatore nordcoreano, definendolo \u00abun moderato\u00bb che \u00absta cercando di portare un po' di democrazia in quel paese\u00bb. Infatti ha negato che il paese sia sotto dittatura paragonando la Corea del Nord alla \u00abSvizzera d'Oriente\u00bb con \u00abstrade belle e molto pulite [...] L\u00ec puoi andare tranquillo, nessuno ti tocca. Mica \u00e8 Roma. Forse \u00e8 la nazione pi\u00f9 sicura che conosca\u00bb.\nContrariamente a quanto sostiene l'Organizzazione delle Nazioni Unite, il senatore ha negato che in Corea del Nord ci siano dei campi di prigionia affermando che al massimo \u00abci sono serre di pomodori grandissime, mai viste cos\u00ec grandi, saranno quelle, le scambiano per \"lager\"\u00bb.\nPrecedentemente Razzi, in qualit\u00e0 di segretario della Commissione \"Esteri,\" aveva partecipato con Paolo Romani a una cerimonia ufficiale in Corea del Nord. Romani cre\u00f2 polemica per aver applaudito durante la manifestazione: applausi che attribuir\u00e0 non al dittatore coreano ma alle coreografie: \u00ab\u00e8 impossibile non battere le mani di fronte a quello spettacolo\u00bb.\nRazzi ha affermato di recarsi in Corea del Nord sin dal 2007. Nel 2013 Razzi ha manifestato la sua intenzione di riportare la pace tra le due Coree. A tal proposito ha affermato: \u00abCi sono spiragli di dialogo [...] Mi hanno detto che potrei pure vincere il Nobel. Qualcuno ha ironizzato sulla mia iniziativa, ma ci volevo proprio io per promuovere un progetto che dovrebbe portare alla riunificazione, a distanza da quel lontano 1953 quando al termine della guerra si separarono. Far cadere quel \"muro\", lungo il 38\u00ba parallelo, come si \u00e8 riusciti a buttare gi\u00f9 quello delle due Germanie nel 1989\u00bb.\nA suo dire Kim Jong-Un e i suoi generali \u00absono delle bravissime persone\u00bb e non hanno intenzioni bellicose.\nRazzi ha inoltre negato che la Corea del Nord sia in possesso della bomba atomica, contrariamente a quanto risulta da numerose fonti internazionali nonch\u00e9 dai numerosi test nucleari che la Corea del Nord svolge tuttora.\nIl 31 agosto 2014, insieme a Matteo Salvini, visita nuovamente la Corea del Nord e consegna una lettera al presidente della Assemblea Popolare Suprema Kim Yong-nam destinata al dittatore Kim Jong-un.\nHa avuto un ruolo molto importante nel portare a giocare in Serie A nel Cagliari il calciatore nordcoreano Han Kwang-Song. Successivamente Razzi ha rivelato che Kim Jong-un \u00e8 un grande appassionato di calcio e tifoso dell'Inter. Pochi mesi dopo in Italia arriva Choe Song-Hyok, un altro giocatore coreano, che viene acquistato dal Perugia dopo essere stato osservato per un po' di tempo dalla Fiorentina. I due giocatori vennero visionati da osservatori di squadre italiane per la prima volta durante la visita del 31 agosto 2014 di Razzi e Salvini, insieme ad altri calciatori nordcoreani.\nIl 12 agosto 2020 pubblica un video sul suo profilo Instagram in cui annuncia di aver organizzato un viaggio in Corea Del Nord, per aprile 2021, di 10 giorni con prenotazioni disponibili (aggiungendo anche, forse ironicamente, che avrebbe fatto il possibile per far incontrare ai viaggiatori il leader Kim Jong Un).\nProcedimenti giudiziari.\nAppropriazione indebita.\nSino al 2009 Antonio Razzi \u00e8 stato presidente del \"Centro Regionale Abruzzese\" di Lucerna. L'associazione ha in seguito avviato un procedimento penale in Svizzera contro Razzi, con l'accusa di appropriazione indebita in relazione ai fondi destinati dalla regione Abruzzo per l'alluvione di Lucerna del 2005. Secondo l'accusa queste somme ammontano a duecentomila franchi svizzeri.\nNel 2013, secondo il \"Luzerner Zeitung\", il processo viene archiviato.\nCorruzione.\nNel luglio 2015 viene riaperta l'inchiesta di corruzione per il suo passaggio dall'IdV al PdL nel 2010."}
{"id": "1720571", "revid": "1543377", "url": "https://it.wikipedia.org/wiki?curid=1720571", "title": "Chiesa di San Nicolao (Milano)", "text": "La chiesa dei Santi Nicola ed Espedito, conosciuta anche come chiesa di San Nicolao, \u00e8 un luogo di culto cattolico di Milano situato nell'omonima via, a pochi metri da corso Magenta.\nStoria.\nDi origine molto antica, la chiesa \u00e8 gi\u00e0 catalogata nel 1259 tra le parrocchie di Porta Vercellina.\nNel 1659 a seguito del ritrovamento di un'immagine della Madonna precedentemente murata, iniziarono i lavori di ricostruzione, a cui segu\u00ec l'erezione della sacrestia (1688), del campanile (1701) e dell'altare maggiore (1725).\nNel 1787 con le soppressioni di Giuseppe II imperatore d'Austria vennero tolte le prerogative parrocchiali e la Repubblica Cisalpina nel 1800 adib\u00ec l'edificio a deposito militare.\nLa chiesa, ora rettoria della basilica di Sant'Ambrogio, \u00e8 dedicata a san Nicola di Bari e vi si ricorda anche sant'Espedito.\nDescrizione.\nEsterno.\nLa chiesa prospetta su via San Nicolao con la stretta ed alta facciata di Giovanni Battista Paggi. Essa, con paramento murario costituito da mattoni in cotto, \u00e8 suddivisa in due fasce orizzontali sovrapposte da un cornicione marmoreo; entrambe le fasce, sono decorate con quattro lesene, ioniche in quella inferiore, dove inquadrano il portale, corinzie in quella superiore, al centro della quale vi \u00e8 il finestrone rettangolare. Lungo il fianco sinistro della chiesa, vi \u00e8 la canonica, con la facciata intonacata in cui si aprono finestre e balconi con cornici marmoree.\nInterno.\nL'interno barocco a navata unica con cappelle laterali \u00e8 opera di Gerolamo Quadrio. In fondo alla navata, vi \u00e8 l'abside poligonale, che ospita il presbiterio.Al suo interno, si trovano l'altar maggiore con paliotto lavorato a sbalzo e, ai lati della pala d'altare, entro delle nicchie semicircolari, le statue di \"San Tobia e l'Angelo\" (a sinistra) e di \"San Michele e il diavolo\" (a destra).\nAll'interno della cappella dedicata alla \"Madonna della Misericordia\", sopra l'altare marmoreo, risalente al 1833, \u00e8 conservata una statua della Madonna col Bambino che era originariamente stata posta da Azzone Visconti sull'antica Porta Vercellina.\nAltre opere importanti all'interno della chiesa sono:"}
{"id": "1720572", "revid": "729019", "url": "https://it.wikipedia.org/wiki?curid=1720572", "title": "Mura di Castiglione della Pescaia", "text": "Le mura di Castiglione della Pescaia costituiscono il sistema difensivo del centro storico di Castiglione della Pescaia, nella provincia di Grosseto, in Toscana.\nStoria.\nUna prima cinta muraria venne eretta dai Pisani a partire dal X secolo e, oltre a racchiudere parte del borgo situato sul promontorio, delimitava anche il primitivo insediamento situato nella parte bassa dell'abitato.\nNei secoli successivi, gli abitanti si spostarono in massa dalla parte bassa verso la parte alta, che forniva pi\u00f9 garanzie difensive in caso di assedio piratesco; l'originario nucleo abitativo situato a valle fu cos\u00ec gradualmente abbandonato.\nIn epoca rinascimentale e, precisamente durante il XV secolo, prima gli Aragonesi e poi i Senesi (questi ultimi in misura minore) portarono avanti i lavori di costruzione delle nuove mura che andarono a delimitare completamente l'attuale borgo situato attorno al castello. Da allora, la cinta muraria di Castiglione della Pescaia ha mantenuto pressoch\u00e9 intatto il proprio aspetto; recenti restauri hanno permesso di riportarla agli antichi splendori.\nDescrizione.\nLe fortificazioni sono costituite da una lunga cortina muraria che racchiude all'angolo nord-occidentale l'imponente struttura del castello.\nSi articolano adattandosi all'orografia del rilievo su cui sorgono, attraverso tratti in salita e discesa. Nel loro complesso, si presentano in blocchi di pietra, munite in alcuni tratti di camminamenti di ronda; in totale, incorporano ben 11 complessi turriformi che in passato svolgevano funzioni di avvistamento, di difesa e di offesa, come testimoniano le feritoie, alle quali si aggiungono le archibugiere che si aprono in alcuni punti dei camminamenti di ronda. La torre situata presso la chiesa di San Giovanni Battista \u00e8 andata a costituire la base per il campanile dell'omonima chiesa.\nLe torri pi\u00f9 antiche di origini medievali o tardomedievali si presentano a sezione quadrangolare, mentre quelle di epoca rinascimentale si caratterizzano per la pianta circolare o semicircolare. Alcune torri culminano con una merlatura sommitale, elemento che contraddistingue anche alcuni tratti delle cortine murarie.\nLungo le mura, si aprono tre porte che consentono l'accesso al borgo; una quarta porta, denominata \"Portaccia\", si trova nella parte bassa dell'abitato ed \u00e8 l'unico elemento architettonico superstite delle primitive mura pisane assieme alla torre Lilli, alla torre di via Cristoforo Colombo e ai resti di un'altra struttura turriforme in via delle Vacche, che caratterizzano la parte moderna bassa del centro abitato."}
{"id": "1720574", "revid": "125594555", "url": "https://it.wikipedia.org/wiki?curid=1720574", "title": "Santuario di San Felice (Parabiago)", "text": "Il santuario di San Felice \u00e8 una chiesa di costruzione moderna all'interno del centro storico di Parabiago e dipende dalla parrocchia dei Santi Gervasio e Protasio (sede prepositurale della cittadina). \u00c8 stata aperta al culto dalla fine degli anni '40 fino al 1995, anno della morte del rettore Marco Ceriani, dopo di che venne chiusa al pubblico. Attualmente vi si celebrano pochissime funzioni religiose.\nIl 15 maggio 1926 il senatore Felice Gajo, firma un testamento in cui lascia alla moglie Ida Lampugnani, il compito di edificare una chiesa dopo la sua morte, avvenuta il 31 dicembre 1935.\nIl progetto, affidato all'architetto Giovanni Maggi, che riusc\u00ec a rendere insieme l'aspetto di \"mausoleo\" in onore del defunto e di luogo di culto per la popolazione rionale, raffigurava un tempio a navata unica lunga 39\u00a0m e larga 12\u00a0m, con un'enorme cupola quadrata dell'aspetto di una mole imponente alta 38\u00a0m, composta di 48 colonne di granito bianco proveniente da Baveno.\nLa posa della prima pietra avvenne il 30 maggio 1940, ad opera del Cardinale Schuster, il medesimo la consacrer\u00e0 il 2 ottobre 1947, dopo pi\u00f9 di un anno dal suo completamento (11 luglio 1946). A lavori ultimati la facciata si presentava arretrata rispetto al piccolo sagrato, con una grande nicchia sopra il portone, al cui interno vi \u00e8 la statua di San Felice Martire, opera di Dante Parini. Internamente la grande navata viene impreziosita da quattro colonne in \"verde Alpi\" e l'altare in posizione centrale.\nPer\u00f2 a pochi anni dalla sua consacrazione, la mastodontica cupola non ha retto al suo peso e alle ore 23 circa del 20 gennaio 1950, croll\u00f2 inesorabilmente senza fare vittime, data l'ora tarda la chiesa era gi\u00e0 chiusa al pubblico; subito venne commissionato all'architetto Fernando Zanda il progetto per la realizzazione della nuova cupola, sempre quadrata e contornata da colonne, ma molto pi\u00f9 piccola rispetto alla precedente.\nInternamente la chiesa custodisce affreschi di Vanni Rossi, altre sculture e bassorilievi del Parini, la tela \"Madonna del Santissimo Rosario\" sopra l'omonimo altare laterale ed i \"15 Misteri\" miniati su rame di Primo Lavagnini, un busto bronzeo del Senatore scolpito da Silvio Monfrini e le vetrate di Aristide Albertella. Il santuario \u00e8 privo di campane."}
{"id": "1720578", "revid": "767487", "url": "https://it.wikipedia.org/wiki?curid=1720578", "title": "Hugo Strunz", "text": "Opera.\n\u00c8 stato autore delle \"Mineralogische Tabellen\", in cui ha rielaborato, migliorandolo, il metodo di classificazione dei minerali proposto da James Dwight Dana e Edward Salisbury Dana nel XIX secolo. \nStrunz ha aggiunto delle suddivisioni, fondate su criteri cristallochimici, all'interno delle nove classi gi\u00e0 indicate dai Dana."}
{"id": "1720579", "revid": "1873140", "url": "https://it.wikipedia.org/wiki?curid=1720579", "title": "Walt Disney Concert Hall", "text": "La Walt Disney Concert Hall, sita al n\u00b0111 di South Grand Avenue nel Downtown di Los Angeles, costruita sulla Bunker Hill, \u00e8 la quarta sala del Los Angeles Music Center.\nViene utilizzata come sede per la Los Angeles Philharmonic Orchestra e la Corale di Los Angeles e dispone di 2265 posti a sedere realizzati da Poltrona Frau.\nL'edificio, disegnato da Frank Gehry, \u00e8 stato inaugurato il 24 ottobre 2003. La sua architettura (come negli altri lavori di Gehry) ha ricevuto critiche contrastanti, mentre l'acustica \u00e8 largamente considerata migliore del suo predecessore, il Dorothy Chandler Pavilion.\nIl progetto.\nFu Lillian Disney (la vedova di Walt Disney) a gettare le basi, nel 1987, per quest'opera, attraverso la donazione di 50 milioni di dollari. Lillian Disney intendeva regalare alla Los Angeles Philharmonic, una delle migliori orchestre del mondo, una sala all'altezza.\nNel 1989 venne bandito il concorso e vi parteciparono 72 concorrenti, tra cui molti architetti di fama internazionale. Fu la stessa Lillian Disney a scegliere il progetto di Frank Gehry, quando era ancora un architetto conosciuto solo a Los Angeles per le sue residenze fatte di zinco e lastre di compensato con strane forme antigravitazionali. Il bando stabiliva gli aspetti fondamentali sviluppati poi nel progetto dell'architetto americano: un ingresso principale aperto, un sereno rapporto con il vicino Chandler Pavilion (l'attuale Music Center adibita a sala per opere e concerti), una facciata pedonale lungo Grand Avenue e un'area all'aperto riservata ai musicisti. L'esterno ondulato dell'edificio ricorda i petali di una rosa aperta (fiore tanto amato dalla vedova Disney), ma \u00e8 l'architetto stesso a definire la sua opera come \"una barca a vela con il vento in poppa\".\nStruttura.\nL'edificio \u00e8 collocato all'interno della maglia regolare di Los Angeles, ma subito la rompe ponendo gli ingressi sui quattro angoli, invece che sugli assi principali del lotto; ogni ingresso \u00e8 differenziato dall'altro sia per forma che per funzione: a nordovest la \"Sala Soci Fondatori\", a sudest la \"Cascada\", a sudovest il \"giardino musicisti\", a nordest l'ingresso principale del foyer.\nIl problema con cui Gehry ha dovuto subito fare i conti, vista la dislocazione del progetto, \u00e8 l'integrazione con il contesto urbano in cui il teatro \u00e8 inserito: due strade si incrociano e danno luogo ad una piazza d'ingresso, che entra in contatto con il Music Center; una seconda piazza posta sul retro circonda l'edificio posto al centro del lotto. Tutto ci\u00f2 ha suggerito al progettista di realizzare dei percorsi a zig-zag, apparentemente casuali, suggeriti dalla pavimentazione, che conducono il visitatore, attraverso una serie di colonne, all'interno del teatro, uno spazio puro ed ermetico dove regna la simmetria.\nQuest'edificio, infatti, \u00e8 una continua contraddizione non solo tra la simmetria interna e l'asimmetria esterna, ma anche tra i volumi chiusi (interni) e gli spazi permeabili (esterni) che creano una tensione spaziale; gli spazi esterni, inoltre, mirano a far dialogare il Walt Disney Concert Hall con il Music Center posizionato dall'altra parte della strada. Proprio per questo \u00e8 attentamente studiata la collocazione del foyer che si snoda lungo la strada, che non \u00e8 mai delimitato da pareti, ma da elementi architettonici ben precisi, che servono per lo svolgimento di molteplici attivit\u00e0 come conferenze, dibattiti legati agli spettacoli, programmi educativi, spettacoli improvvisati durante l'arco della giornata e tutto ci\u00f2 che porti il visitatore a percepire il senso della globalit\u00e0.\nDal punto di vista costruttivo, l'intera struttura risulta dalla fusione di due sistemi costruttivi: quello interno, regolare a maglia con pilastri in cemento ad interasse costante e un sistema a setti, e quello esterno, rivestito di calcare francese e acciaio inossidabile.\nTutto il progetto gira intorno alla sala concerti che contiene 2265 posti, la cui forma interna \u00e8 dettata da parametri acustici (messi a punto da Yosushisa Toyota), uno spazio simmetrico in opposizione all'asimmetria degli elementi che lo circondano.\nLe forme del tetto e l'intelaiatura della cassa di risonanza all'esterno risultano date da un movimento in proiezione scientifica. Anche per la realizzazione di questo progetto Gehry si \u00e8 avvalso di un programma usato dall'aeronautica militare, per poter eseguire i calcoli su una struttura cos\u00ec complicata.\nLa costruzione.\nLa costruzione della sala concerti, il cui avvio era previsto per il 1991, si ferm\u00f2 dal 1994 al 1996 per cercare dei fondi. I fondi richiesti aumentarono, per un errato conto tra i costi di produzione iniziale e quelli effettivamente necessari. Il progetto fu rivisitato, furono cambiati alcuni particolari, come la facciata esterna: inizialmente prevista in pietra, fu realizzata in metallo, nettamente pi\u00f9 economica.\nI lavori ripresero nel 1996 e si arrestarono nel 1999, vennero completati definitivamente nel 2003; il costo complessivo \u00e8 stimato in 274 milioni di dollari, incluso il garage. Si stima che la famiglia Disney don\u00f2 84,5 milioni di dollari e altri 25 milioni arrivarono dalla The Walt Disney Company. Il resto delle donazioni venne fatto da privati.\nProblemi di riflesso.\nDopo la costruzione, vennero fatte nuove modifiche esternamente alla \"Founders Room\" (o \"stanza dei fondatori\"); molte parti esterne dell'edificio vennero progettate in acciaio, la \"stanza dei fondatori\" e \"l'anfiteatro dei bambini\" vennero progettati con specchi altamente puliti. La qualit\u00e0 del riflesso della superficie venne amplificato dalle sezioni concave delle parti dei muri della camera dei fondatori. Con cos\u00ec tanti specchi la temperatura dei palazzi circostanti e dell'edificio in s\u00e9 risultava molto elevata, e causava un grosso uso di aria condizionata. Nel 2005 venne eseguita una leggera levigatura con sabbia che elimin\u00f2 quest'effetto indesiderato."}
{"id": "1720583", "revid": "15756", "url": "https://it.wikipedia.org/wiki?curid=1720583", "title": "Jean-L\u00e9onard Touadi", "text": "Biografia.\nCarriera giornalistica.\nLaureato in filosofia alla Pontificia Universit\u00e0 Gregoriana di Roma, e in giornalismo e scienze politiche alla LUISS. Dopo aver insegnato Filosofia e Religione in vari istituti secondari di Roma, ha insegnato all'Universit\u00e0 di Bologna, all'Universit\u00e0 degli Studi di Milano, Universit\u00e0 degli Studi di Roma \"Tor Vergata\" ed ora all'Universit\u00e0 di Roma La Sapienza nel corso di laurea \"Global Humanities\" dove cura l'insegnamento su \"Emerging Africa in the Framework of the Sustainable Development Goals\".\nDal 1997 ha collaborato con la Rai come autore e conduttore di programmi radiofonici e televisivi: \"Permesso di soggiorno\" (Radio Uno); \"Un mondo a colori\" (Rai Educational-Raidue) e \"C'era una volta\" (Rai Tre). Insieme alla collaborazione con la Rai, \u00e8 autore di numerosi articoli e monografie sui temi dei rapporti Nord-Sud, dell'Africa, dell'immigrazione e dell'intercultura. Collabora con la storica rivista dei Padri Comboniani specializzata in questioni africane \"Nigrizia\"; ha scritto per la Rivista \"Limes\" e \"Aspenia\" su questioni riguardanti la storia, la geopolitica e l'economia africana. Collabora con ISPI (Istituto per gli Studi di Politica Internazionale). Cura la Rassegna Stampa Africana di Radio Radicale.\nCarriera politica.\nEntrato in politica nel 2006, \u00e8 stato assessore alla sicurezza, alle politiche giovanili e ai rapporti con le universit\u00e0 del Comune di Roma, nella giunta di Walter Veltroni. Durante il mandato al Comune di Roma \u00e8 eletto vicepresidente del Forum Europeo per la Sicurezza Urbana, carica che esercita fino al 2008.\nViene eletto come indipendente del PD nella lista dell'Italia dei Valori nelle elezioni politiche del 2008. Come parlamentare ha fatto parte delle Commissioni Politiche Comunitarie, Giustizia ed Esteri. \u00c8 stato membro attivo dell'Osservatorio della Camera dei deputati contro il razzismo. Insieme ad altri colleghi ha contribuito a lanciare la Campagna di sensibilizzazione contro le condizioni di retenzione per immigrati \"Cie\" dal titolo \"Lasciatecientrare\".\nL'11 luglio 2008, in una lettera aperta ad Antonio Di Pietro, comunica la sua uscita dal gruppo parlamentare di elezione e il suo ritorno al gruppo del Partito Democratico, esprimendo dissenso nei confronti di una manifestazione di piazza, organizzata da \"MicroMega\" e sostenuta dall'Italia dei Valori, nella quale erano stati mossi attacchi nei confronti del presidente della Repubblica Giorgio Napolitano e del papa.\nIl 23 giugno 2009 \u00e8 stato protagonista, assieme alla parlamentare PD Anna Paola Concia, di una campagna ARCI contro le discriminazioni e il razzismo. Il 22 ottobre dello stesso anno il segretario del PD Dario Franceschini annunci\u00f2 che, in caso di una sua rielezione alle elezioni primarie del 2009, avrebbe nominato Touadi quale suo vicesegretario.\nNel 2013 assume l'incarico di consigliere politico del vice ministro agli Affari esteri Lapo Pistelli. Nell'agosto del 2014 il presidente della Regione Lazio Nicola Zingaretti lo nomina presidente del consiglio di amministrazione dell'IPAB Istituto Sacra Famiglia di Roma. Si \u00e8 dimesso da questa carica nell'ottobre del 2017.\nAttualmente svolge l'attivit\u00e0 di consulente internazionale presso la FAO (Organizzazione delle Nazioni Unite per l'Alimentazione e l'Agricoltura). In qualita' di Special Coordinator of FAO Parliamentary Networks (Partnership and UN Collaboration Division) collabora con i Parlamenti dei paesei membri per il diritto al cibo, il contrasto alla fame e alla malnutrizione e il raggiungimento degli obiettivi di sviluppo sostenibili (SDGs). \nE' Presidente in carica del CRA-SGI (Centro Relazioni con l'Africa della Societa' Geografica Italiana.)\nNel 2018 Touadi si candida come presidente della Giunta regionale del Lazio per le elezioni regionali con il sostegno della lista Civica Popolare . Otterr\u00e0 7819 voti pari allo 0,25%."}
{"id": "1720584", "revid": "767487", "url": "https://it.wikipedia.org/wiki?curid=1720584", "title": "Leonard Lerman", "text": "Dopo la laurea, lavorando con Linus Pauling presso il California Institute of Technology, Lerman scopr\u00ec che gli anticorpi hanno due siti di legame. Agli inizi degli anni '60, Lerman condusse un certo numero di studi riguardanti le interazioni di acridine, che sono molecole aromatiche planari cationiche, con il DNA ed arriv\u00f2 alla conclusione che queste possono legarsi al DNA mediante un processo che egli defin\u00ec intercalazione. Questa scoperta \u00e8 stata di grande aiuto nella comprensione di come piccole molecole e mutageni possano interagire con il DNA.\nLerman ha guidato, con successo, un programma di ricerca alla Vanderbilt University di Nashville, alla University of Colorado Health Sciences Center a Denver e alla SUNY Albany, l'universit\u00e0 statale di New York a Albany. Il gruppo guidato da Lerman includeva il premio Nobel, Sidney Altman, e Tom Maniatis, che divenne uno dei maggiori biologi molecolari del periodo. L'ultimo grande sforzo, iniziato con Stuart Fischer a SUNY, \u00e8 stata l'invenzione della tecnica di denaturing gradient gel electrophoresis (denaturazione in gradiente di gel elettroforesico) dgge, utilizzata per separare le molecole di DNA. La dgge \u00e8 ampiamente utilizzata da scienziati che desiderano conoscere la biodiversit\u00e0 nelle comunit\u00e0 microbiche.\nLerman \u00e8 membro della United States National Academy of Sciences. "}
{"id": "1720588", "revid": "599013", "url": "https://it.wikipedia.org/wiki?curid=1720588", "title": "Jean-L\u00e9onard Touad\u00ec", "text": ""}
{"id": "1720589", "revid": "12582", "url": "https://it.wikipedia.org/wiki?curid=1720589", "title": "Voluntary Human Extinction Movement", "text": ""}
{"id": "1720597", "revid": "15462724", "url": "https://it.wikipedia.org/wiki?curid=1720597", "title": "Jean Leonard Touad\u00ec", "text": ""}
{"id": "1720600", "revid": "126257", "url": "https://it.wikipedia.org/wiki?curid=1720600", "title": "Gerolamo Quadrio", "text": "Apparteneva ad una famiglia di decoratori ed architetti luganesi, e lavor\u00f2 principalmente a Milano dove fu architetto-capo (proto) della Fabbrica del Duomo..\n&lt;br&gt;Gerolamo era figlio di Giovanni Battista e di Clara Vezoli, nel 1654 spos\u00f2 Prassede Rho dalla quale ebbe sei figli di cui due: Giovanni Battista e Giuseppe Maria proseguirono la sua attivit\u00e0.\nDi lui si ricordano ad esempio il campanile della Basilica di Santo Stefano Maggiore, l'interno di San Nicolao a Milano, la Villa Mirabello a Monza, la cupola, a lui attribuita, di Santa Maria alla Porta, la Basilica di San Martino vescovo di Alzano Lombardo, la Chiesa di San Giuseppe a Luino, la cappella Arese nella Chiesa di San Vittore al Corpo a Milano e il rifacimento della oggi demolita chiesa di San Michele al Gallo. L'universit\u00e0 la Sapienza di Roma ha da poco attribuito al Quadrio anche il progetto della Insigne Collegiata di San Giovanni Battista di Morbegno. Quest'ultimo progetto \u00e8 ritenuto archetipo dell'architettura religiosa austriaca del XVIII secolo."}
{"id": "1720602", "revid": "599013", "url": "https://it.wikipedia.org/wiki?curid=1720602", "title": "Adrian Sarkisian", "text": ""}
{"id": "1720604", "revid": "767487", "url": "https://it.wikipedia.org/wiki?curid=1720604", "title": "Micka\u00ebl Chr\u00e9tien", "text": ""}
{"id": "1720605", "revid": "438678", "url": "https://it.wikipedia.org/wiki?curid=1720605", "title": "Il carabiniere a cavallo", "text": "Il carabiniere a cavallo \u00e8 un film del 1961 diretto da Carlo Lizzani.\nTrama.\nUn carabiniere a cavallo si sposa, tenendo per\u00f2 nascosto il matrimonio dato che il regolamento dell'arma prevede l'immediato trasferimento di sede del milite.\nA peggiorare la situazione gi\u00e0 intricata ci pensano alcuni zingari che gli rubano il cavallo.\nTra varie peripezie l'uomo, assieme all'amico brigadiere Tarquinio, risolver\u00e0 il tutto.\nProduzione.\nInizialmente il titolo del film avrebbe dovuto essere semplicemente \"Il carabiniere\". Venne cambiato in sede di produzione per evitare che la vicenda dello sfortunato carabiniere a cavallo Bartolomucci apparisse gi\u00e0 dal titolo un'ironia sulla sprovvedutezza dei carabinieri, tipica di certo immaginario collettivo stereotipato.\nMolte sequenze del film sono state girate ad Anguillara Sabazia"}
{"id": "1720608", "revid": "767487", "url": "https://it.wikipedia.org/wiki?curid=1720608", "title": "Mario Piga", "text": "Carriera.\nGiocatore.\nHa iniziato la carriera nel 1972 nella squadra della sua citt\u00e0, il Palau, militante nei dilettanti. Nel 1973-1974 inizi\u00f2 la carriera professionistica in Serie C con la Torres, dove rimase per due stagioni prima di giocare altrettanti campionati di terza serie nella .\nNel 1977 venne ingaggiato dall'Atalanta in Serie A, che non lo fece esordire cedendolo all' in Serie B. L'11 giugno 1978, nell'ultima giornata del torneo di Serie B 1977-1978, segn\u00f2 contro la Sampdoria la rete dell'1-0 che decise la promozione degli irpini nella massima serie. Con l'Avellino debutt\u00f2 in Serie A nella stagione successiva e gioc\u00f2 in tutto cinque stagioni.\nVenne poi ceduto al in Serie B, prima di tornare in Serie A con la maglia della Lazio (1982-1983). Nella sua carriera ci sono anche due stagioni al Palermo (Serie C1 e Serie B) prima di tornare nella squadra che lo aveva lanciato nel calcio professionistico: sanc\u00ec infatti anche la promozione della Torres in Serie C1 nel 1986-1987 segnando la rete decisiva all'Alessandria nell'ultima giornata del campionato.\nNel 1986 fu coinvolto nello scandalo calcioscommesse rimediando una squalifica di un mese. Concluse la carriera da professionista a Sassari, nel 1989, a trentatr\u00e9 anni. In carriera ha collezionato complessivamente 114 presenze e 9 reti in Serie A e 81 presenze e 6 reti in Serie B.\nAllenatore.\nDa allenatore, a cavallo tra il 1996 ed il 1997 ha assunto la guida della Torres, conquistando la salvezza in Serie C2 nel 1997, venendo esonerato pochi mesi dopo."}
{"id": "1720609", "revid": "599013", "url": "https://it.wikipedia.org/wiki?curid=1720609", "title": "Marc-Antoine Fortun\u00e9", "text": "Statistiche.\nPresenze e reti nei club.\n\"Statistiche aggiornate al 17 febbraio 2018.\""}
{"id": "1720611", "revid": "729019", "url": "https://it.wikipedia.org/wiki?curid=1720611", "title": "Battaglia di Cinocefale (364 a.C.)", "text": "La battaglia di Cinocefale fu combattuta nel 364 a.C. tra le forze tebane, comandate da Pelopida, e le truppe tessale di Alessandro di Fere.\nPelopida fu ucciso nel combattimento, ma l'esito fu incerto, anche se le perdite dei Tessali furono nettamente maggiori. L'anno successivo, per\u00f2, Epaminonda riusc\u00ec ad ottenere una vittoria decisiva e a vendicare la morte del generale tebano."}
{"id": "1720612", "revid": "1964823", "url": "https://it.wikipedia.org/wiki?curid=1720612", "title": "Jonathan Brison", "text": ""}
{"id": "1720614", "revid": "1186766", "url": "https://it.wikipedia.org/wiki?curid=1720614", "title": "Palazzo Panciatichi (Pistoia)", "text": "Il Palazzo Panciatichi, noto anche come Palazzo del Bal\u00ec, \u00e8 un palazzo trecentesco a Pistoia, in angolo fra le vie Panciatichi e Cavour. Costituisce l'unico esempio rimasto di palazzo privato medioevale a Pistoia.\nStoria.\nLa costruzione del palazzo fu iniziata intorno al 1320 da Vinciguerra Panciatichi, esponente della pi\u00f9 potente famiglia pistoiese dell'epoca, ricco banchiere ed esule ghibellino, poi passato a parte guelfa.\nNel palazzo dimorarono fra gli altri il papa Alessandro V dal novembre 1409 al febbraio 1410 e la famiglia di Lorenzo il Magnifico nel 1478.\nDurante le lotte cittadine il palazzo Panciatichi fu espugnato ed incendiato dalle bande rivali dei Cancellieri, il 18 agosto del 1500.\nNegli anni successivi, fino al 1509 fu restaurato sotto la direzione di Ventura Vitoni.\nNel 1579 il palazzo fu acquistato dalla famiglia Cellesi che aveva ottenuto in quegli anni il titolo di bal\u00ec dell'Ordine di Santo Stefano. Da allora i pistoiesi cominciarono a chiamarlo \"Palazzo del Bal\u00ec\".\nDurante il bombardamento del 24 ottobre 1943 l'intera ala sud del palazzo fu distrutta ed anche quella nord gravemente danneggiata. Il palazzo rimase abbandonato per un lungo periodo. Dal 1964 al 1967 furono eseguiti imponenti lavori di restauro e di parziale ricostruzione da parte della ditta Arrigo Flori, con ripristino delle linee originali dell'edificio.\nAttualmente il palazzo \u00e8 adibito ad uffici e studi privati ed a sede del Consiglio Provinciale.\nArchitettura.\nFu iniziato nel secolo XIV come dimora privata fortificata.\nLa facciata impostata su massicci archi ribassati \u00e8 costituita da un paramento in pietra che si eleva per tre piani e si conclude con una imponente gronda in pietra e legname di epoca rinascimentale.\nSolo sul lato est si conservano ancora alcuni merli guelfi che originariamente coronavano tutti i lati del palazzo.\nMolto particolari sono le finestre a crociera del palazzo. Credute prodotto del restauro cinquecentesco, con i lavori di restauro degli anni sessanta si \u00e8 scoperto che in realt\u00e0 esse fanno parte della struttura pi\u00f9 antica del palazzo, risalente al periodo gotico. Le finestre a crociera del palazzo rappresenterebbero un \"unicum\" per quanto riguarda l'architettura gotica dell'Italia centrale in quanto tale elemento architettonico, impiegato nell'architettura gotica civile francese nei secoli XIII e XIV, si diffonder\u00e0 in Italia solamente in Valle d'Aosta (XIV secolo) e in seguito nel Piemonte (XV secolo); in Italia centrale invece tale elemento comparir\u00e0 nel XV secolo a Roma per poi diffondesi nel resto della regione. In merito a questa analogia con il gotico francese \u00e8 da notare che il committente del palazzo, Vinciguerra Panciatichi, esercit\u00f2 l'attivit\u00e0 bancaria con successo in Francia e risiedeva ad Avignone, citt\u00e0 in cui si ritrova questo particolare elemento architettonico.\nLe caratteristiche salienti dell'interno del palazzo sono costituite dall'alto porticato che racchiude uno spazio interno a prato, dallo scalone in pietra che porta al primo piano, dal grande salone al primo piano con l'imponente soffitto in legno a cassettoni e dalla luminosa loggia."}
{"id": "1720616", "revid": "599013", "url": "https://it.wikipedia.org/wiki?curid=1720616", "title": "Benjamin Gavanon", "text": ""}
{"id": "1720617", "revid": "31886", "url": "https://it.wikipedia.org/wiki?curid=1720617", "title": "Borani (popolo)", "text": "I Borani erano un antico popolo abitante l'attuale penisola di Crimea. Compirono tutta una serie di incursioni piratesche lungo le coste del Ponto Eusino a partire dalla seconda met\u00e0 del III secolo, insieme alle popolazioni di Goti ed Eruli.\nL'affiliazione etnico-linguistica del popolo \u00e8 dubbia; \u00e8 possibile che fossero tanto di ceppo sarmatico, come numerose altre genti insediate in quell'area all'epoca, quanto di origine germanica, come i Goti e gli Eruli ai quali si unirono nelle loro scorrerie."}
{"id": "1720622", "revid": "254059", "url": "https://it.wikipedia.org/wiki?curid=1720622", "title": "Castello di Coldrano", "text": "Castel Coldrano (ted.: Schloss Goldrain) \u00e8 un castello medievale di Coldrano, nel comune mercato di Laces, in val Venosta (BZ).\nPi\u00f9 che una vera e propria struttura fortificata, il castello \u00e8 una ben curata residenza nobiliare. Si trova alle pendici del Monte Mezzod\u00ec, ad una quota di 700 metri, immerso in vigneti e frutteti.\nStruttura del castello.\nLa struttura principale \u00e8 circondata da mura di cinta, lunghe 350 metri, non pensate per scopi militari. Agli angoli vi sono 4 torri cilindriche. Il portone d'accesso del castello ha la caratteristica di essere decorato con marmi di Lasa lavorati col diamante.\nUn oggetto di rilievo \u00e8 un antico torchio risalente al 1701, ben conservato nelle cantine.\nStoria del castello.\nIl castello fu eretto nel 1475 dai nobili Hendl, che provenivano dalla Engadina, attorno a una preesistente torre risalente al XII secolo.\nNel '600 la famiglia Hendl aument\u00f2 il suo prestigio, tanto che nel 1616 diventarono baroni, e nel 1697 conti. Fu in questo periodo che il castello si trasform\u00f2 man mano in una residenza signorile.\nGli Hendl erano anche proprietari di altri castelli dell'antico Tirolo: castel Juval, castello di Castelbello e castel Mareccio.\nNel 1863 la famiglia cedette il castello al comune, il quale lo riadatt\u00f2 facendone una scuola e un ricovero per i parrocchiani.\nIl castello oggi.\nOggi, dopo un profondo restauro, il castello ospita mostre e convegni. Questo ne fa di diritto il centro culturale dell'Alto Adige occidentale.\nAll'interno della struttura sono presenti grandi sale conferenze con fino a 100 posti di capienza e tutte le tecnologie necessarie, come ad esempio un impianto per la traduzione simultanea.\nVisite al castello.\nIl castello \u00e8 visitabile: ogni gioved\u00ec vengono organizzate visite guidate su prenotazione dall'ufficio turistico di Laces."}
{"id": "1720627", "revid": "36426", "url": "https://it.wikipedia.org/wiki?curid=1720627", "title": "Mura di Massa Marittima", "text": "Le mura di Massa Marittima costituiscono il sistema difensivo del nucleo storico della citt\u00e0 di Massa Marittima.\nStoria.\nUna prima cinta muraria venne costruita attorno alla Citt\u00e0 Vecchia di Massa Marittima durante il XII secolo; gi\u00e0 all'epoca, la struttura muraria difensiva era dotata di un sistema di torri di avvistamento e di porte che consentivano l'ingresso e l'uscita dalla Citt\u00e0 Vecchia.\nNel corso del Duecento furono effettuati lavori di ampliamento delle originarie mura, in modo che inglobassero le nuove costruzioni che determinavano l'espansione del nucleo storico massetano; ulteriori interventi di ridimensionamento ed ampliamento furono effettuati in varie fasi dai Senesi durante il Trecento, epoca in cui venne realizzato l'imponente complesso del Cassero, che and\u00f2 ad inglobare preesistenti strutture fortificate nel punto di passaggio dalla Citt\u00e0 Vecchia alla Citt\u00e0 Nuova.\nNel corso dei secoli successivi, la cerchia muraria \u00e8 andata incontro ad un parziale degrado, che ha iniziato a verificarsi con il declino della citt\u00e0; tuttavia, a partire dall'Ottocento, la ripresa demografica ha dato impulso al recupero dell'antico sistema difensivo.\nRecenti restauri hanno permesso di riportare agli antichi splendori gran parte delle originarie mura medievali.\nDescrizione.\nLe mura delimitano interamente il nucleo della Citt\u00e0 Vecchia e, in modo parziale, quello della Citt\u00e0 Nuova.\nNel loro complesso, si presentano sotto forma di cortine murarie in blocchi di pietra, culminanti in alcuni tratti con merlature sommitali o con coronamenti ad archetti ciechi poggianti su mensole. Il principale complesso fortificato che si trova lungo il perimetro \u00e8 certamente il Cassero Senese, con doppia cortina muraria che include la fortezza ed una torre.\nLungo le mura si aprono ben sette porte, quattro nella Citt\u00e0 Vecchia e tre nella Citt\u00e0 Nuova; in vari tratti la cinta si presenta a doppia cortina muraria, rinforzata nel suo spessore ove si aprono le doppie porte."}
{"id": "1720632", "revid": "73843", "url": "https://it.wikipedia.org/wiki?curid=1720632", "title": "Stati generali dei Paesi Bassi", "text": "Gli Stati generali (in olandese: \"Staten-Generaal\") sono il parlamento bicamerale dei Paesi Bassi, composto da una camera alta, denominata Eerste Kamer (\"Prima camera\"), e una camera bassa, denominata Tweede Kamer (\"Seconda camera\"), nota anche con la dizione di Camera dei rappresentanti.\nOrigine del nome.\nL'espressione \"Stati generali\" deriva dagli antichi Stati Generali della Repubblica delle Sette Province Unite, esistiti dalla proclamazione dell'indipendenza dalla Spagna del 1579, sino all'invasione francese del 1795, che mise fine all'esistenza di quella Repubblica.\nArticolazione.\nGli Stati generali sono articolati in due Camere, entrambe riunite nel palazzo della Binnenhof (letteralmente, la \"corte interna\"), nella citt\u00e0 dell'Aia: \nSessioni congiunte.\nGli Stati generali siedono in sessione congiunta almeno una volta l'anno: precisamente, ogni terzo marted\u00ec di settembre, in occasione del \"Prinsjesdag\" (letteralmente, il \"giorno del principe\"). In quell'occasione viene inaugurata la sessione parlamentare (annuale) e il sovrano dei Paesi Bassi legge il discorso della Corona.\nLe altre occasioni di sessione congiunta (in olandese: Verenigde Vergadering) sono: l'autorizzazione al matrimonio di un membro della casa reale, l'incoronazione di un sovrano, la morte di un membro della casa reale. Tali sedute sono presiedute dal presidente della \"Camera Alta\" ed hanno luogo nella \"Ridderzaal\" (o sala dei Cavalieri) al \"Binnenhof\", eccezion fatta per l'incoronazione, che avviene alla Nieuwe Kerk di Amsterdam.\nInfine, la Costituzione del Regno dei Paesi Bassi prevede un'ultima occasione di sessione congiunta: la nomina di un nuovo monarca, quando quello in carica non abbia eredi e sia incapace di esercitare i propri poteri.\nFunzioni costituzionali: bicameralismo imperfetto.\nLa Costituzione distingue nettamente le prerogative delle due Camere: la Camera bassa possiede, in esclusiva, il diritto di iniziativa legislativa e di emendamento, mentre la Camera alta ha sostanzialmente un diritto di veto, cio\u00e8 pu\u00f2 solo approvare o respingere definitivamente il disegno di legge gi\u00e0 approvato dall'altro ramo del Parlamento. In ogni caso, le leggi devono essere approvate con il medesimo testo da parte di entrambe le camere.\nInoltre, la Camera alta si riunisce solo un giorno alla settimana."}
{"id": "1720633", "revid": "56620", "url": "https://it.wikipedia.org/wiki?curid=1720633", "title": "Pecset", "text": "I Pecseti erano una trib\u00f9 anglosassone che viveva nell'area centro-settentrionale del Peak District (vedi Monti Pennini), in Inghilterra. \nEtnografia.\nPotrebbero essere stati discendenti della trib\u00f9 celtica dei Briganti, diventando poi un popolo anglosassone in seguito al contatto con queste genti. I loro primi insediamenti nel Derbyshire, odierno Peak District, furono di Angli dell'ovest, trib\u00f9 che avanz\u00f2 lungo le valli dei fiumi Derwent e Dove nel VI secolo. Presso i popoli locali furono conosciuti come Pecseti. In seguito il loro territorio fece parte della parte settentrionale della Mercia."}
{"id": "1720636", "revid": "2110845", "url": "https://it.wikipedia.org/wiki?curid=1720636", "title": "Anne de Tourville", "text": "Nata a Bais (Ille-et-Vilaine), ha trascorso l'infanzia prima a Planguenoual, poi a Saint-Servan. I suoi romanzi, campagnoli come \"Jabadao\", che le valse il Premio Femina, o marini come \"Matelot Ga\u00ebl\", si svolgono in una Bretagna a met\u00e0 strada tra la realt\u00e0 e la fantasia."}
{"id": "1720637", "revid": "767487", "url": "https://it.wikipedia.org/wiki?curid=1720637", "title": "Hakuin Ekaku", "text": "La vita e le opere.\nNato in una famiglia di samurai, all'et\u00e0 di sette anni Hakuin ebbe l'occasione di ascoltare insieme alla madre, presso un tempio buddhista Nichiren, un sermone in cui venivano descritte le pene dell'inferno a cui sarebbero stati condannati i malvagi. Un'esperienza profonda che turb\u00f2 il giovane Hakuin. \nA quindici anni decise dunque di farsi monaco, contro il volere dei suoi genitori, entrando nel monastero Zen Rinzai, lo Shoin-ji (\u677e\u852d\u5bfa), del suo villaggio ad Hara (Prefettura di Shizuoka). Studi\u00f2 il Sutra del Loto (\u5999\u6cd5\u84ee\u83ef\u7d93, \"My\u014dh\u014d Renge Ky\u014d\") che tuttavia non apprezz\u00f2 se non come un banale insieme di racconti sul \"karma\" (giapponese \u696d \"g\u014d\"). A diciannove anni lesse di come mor\u00ec il grande maestro cinese Y\u00e1nt\u00f3u Qu\u00e1nhu\u014d ( \u5dd6\u982d\u5168\u8c41, 828\u2014887) perdendo di conseguenza ogni fede e allontanandosi per alcuni anni dalla pratica religiosa. \nInizi\u00f2 l'attivit\u00e0 di monaco itinerante giungendo al tempio Eigen-ji (\u6c38\u6e90\u5bfa) dove, all'eta di ventidue anni, ebbe una prima esperienza del \"kensh\u014d\" (\u898b\u6027) leggendo un sutra, esperienza che approfond\u00ec con l'esercizio del \"k\u014dan\" \"Mu\" del maestro cinese Zh\u00e0ozh\u014du C\u00f3ngsh\u011bn (\u8d99\u5dde\u5f9e\u8ad7, giapp. J\u014dsh\u016b J\u016bshin, 778-897), k\u014dan che 'esplose' nella sua \"rivelazione\" al suono delle campane del tempio. Profondamente colpito da questa esperienza ritenne che fosse unica al mondo e di essere quindi profondamente illuminato, tuttavia l'abate del tempio si rifiut\u00f2 di certificarla. \nSi rec\u00f2 quindi da un famoso maestro, D\u014dky\u014d Etan (\u9053\u93e1\u6167\u7aef, 1642-1721), che ritenendo Hakuin particolarmente dotato lo prese con s\u00e9 trattandolo, come \u00e8 costume nello Zen, nel modo pi\u00f9 duro. Arrivando a picchiarlo e a gettarlo nel fango pi\u00f9 volte. Ormai prossimo all'esaurimento, durante la questua quotidiana incontr\u00f2 una vecchia che gli rifiut\u00f2 l'elemosina e rimasto impalato davanti alla sua porta fu aggredito a colpi di bastone dalla stessa e cadde svenuto per terra. Ebbe in quella circostanza finalmente l'illuminazione pi\u00f9 profonda. Tornato da D\u014dky\u014d, il maestro cap\u00ec subito lo stato di Hakuin e gli chiese \"Dammi subito la buona notizia!\". Ascoltato il racconto di Hakuin gli rispose 'Finalmente ci sei!'. \nMa le prove di Hakuin furono davvero dure e dopo queste esperienze, ebbe ogni sorta di disturbi nevrotici, paure ed incubi. Consigliato, raggiunse dopo una scalata molto faticosa l'eremita Hakuyu (\u767d\u5e7d) che viveva su un'impervia montagna. Questi lo cur\u00f2 con la tecnica del Campo di cinabro (giapponese \u4e39\u7530 \"tanden\") restituendogli l'equilibrio mentale. Nel 1718 torn\u00f2 finalmente nel monastero da dove era partito, lo Shoin-ji di Hara dove ebbe un'ulteriore profonda illuminazione che lo port\u00f2 a riconsiderare il valore profondo del Sutra del Loto avendone, a sua detta, penetrato il significato. \nAccolse numerosi discepoli e part\u00ec numerose volte per delle conferenze che avevano come obiettivo la riforma dello Zen Rinzai del ramo \"Y\u014dgi\" (\u694a\u5c90) a cui confer\u00ec la forma attuale. Hakuin si batt\u00e9 fino alla sua morte, avvenuta nel 1769, per far tornare lo Zen Rinzai alla sua purezza originaria di sola pratica meditativa (\"zazen\") e di \"k\u014dan\" eliminando le pratiche j\u014ddo (\u6d44\u571f) che avevano preso piede nei monasteri Zen Rinzai del suo tempo. \nInsegn\u00f2 lo Zen anche ai contadini e lascio numerose opere scritte tra cui:\nDi lui \u00e8 noto il \"k\u014dan\" \"del suono di una sola mano\":\nTutti i maestri Zen Rinzai oggi conservano nel loro lignaggio il nome di Hakuin."}
{"id": "1720643", "revid": "125194949", "url": "https://it.wikipedia.org/wiki?curid=1720643", "title": "Stati Generali della Repubblica delle Sette Province Unite", "text": "Gli Stati Generali della Repubblica delle Sette Province Unite (in olandese \"Staten-Generaal\"), o Stati Generali dell'Aia, costituirono (in teoria) il corpo supremo delle istituzioni repubblicane della Repubblica delle Sette Province Unite, dalla proclamazione dell'indipendenza dalla Spagna, all'invasione francese del 1795, che mise fine all'esistenza di quella Repubblica.\nOrigini.\nL'espressione \"Stati Generali\" ha origine medievale con riferimento ai Paesi Bassi, alle convocazioni dei rappresentanti delle province appartenenti ai Duchi di Borgogna. Il primo ebbe luogo a Bruges, il 9 gennaio 1464, su iniziativa del duca Filippo III il Buono. Seguirono altre riunioni, convocate su base pi\u00f9 o meno regolare, tenute nel castello di Coudenberg, presso Bruxelles (nell'allora Brabante).\nA differenza del parlamento inglese, sostanzialmente coeso nella sua struttura, gli Stati Generali dei Paesi Bassi erano un corpo composito, formato dai rappresentanti di ben diciassette province, particolarmente gelose delle loro autonomie e dei loro privilegi: un organismo comune\navrebbe dovuto assicurare l'espressione unitaria degli interessi del paese, ma le sue decisioni potevano essere respinte dagli Stati Provinciali, organi rappresentativi delle singole province e dalle citt\u00e0. Il rapporto fra gli Stati Generali ed il potere monarchico, gi\u00e0 dialettico sotto il dominio della dinastia del Duchi di Borgogna, divenne estremamente problematico sotto gli Asburgo di Spagna. \nLa concezione imperiale del potere di Carlo V, originario di Gand, si era riflessa nella tolleranza seguita anche sotto il governatorato di Margherita d'Austria; il cambio di gestione, impresso da Filippo II, produsse lo scoppio di quella drammatica guerra civile che avrebbe visto nel 1567 la durezza del Duca d'Alba: la decapitazione a Bruxelles di Lamoral, conte di Egmont e Philip de Montmorency, conte di Horn, violava anche simbolicamente i privilegi degli Stati generali, visto che i due nobili ne facevano parte ma non godettero neppure del relativo \"aforamiento\", finendo processati e condannati dal Consiglio dei torbidi.\nEvoluzione.\nL'Atto di Abiura del 1581.\nDopo l'Atto d'Abiura del 26 luglio 1581, la dichiarazione di indipendenza dal Regno di Spagna di Filippo II, ciascuna delle sette province ribelle costitu\u00ec i propri Stati Generali, che presero il posto del sovrano quale suprema autorit\u00e0 dello Stato e, al contempo, autorit\u00e0 governativa delle province ribelli, ormai note come \"Unione dei Paesi Bassi\".\nFormalizzazione dell'Assemblea.\nNel 1593, vennero costituiti gli \"Stati Generali dei Paesi Bassi\". Essi riunivano i rappresentanti di ciascuno dei sette Stati Generali delle sette province: Olanda, Zelanda, Utrecht, Gheldria, Overijssel, Frisia, e Groninga. Questi ultimi presero, da allora, ad essere chiamati Stati Provinciali, ma conservarono gran parte dei propri poteri e della propria autonoma capacit\u00e0 di influenza. L'assemblea era costituita da 12 rappresentanti di cui 3 designati dall'Olanda, 2 ciascuno designati rispettivamente da Zelanda, Frisia e Gheldria ed uno ciascuno quali rappresentanti di Groninga, Utrecht e Overijssel. Drenthe, nonostante fosse di fatto l'ottava provincia della repubblica, non fu mai elevata a rango di provincia e non ebbe mai diritto di essere rappresentata agli Stati Generali. Gli Stati Generali dei Paesi Bassi si riunivano, allora come oggi, nella citt\u00e0 dell'Aia, nella provincia d'Olanda.\nAmbiti di autorit\u00e0 riservati.\nL'autorit\u00e0 degli \"Stati Generali dei Paesi Bassi\" non riusc\u00ec mai ad imporsi ai singoli 'Stati Provinciali', particolarmente quelli delle province pi\u00f9 ricche, come l'Olanda. A parziale mitigazione, l'assemblea aveva particolare potest\u00e0 su due rilevanti ambiti di potere:\nCessazione.\nL'8 gennaio 1795 l'armata del generale Pichegru attravers\u00f2 il fiume Waal gelato. Alla notizia i comitati rivoluzionari olandesi diedero vita alla cosiddetta Seconda Rivoluzione batava e proclamarono la Repubblica Batava. La fuga in esilio dello statolder Guglielmo V, il 18 gennaio, pose fine all'esistenza della Repubblica delle Sette Province Unite, mentre veniva proclamata la Repubblica Batava.\nPurtuttavia, i suoi \"Stati Generali\", ancorch\u00e9 largamente rinnovati nella loro composizione, sopravvissero alcuni mesi. Una nuova assemblea venne convocata e si riun\u00ec il 1\u00ba marzo 1796, ma sotto il nome di \"Assemblea Nazionale\", secondo il modello dell'omonima assemblea di Parigi che, il precedente 26 ottobre 1796, aveva sostituito la precedente Convenzione Nazionale.\nSuccessivi sviluppi.\nLa denominazione di \"Stati Generali\" venne recuperata da Guglielmo, figlio del fuggitivo statolder Guglielmo V del 1795, quando questi pot\u00e9 rientrare nei Paesi Bassi, il 30 novembre 1813, un mese e mezzo dopo la sconfitta di Napoleone il Grande alla battaglia di Lipsia.\nOltre un anno pi\u00f9 tardi, nel 1815, Guglielmo V concesse una costituzione, che prevedeva l'elezione, a suffragio ristretto, di un parlamento ribattezzato, appunto, \"Stati Generali\", bench\u00e9 avesse pochissimo a che fare con quell'antica istituzione."}
{"id": "1720646", "revid": "339392", "url": "https://it.wikipedia.org/wiki?curid=1720646", "title": "Earth Day", "text": ""}
{"id": "1720648", "revid": "49022", "url": "https://it.wikipedia.org/wiki?curid=1720648", "title": "Regno degli Iclingas", "text": ""}
{"id": "1720649", "revid": "228587", "url": "https://it.wikipedia.org/wiki?curid=1720649", "title": "Rotone", "text": "Il rotone \u00e8 una eccitazione elementare, o quasiparticella, presente nell'elio-4 superfluido.\nLa relazione di dispersione delle eccitazioni elementari in questo superfluido mostra dapprima un incremento lineare dell'energia con il che raggiunge quindi un massimo, seguito infine da un minimo. Le eccitazioni nella regione lineare sono chiamate fononi, mentre quelle intorno al minimo sono chiamate rotoni. Le eccitazioni vicino al massimo sono qualche volta chiamate \"maxoni\"."}
{"id": "1720678", "revid": "254059", "url": "https://it.wikipedia.org/wiki?curid=1720678", "title": "Castel Fontana", "text": "Castel Fontana (o anche \"Castel Brunnenburg\"; \"Brunnenburg\" in tedesco) \u00e8 un castello medievale presso Tirolo, nel Burgraviato ed in val Venosta (BZ).\nStoria.\nIl castello fu edificato nel 1241, allora nel territorio della diocesi di Coira, da Wilhelm Tarant al servizio del Conte Alberto III di Tirolo. Nel tempo fu diverse volte distrutto e quindi ricostruito. Il castello deve probabilmente il suo nome ad una sorgente, che poteva essere esistita nelle vicinanze del castello; anche le attestazioni del castello come \"Prunnenberch\" nel 1285 e \"Brunnberg\" nel 1437 fanno propendere per tale etimologia. Un'altra ipotesi fa derivare il nome del castello da quello di uno dei suoi numerosi proprietari.\nNel 1356 fu acquistato dai fratelli Heinrich e Johann von Bopfingen. Heinrich era parroco di Tirolo, delegato di Ludovico von Brandenburg e Capitano della contea del Tirolo (fino al 1359); Johann era soprannominato il \"trovatore\" (Minnes\u00e4nger).\nNel 1421 il castello fu acquistato dal capellano del Duca Federico Tascavuota, Ulrich Putsch, che successivamente divenne vescovo della Diocesi di Bressanone.\nNel 1457 il castello fu acquistato da Hans (o Johann) von Kripp, alla famiglia del quale appartenne sino al 1812, anche se gi\u00e0 nel 1600 la fortificazione veniva descritta come \"vecchio castello diroccato\".\nNel 1705 il contadino Gregor Hofer inizi\u00f2 a far restaurare il castello, realizzando alcuni lavori strutturali.\nNel 1884 un altro contadino, Michael Sonnenburger, borgomastro di Tirolo, prese possesso del castello. Fu nel 1889 che si inaugur\u00f2 il tiro a segno, con grande parata di Sch\u00fctzen, e come ospite d'onore l'arciduca Francesco Ferdinando, che fu poi assassinato a Sarajevo nel 1914.\nNel 1903 il castello fu acquistato da Karl Schwickert, industriale di Pforzheim (in Renania), il quale diede inizio ad un restauro, senza risparmio di mezzi e risorse. Questo restauro, per\u00f2, trasform\u00f2 radicalmente la struttura del castello, che venne quasi ridisegnato seguendo il gusto del nuovo proprietario (si nota un vago richiamo allo stile neogotico). L'opera non fu mai terminata a causa della morte di Schwickert (1927), ed il castello cadde nuovamente in rovina.\nNel 1955 il castello fu acquistato dal principe Boris de Rachewiltz (professore ed egittologo), che nel 1946 aveva sposato Mary, la figlia del poeta statunitense Ezra Pound e di Olga Rudge. Pound vi risiedette dal 1958 fino alla sua morte. Nel periodo che trascorse al castello, il poeta compose gli ultimi 6 dei suoi 116 \"Cantos\".\nDiventato il \"Museo agricolo Brunnenburg\" (\"Landwirtschaftsmuseum Brunnenburg\") nel 1974, il castello illustra usanze e modi di lavoro dei contadini della zona, ed \u00e8 attualmente visitabile ogni giorno, da aprile ad ottobre.\nIl castello ospita pure un \"Ezra Pound Center for Literature\", legato alla \"University of New Orleans\" (USA)."}
{"id": "1720686", "revid": "60782521", "url": "https://it.wikipedia.org/wiki?curid=1720686", "title": "Funzione di spesa", "text": "La funzione di spesa in microeconomia \u00e8 definibile come quella funzione che, dati i prezzi dei beni (formula_1), associa ad ogni dato livello di utilit\u00e0 (formula_2) del consumatore l'esborso minimo necessario per il suo soddisfacimento.\nFormalmente si ha:\ndove ci \u00e8 il consumo del bene i e U(.) \u00e8 la funzione di utilit\u00e0 continua.\nLa funzione di spesa \u00e8 dunque la funzione valore del problema di minimizzazione della spesa, problema di minimizzazione vincolata che rappresenta il problema \"duale\" di quello di massimizzazione dell'utilit\u00e0 dato il vincolo costituito dalle risorse disponibili, la cui funzione valore \u00e8 la funzione di utilit\u00e0 indiretta. \nPropriet\u00e0 della funzione di spesa.\nData una funzione di utilit\u00e0 continua che rappresenta un sistema di preferenze localmente non soddisfatte, la funzione di spesa \u00e8:\nLa propriet\u00e0 4 deriva dal fatto che l'aumento della spesa che fa seguito ad un aumento del prezzo del bene i-esimo (formula_10) non pu\u00f2 mai essere maggiore di formula_11, dove formula_12 \u00e8 la quantit\u00e0 del bene i-esimo consumata prima dell'aumento di prezzo. Maggiore \u00e8 la sostituibilit\u00e0 tra beni, maggiore sar\u00e0 la concavit\u00e0 della funzione di spesa rispetto ai prezzi, poich\u00e9 il consumatore tender\u00e0 a sostituire il bene che \u00e8 diventato relativamente pi\u00f9 costoso con gli altri il cui prezzo \u00e8 rimasto costante, con questo \"sterilizzando\" parte dell'aumento di prezzo. Al limite, in caso di perfetta complementarit\u00e0 tra i beni, si avr\u00e0 una funzione di spesa lineare rispetto ai prezzi."}
{"id": "1720689", "revid": "767487", "url": "https://it.wikipedia.org/wiki?curid=1720689", "title": "Setmana Catalana", "text": "La Setmana Catalana de Ciclisme \u00e8 stata una corsa a tappe maschile di ciclismo su strada che si svolse in Catalogna, Spagna, dal 1963 al 2005. L'ultima edizione venne inserita nel calendario UCI Europe Tour, classe 2.HC.\nAlbo d'oro.\n\"Aggiornato all'edizione 2005.\""}
{"id": "1720691", "revid": "392652", "url": "https://it.wikipedia.org/wiki?curid=1720691", "title": "Maria Galvany", "text": "Biografia.\nDel grande soprano Galvany sono incerte le prime esperienze e anche la sua data di nascita che secondo alcune fonti pare risalire al 1875. Di sicuro si sa che ebbe modo di studiare al Conservatorio Reale di Madrid, sotto la guida L\u00e1zaro Mar\u00eda Puig e Napoleone Verger, debuttando nel 1896 a Cartagena nella \"Lucia di Lammermoor\" di Donizetti.\nIn seguito ha cantato in molti teatri europei, ammirata e molto richiesta specie per le sue doti di fine virtuosista della voce, splendida interprete di Ofelia nell'Haml\u00e8t di Thomas, Rosina ne \"Il barbiere di Siviglia\" di Rossini, Gilda nel \"Rigoletto\" di Verdi, \"La sonnambula\" di Bellini e altri ruoli tipici del repertorio di lirico leggero.\nEbbe modo di cantare in diversi teatri di Londra (insieme con Antonio Sabellico), a Parigi, in Italia (a pi\u00f9 riprese, tra cui a Milano al Teatro dal Verme e a Parma in Sonnambula), in Belgio, Paesi Bassi, Russia e poi in Sud America. La sua data di morte, attribuita a lungo al 1949, a seguito della confusione con il soprano Fanny Maria Rollas Galvani, \u00e8 stata recentemente confermata al 1927\nRepertorio.\nLa sua voce, di un colore dolce e morbido, gode di un supporto tecnico molto importante, tanto che la posizione della voce \u00e8 sempre molto alta e, quindi, il suono molto preciso e intonato, caratteristiche che di certo hanno fruttato la popolarit\u00e0 alla Galvany, che dal 1905 ebbe modo di incidere numerosi cilindri fonografici, a fianco di illustri colleghi, primo fra tutti il grande baritono Titta Ruffo. Infatti \u00e8 famoso il suo duetto dal Rigoletto, realizzato in due cilindri, da \"Tutte le feste al tempio\" fino a tutta la scena de \"la Vendetta\".\nComunque i suoi cavalli da battaglia erano quelli dove poteva esprimere l'estro virtuosistico (Dinorah, Lucia di Lammermoor, \"L'incantatrice\" di Arditi, Linda di Chamounix, ecc). Molto curiosa \u00e8 anche l'incisione della famosa aria della Regina della notte della Zauberfl\u00f6te di Mozart, con note velocissime e spettacolari, non certo rispettosa della forma e dello stile del brano, ma \u00e8 comunque una delle primissime registrazioni di un brano mozartiano.\nIncisioni.\nEcco di seguito le incisioni su cilindri Path\u00e8 ed Edison conosciute:"}
{"id": "1720692", "revid": "287204", "url": "https://it.wikipedia.org/wiki?curid=1720692", "title": "Maria Leopoldina d'Asburgo", "text": "Biografia.\nMaria Leopoldina era l'ultimogenita di Leopoldo V d'Austria, Gran Governatore del Tirolo, e Claudia de' Medici. Pochi mesi dopo esser venuta al mondo suo padre mor\u00ec. Era la sorellastra di Vittoria Della Rovere.\nIl governo del Tirolo tocc\u00f2 al fratello Ferdinando Carlo, sotto la reggenza della madre Claudia. In una lettera scritta a sua madre, Elisabetta Stuart, l'8 settembre 1641, Carlo Luigi del Palatinato descrisse le intenzioni di suo zio, Carlo I d'Inghilterra, e del cugino di Maria Leopoldina, l'imperatore Ferdinando III, per organizzare un matrimonio tra l'arciduchessa di 9 anni e se stesso; il matrimonio tra loro doveva porre fine a \"tutti i rancori tra le nostre famiglie\". Tuttavia, l'unione non ha mai avuto luogo.\nMatrimonio.\nSpos\u00f2 a Linz il 2 Luglio 1648 l'imperatore Ferdinando III d'Asburgo. Tramite il matrimonio Maria Leopoldina divenne imperatrice, regina di Boemia e di Ungheria. Ferdinando era rimasto vedovo due anni prima di Maria Anna di Spagna, figlia del re Filippo III di Spagna, da cui aveva avuto sei figli.\nMaria Leopoldina e Ferdinando III ebbero un figlio:\nMorte.\nMor\u00ec in seguito alle conseguenze del parto un anno e un mese dopo.\nLe sue spoglie riposano ancora oggi a Vienna nella Kapuzinergruft. Ferdinando si rispos\u00f2 nel 1651 con Eleonora Gonzaga-Nevers, figlia di Carlo I di Gonzaga-Nevers, da cui ebbe altri quattro figli."}
{"id": "1720693", "revid": "1745361", "url": "https://it.wikipedia.org/wiki?curid=1720693", "title": "Palamede (ciclo arturiano)", "text": "Nel ciclo bretone ser Palamede (o Palamedes o Palomides o altre varianti) \u00e8 un nobile cavaliere saraceno e pagano. Appare in svariate opere a tema cavalleresco, fra cui il ciclo della Post-Vulgata e \"Le Morte d'Arthur\", ed esiste pure un poema intitolato a lui. Palamede \u00e8 rivale di ser Tristano, ritenendosi il cavaliere pi\u00f9 forte dopo di lui, ma anche perch\u00e9 desidera ardentemente Isotta, che di Tristano \u00e8 innamorata. Sia Tristano che Palamede figurano tra i cavalieri della Tavola Rotonda.\nPalamede \u00e8 figlio del re saraceno Esclabor di Babilonia, il quale, giunto a Roma, salv\u00f2 l'imperatore e in Britannia divenne amico di re Pellinore. Palamede successe a quest'ultimo nella caccia alla Bestia Errante (un mostro con la testa di serpente e il corpo composto di parti di animali di specie diverse), un'impresa che per\u00f2 si rivel\u00f2 altrettanto disperata come quella di conquistare il cuore della principessa irlandese Isotta. In una sola versione (la Post-Vulgata) egli alla fine ha successo: convertitosi al cristianesimo durante la ricerca del Sacro Graal, Palamede ottiene l'aiuto dei cavalieri Perceval e Galahad, coi quali tende una trappola alla Bestia Errante e la uccide.\nPalamede appare per la prima volta nel \"Tristano in prosa\" (primo XIII sec.). Qui egli partecipa al torneo che ha in palio per il vincitore la mano della principessa irlandese Isotta, ma viene sconfitto da Sir Tristano (per la gioia di Isotta), il quale per\u00f2 gli risparmia la vita. Tristano comunque combatte agli ordini di suo zio, re Marco di Cornovaglia, ed \u00e8 con questi che Isotta deve sposarsi, bench\u00e9 ami Tristano. Palamede vive svariate vicissitudini, salva Brangaine (la serva di Isotta), viene ammesso tra i cavalieri della Tavola Rotonda e affronta ancora diverse volte Tristano, ma i loro duelli finiscono sempre alla pari, senza che si possa stabilire chi dei due sia veramente il pi\u00f9 forte. In seguito i due cavalieri si riconciliano, mantenendo per il resto dell'opera un legame di amicizia-rivalit\u00e0.\nIn \"Le Morte d'Arthur\" Palamede e suo fratello Safir si schierano con ser Lancillotto, quando questi viene bandito da re Art\u00f9, a causa della relazione che aveva con la regina Ginevra, e ripara in Francia. L\u00ec Palamede diventa duca della Provenza.\nSecondo la Post-Vulgata invece l'infido ser Mordred indusse re Marco di Cornovaglia ad uccidere Tristano con la lancia di Palamede. Ser Galvano, un altro cavaliere della Tavola Rotonda e amico di Palamede stesso, uccise quindi il cavaliere saraceno, credendo di vendicare Tristano."}
{"id": "1720720", "revid": "1305772", "url": "https://it.wikipedia.org/wiki?curid=1720720", "title": "Poggiabacchette", "text": "Un poggiabacchette (in cinese , in coreano , in giapponese ) \u00e8 un sostegno per le bacchette per il cibo, usato tradizionalmente nella cucina dell'Estremo Oriente. Impedisce al tempo stesso alle bacchette di contaminarsi e di rotolare sulla tavola.\nProduzione.\nSono prodotti solitamente in materiali diversi come legno, ceramica, vetro, e quelli pi\u00f9 esclusivi anche in giada. Esistono inoltre modi ingegnosi di fabbricarli mediante ritagli di carta, alla maniera degli \"origami\".\nDisposizione sulla tavola (coperto).\nIn Giappone, i poggiabacchette si adoperano nell'apparecchiatura delle cene formali e si collocano di fronte e a sinistra della ciotola. Le bacchette si collocano parallelamente al bordo della tavola con le punte rivolte a sinistra."}
{"id": "1720721", "revid": "167900", "url": "https://it.wikipedia.org/wiki?curid=1720721", "title": "Hashioki", "text": ""}
{"id": "1720725", "revid": "1149807", "url": "https://it.wikipedia.org/wiki?curid=1720725", "title": "Calamako", "text": ""}
{"id": "1720736", "revid": "117220455", "url": "https://it.wikipedia.org/wiki?curid=1720736", "title": "Gianni Zanasi (regista)", "text": "Biografia.\nDopo gli studi di Filosofia all'Universit\u00e0 di Bologna, si iscrive a una scuola di scrittura teatrale e a un corso di cinema diretto da Nanni Moretti. In seguito frequenta il Centro Sperimentale di Cinematografia di Roma dove, nel 1992, consegue il diploma di regia. Il suo esordio alla regia avviene con \"Nella mischia\" (1995), opera prima selezionata alla \"Quinzaine des Realisateurs\" del Festival di Cannes.\nNel 1999 gira \"Fuori di me\" e \"A domani\", presentato in concorso al Festival di Venezia. Del 2004 \u00e8 il documentario \"La vita \u00e8 breve ma la giornata \u00e8 lunghissima\", girato con Lucio Pellegrini e Menzione speciale della giuria Mostra del cinema di Venezia, mentre nel 2007 presenta a fuori concorso \"Non pensarci\", commedia amara con protagonista Valerio Mastandrea. Il film si distingue per critiche positive, notabilmente da parte di Paolo Mereghetti: \"i luoghi comuni della 'finzione all'italiana' sono aggirati, evitati o ribaltati (...) con una leggerezza e una ironia che conquistano\".\nZanasi torna alla regia cinematografica dopo una parentesi televisiva di \"Non pensarci - La serie\", con \"La felicit\u00e0 \u00e8 un sistema complesso\". Nel film, ancora una volta, recitano Giuseppe Battiston e Valerio Mastandrea; la colonna sonora originale \u00e8 firmata Niccol\u00f2 Contessa, in arte I Cani."}
{"id": "1720738", "revid": "767487", "url": "https://it.wikipedia.org/wiki?curid=1720738", "title": "The Briggs", "text": "The Briggs \u00e8 una band melodic hardcore punk californiana formatasi nel 2001.\nStoria del gruppo.\nThe Briggs nacquero nel sud della California nel 2001 come gruppo skate punk. Originariamente chiamati \"I Called\" e rinominati in quanto il nome apparteneva ad un altro gruppo, i The Briggs hanno pubblicato 3 album e 2 EP quasi tutti con l'etichetta SideOneDummy Records ed hanno mantenuto una formazione costante, eccezion fatta per il bassista Duck Matthews, sostituito da Ryan Roberts.\nStile musicale.\nIl loro stile musicale \u00e8 considerato un incrocio tra il punk classico di The Clash, Stiff Little Fingers, Billy Bragg, lo street punk dei Cock Sparrer e dei punk revival Rancid."}
{"id": "1720740", "revid": "322321", "url": "https://it.wikipedia.org/wiki?curid=1720740", "title": "Solarolo", "text": "Solarolo (\"Slar\u00f4l\" in romagnolo) \u00e8 un comune italiano di abitanti della provincia di Ravenna in Emilia-Romagna.\nStoria.\nEt\u00e0 antica.\nIl territorio di Solarolo fu abitato fin dalla preistoria. Nella campagna solarolese \u00e8 stato rinvenuto un villaggio dell'Et\u00e0 del Bronzo. Il sito occupava l'area di sette ettari e fu abitato per un periodo di tempo ragguardevole: quattro secoli, dal 1600 al 1200 a.C. Nel villaggio visse una comunit\u00e0 numerosa, stimata in 400-500 persone, dedite all'allevamento dei bovini e alla coltivazione dei cereali (frumento, orzo, avena e miglio). Il sito custodisce uno dei pi\u00f9 vasti e ricchi patrimoni archeologici della Romagna. Le campagne di scavo sono iniziate nel 2006.\nSono stati rinvenuti altri reperti risalenti all'Et\u00e0 del Ferro.\nAppartengono al periodo romano invece la settantina di \"villae\" (ovvero insediamenti rurali) rinvenute, che hanno restituito marmi, tessere di mosaico, intonaci e dipinti e una lapide funeraria del I secolo a.C. appartenente a cittadini della trib\u00f9 Pollia.\nMedioevo ed Et\u00e0 moderna.\nIl toponimo \"Solarolius\" \u00e8 menzionato per la prima volta l'8 luglio 993 come nome di un \"fundus\". Bisogna attendere il 1138 per leggere del \"castrum Solarolii\" (cio\u00e8 di un centro fortificato), andato distrutto in quell'anno dai Faentini nella lotta contro Bologna per la supremazia del territorio tra i fiumi Santerno e Senio. \nIl \"castrum\" viene poi ricostruito, sempre dai Faentini, verso il 1341, dopo il passaggio dal dominio bolognese a quello dei Manfredi sul feudo. \nLa struttura urbanistica del nucleo originario di Solarolo \u00e8 tipica dei centri di fondazione medioevale, con alcune strade parallele ed una trasversale di collegamento. I tre assi principali erano via Fioroni, Corso Mazzini e via Foschi, i quali erano attraversati perpendicolarmente da via Beltrani. Nel punto in cui via Beltrani incrocia Corso Mazzini sorse la chiesa arcipretale, intitolata inizialmente a San Sebastiano, oggi a Maria Assunta. Il centro abitato era protetto da una palizzata; l'unica porta era rivolta verso ovest. Non vi era ancora una piazza del mercato: le compravendite si effettuavano all'esterno del paese, nello spazio tra la Porta e il canale dei molini di Castel Bolognese-Lugo.\nA partire dal XV secolo le originarie abitazioni in materiali precari (soprattutto legno e paglia) furono sostituite da edifici in muratura. Verso il 1460-65 i Manfredi edificarono una nuova Rocca, incorporandovi la Torre costruita dai bolognesi nel XIV secolo. La rocca si estendeva tra le attuali piazza Garibaldi e via Eugenio Montale. Successivamente la palizzata fu sostituita da una cinta muraria, che inglob\u00f2 la vecchia torre. Il toponimo \u201cvia del Guasto\u201d indica lo smantellamento della vecchia fortificazione ed il riempimento del suo fossato. Nello stesso periodo fu eretto l'oratorio dell'Annunziata con annesso \"hospitale\" per poveri e pellegrini.\nNell'anno 1500 Cesare Borgia espugn\u00f2 Faenza. Solarolo, non potendo ricevere aiuto, si arrese spontaneamente. Terminata la breve signoria del Borgia sulla Romagna, entr\u00f2 a far parte dello Stato Pontificio (1506). Nel 1514 Solarolo usc\u00ec dall'orbita faentina: \"il Castello con le sue ville\" fu concesso in pegno ai Gonzaga nel 1514; due anni dopo inizi\u00f2 il reale dominio della Casa di Mantova che si protrasse fino al 1573, con l'intermezzo del governo diretto di Isabella d'Este (1529-1539). Nel 1542 fu fondato il Monte di Piet\u00e0. I Gonzaga ristrutturarono la rocca ed edificarono la prima residenza municipale. Successivamente Solarolo ritorn\u00f2 a far parte dello Stato della Chiesa. Nel 1574 divenne \"Governo di Consulta\", cio\u00e8 comunit\u00e0 autonoma presieduta da un governatore nominato da Roma, facente parte della Legazione di Romagna. Nel 1587 fu aperta una porta sul lato est delle mura, per migliorare l\u2019accesso da Faenza. L'anno seguente fu edificata la Chiesa del Rosario (1588). Verso la met\u00e0 del Seicento venne soppresso, dopo 130 anni circa di vita, il conventino dei Serviti, situato fuori dal Castello, detto \"di San Sebastiano\" e dal quale proviene il culto al Santo patrono del Paese (assieme a San Rocco). Il terremoto del 1688 colp\u00ec gravemente la rocca manfrediana, che da allora non fu pi\u00f9 abitabile e progressivamente venne smantellata. Il fossato tra la rocca e il paese fu riempito per creare una piazza del mercato (l'attuale piazza Garibaldi).\nI secoli XVII e XVIII, politicamente stabili, furono caratterizzati dal generalizzato fermento dovuto alle confraternite locali, alle quali \u00e8 da attribuire anche la ristrutturazione di edifici di culto: il Santuario della Beata Vergine della Salute (1731-1736) e l'Oratorio dell'Annunziata (1743) (entrambi tuttora esistenti). Lo stesso avvenne per la chiesa arcipretale negli anni 1775-76. Sulle mura di via Mirasole fu costruita una fila di case, sfruttando la favorevole esposizione solare.\nNel 1807 il governo dipartimentale risistem\u00f2 la strada che da Faenza giunge a Felisio e poi a Lugo (l'odierna strada provinciale n. 7) e fu costruito un ponte di legno sul fiume Senio. Ne beneficiarono i collegamenti da Solarolo verso Faenza e verso Lugo. Nello stesso periodo fu edificato in fondo a via S. Sebastiano il primo cimitero comunale esterno all'abitato, come imponevano le leggi napoleoniche. Sar\u00e0 smantellato nel 1870 per essere sostituito da quello attuale. Dal 1810 al 1814, Solarolo visse un breve periodo sotto il dominio del comune di Castel Bolognese, dal quale si emancip\u00f2 nel 1815, divenendo, poi, nel 1816 governatorato della Legazione apostolica di Ravenna, fino a risultare Podesteria del signore di Castel Bolognese dal 1827.\nIntorno alla met\u00e0 del secolo fu edificato l\u2019ospedale (oggi Casa di riposo) che sostitu\u00ec il vecchio \"hospitale\" annesso all'oratorio dell'Annunziata. Con il plebiscito del 1860, Solarolo entr\u00f2 a far parte del Regno di Sardegna, che l'anno dopo divenne Regno d'Italia. Il 24 agosto 1863 Solarolo fu raggiunta dalla ferrovia Castelbolognese-Ravenna. Siccome la linea ferroviaria attraversa via Felisio, la strada fu allargata ed affiancata da alberature. Divenne la via del passeggio del paese e indirizz\u00f2 il successivo sviluppo urbanistico a partire dal nuovo secolo. A fine Ottocento, per facilitare il traffico veicolare, le due porte ad Est e ad Ovest del paese furono abbattute.\nDal XX secolo ad oggi.\nFino al 1944 la seconda guerra mondiale non fu avvertita a Solarolo. Invece, nei quattro mesi durante i quali il fronte si arrest\u00f2 lungo il Senio (dicembre 1944-marzo 1945), il paese fu duramente colpito. L'offensiva finale degli Alleati scatt\u00f2 il 9 aprile, accompagnata da bombardamenti che semidistrussero il paese. Nel centro urbano il 55 % degli edifici and\u00f2 distrutto e il 25 % gravemente danneggiato. Tra i caduti civili si ricordano quelle dell'eccidio di ponte Felisio (2 settembre 1944), vittime di una rappresaglia, e quelle della Torre della Rocca (10 aprile 1945), minata dai tedeschi. La 43\u00aa Divisione Gurka (India) e i soldati della 3\u00aa Divisione del II Corpo d'Armata polacco entrarono in Solarolo l'11 aprile 1945 liberando la cittadina. La chiesa arcipretale, pressoch\u00e9 distrutta, fu demolita, cos\u00ec come il palazzo comunale.\nLa chiesa arcipretale fu ricostruita nel 1955, seguita l'anno dopo dal nuovo Municipio, che comprende la torre civica ricostruita sul modello di quella antica. Verso il 1965, sulla base di antichi disegni fu ricostruita la porta occidentale quattrocentesca. L\u2019espansione edilizia del dopoguerra ha interessato prevalentemente le zone ad est e sud del nucleo antico. Negli anni settanta sono state realizzate, a sud del paese: la zona sportiva (comprendente piscina scoperta e campo da calcio) e la nuova scuola media. Le aree produttive si sono concentrate, a partire dagli anni 1980, ad est del paese, lungo via Felisio.\nDal punto di vista demografico, Solarolo nella seconda met\u00e0 del XX secolo ha avuto una popolazione sostanzialmente stabile: 4.091 abitanti nel 1951, 4.307 nel 1961, 4.153 nel 1971 e 4.212 nel 2001.\nOnorificenze alla citt\u00e0.\nIl 27 gennaio 2012 lo stemma del comune di Solarolo \u00e8 stato insignito della Medaglia d'argento al merito civile, in memoria dei caduti per la libert\u00e0 della seconda guerra mondiale.\nMonumenti e luoghi d'interesse.\nI principali monumenti religiosi del territorio sono il Santuario della Beata Vergine della Salute (costruito nella prima met\u00e0 del XVIII secolo) e l'Oratorio dell'Annunziata. Nel 1736 fu collocata dentro il Santuario la sacra immagine della Vergine che viene celebrata ogni anno nella Festa dell'Ascensione.\nA Solarono sono ancora ben conservate le Mura Manfrediane e la Porta del Castello.\nDi particolare interesse il bassorilievo marmoreo, raffigurante la Madonna col Bambino, conservato nella Sala del Consiglio Comunale. L'opera, risalente alla met\u00e0 del XV secolo, \u00e8 stata recentemente attribuita ad Andrea del Verrocchio.\nIn occasione della Giornata FAI di Primavera 2013, il Comune ha reso accessibili: il rilievo marmoreo della Madonna con Bambino, l'Oratorio dell'Annunziata, il santuario intitolato alla Madonna della Salute ed il sito archeologico dell'Et\u00e0 del Bronzo di via Ordiere.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 469 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nReligione.\nNel comune di Solarolo sono presenti sette parrocchie facenti parte di due diocesi diverse:\nIl principale luogo di devozione mariana \u00e8 il Santuario della Beata Vergine della Salute. La Madonna della Salute viene festeggiata in occasione dell'Ascensione. Nata nel 1730, \u00e8 la festa religiosa pi\u00f9 importante per la comunit\u00e0 solarolese.\nLa \u00abMadonna di Solarolo\u00bb \u00e8 un'antica scultura della Vergine in marmo di Carrara. Per secoli fu visibile nella Rocca cittadina. Sepolta tra le macerie della Torre civica, minata dai tedeschi in fuga alla fine della Seconda guerra mondiale, fu ritrovata pressoch\u00e9 intatta alla met\u00e0 degli cinquanta. Da allora \u00e8 collocata nel salone del consiglio comunale. Nel 2004 \u00e8 stata attribuita con certezza ad Andrea del Verrocchio dal professor Francesco Caglioti.\nEconomia.\nDalle dichiarazioni Irpef del 2011 (basate sui redditi del 2010) emerge che i solarolesi hanno dichiarato in media 19.492 euro. Rispetto al 2009 si registra un aumento del 6,2%, il pi\u00f9 dei comuni del Faentino e uno dei pi\u00f9 alti della Provincia.\nAmministrazione.\nIl comune di Solarolo dal 1\u00ba gennaio 2012 fa parte dell'Unione dei comuni della Romagna Faentina.\nInfrastrutture e trasporti.\nIl ponte sul fiume Senio \u00e8 l'infrastruttura pi\u00f9 importante per la viabilit\u00e0 stradale. Fu realizzato in legno nel 1807. Collega il paese con il territorio faentino.\nSolarolo \u00e8 attraversata dalla linea ferroviaria Castelbolognese-Ravenna (aperta nel 1863) ed \u00e8 dotata della propria stazione, servita da linee regionali."}
{"id": "1720743", "revid": "767487", "url": "https://it.wikipedia.org/wiki?curid=1720743", "title": "Angelo Maria d'Elci", "text": "Biografia.\nAppartenente a una famiglia dell'aristocrazia senese trapiantata a Firenze, per molti versi fu il tipico rappresentante dell'intellettuale cosmopolita del XVIII secolo. Nel 1780 vest\u00ec l'abito dei cavalieri di Malta, senza tuttavia prendere i voti. Si dedic\u00f2, oltre che allo studio delle lingue classiche (latino e greco), anche allo studio di quelle moderne (francese, inglese e tedesco). \nDal 1783 al 1788 soggiorn\u00f2 nella grandi capitali europee (Londra, Vienna e Parigi) e cominci\u00f2 a collezionare prime edizioni di grandi opere letterarie (fra cui la collezione pressoch\u00e9 delle prime edizioni aldine dell\"'ancora secca\", le pi\u00f9 pregiate) e incunaboli. Durante il periodo napoleonico si trasfer\u00ec con la sua collezione a Vienna. Ritorn\u00f2 a Firenze con la Restaurazione. \nNel 1818 regal\u00f2 la sua collezione allo stato e, per accoglierla, il granduca fece aggiungere alla Biblioteca Medicea Laurenziana, su progetto dell'architetto Pasquale Poccianti, la cosiddetta \"Tribuna Elci\", una rotonda inaugurata nel 1841 e attualmente, dopo lo spostamento delle edizioni antiche in luoghi pi\u00f9 idonei alla loro conservazione, utilizzata come aula per conferenze.\nIl D'Elci fu scrittore di epigrammi, molti dei quali in lingua latina con lo pseudonimo di \"Illycinius\", e di \"satire\" sul modello Giovenale. Cur\u00f2 inoltre una edizione critica della Pharsalia di Marco Anneo Lucano."}
{"id": "1720754", "revid": "121757913", "url": "https://it.wikipedia.org/wiki?curid=1720754", "title": "Roberto Papini", "text": "Biografia.\nLa sua attivit\u00e0 di docente ebbe inizio al Museo artistico industriale di Roma, poi dal 1928 insegn\u00f2 Storia dell\u2019arte all\u2019Universit\u00e0 per stranieri di Perugia e infine all'Universit\u00e0 di Firenze. Nell'Ateneo fiorentino dal 1934 insegn\u00f2 Storia dell\u2019arte medioevale e moderna; nel 1941 fu nominato professore ordinario di Storia e Stili dell\u2019architettura nella Facolt\u00e0 di Architettura e dal 1943 gli fu attribuita anche la cattedra di Caratteri stilistici e costruttivi dei monumenti. Dal 1945 al 1952 ricevette l'incarico di professore delegato alla Biblioteca di Architettura.\nRicopr\u00ec importanti cariche amministrative: fu direttore della Galleria comunale di Prato, della Pinacoteca di Brera e della Galleria nazionale d\u2019arte moderna di Roma. Dal 1930 fu redattore del Corriere della Sera. Nel 1933 fu incaricato dal Ministero degli Esteri di soprintendere all'arredamento delle ambasciate, legazioni e consolati all'estero. Numerose le sue collaborazioni a riviste tra cui \"Nuova Antologia\", \"L'illustrazione italiana\" e \"Rassegna italiana\".\nOpere principali.\nFra Giovanni Angelico edizioni della Apollo , Bologna 1925. Ed. numerata di 425 copie .. fotografie della casa editrice Fratelli Alinari di Firenze \nBiblioteca e archivio personali.\nLa biblioteca personale e l'archivio di Roberto Papini sono conservati in parte presso la Biblioteca Berenson di \u201cVilla i Tatti\u201d a Firenze, in parte presso la sede di Architettura della Biblioteca di Scienze Tecnologiche, Universit\u00e0 degli Studi di Firenze. Il fondo conservato alla Biblioteca di architettura fu donato nel 1972 dalla vedova di Roberto Papini, Livia de Kuzmick Papini, grazie a Giovanni Klaus Koenig. \u00c8 composto da 330 libri, 55 periodici, 1.500 cataloghi di mostre, cataloghi di librerie antiquarie, estratti di riviste, opuscoli, manoscritti, appunti, documenti personali, concorsi di architettura, materiale didattico, elaborati di studenti, materiale fotografico (lastre e fotografie), una raccolta di cartoline e una raccolta di articoli di giornale. Il materiale riguarda l'architettura e le arti decorative in Italia dal 1903 al 1956."}
{"id": "1720759", "revid": "767487", "url": "https://it.wikipedia.org/wiki?curid=1720759", "title": "Un mondo senza piet\u00e0", "text": "Un mondo senza piet\u00e0 (\"Un monde sans piti\u00e9\") \u00e8 un film del 1989 diretto da \u00c9ric Rochant.\nProiettato al Festival Internazionale del Cinema di Venezia nel 1989, vi ha ottenuto il Premio della Settimana internazionale della critica."}
{"id": "1720760", "revid": "438678", "url": "https://it.wikipedia.org/wiki?curid=1720760", "title": "Le Petit Criminel", "text": "Le Petit Criminel \u00e8 un film del 1990 scritto e diretto da Jacques Doillon."}
{"id": "1720761", "revid": "767487", "url": "https://it.wikipedia.org/wiki?curid=1720761", "title": "Di giorno e di notte", "text": "Di giorno e di notte (\"P\u00e9dale douce\") \u00e8 un film del 1996 diretto da Gabriel Aghion."}
{"id": "1720762", "revid": "287204", "url": "https://it.wikipedia.org/wiki?curid=1720762", "title": "I liga 1999-2000", "text": "La I liga 1999-2000 fu la 74\u00aa edizione della massima serie del campionato polacco di calcio, la 66\u00aa edizione nel formato di campionato. La stagione inizi\u00f2 il 16 luglio 1999 e si concluse il 28 maggio 2000. Il vinse il campionato per la seconda volta nella sua storia, cinquantaquattro anni dopo la prima volta. Capocannoniere del torneo fu Adam Kompa\u0142a, attaccante del , con 19 reti realizzate.\nStagione.\nNovit\u00e0.\nDalla I liga 1998-1999 vennero retrocessi in II liga il e il ; mentre vennero promossi dalla II liga 1998-1999 il e il .\nPrima dell'inizio della stagione il Petrochemia P\u0142ock ha cambiato denominazione in .\nFormula.\nLe sedici squadre partecipanti si affrontavano in un girone all'italiana con partite di andata e ritorno, per un totale di 30 giornate. La squadra prima classificata era campione di Polonia e si qualificava per il secondo turno preliminare della UEFA Champions League 2000-2001. Le squadre classificatesi al secondo e terzo posto si qualificavano per il turno preliminare della Coppa UEFA 2000-2001, assieme alla vincitrice della Coppa di Polonia, ammessa anch'essa al turno preliminare. Un ulteriore posto veniva assegnato per la partecipazione alla Coppa Intertoto UEFA 2000. Le ultime due classificate venivano retrocesse direttamente in II liga.\nClassifica finale.\nLegenda:\nNote:\nStatistiche.\nClassifica marcatori.\n\"Fonte: 90minut.pl\""}
{"id": "1720763", "revid": "438678", "url": "https://it.wikipedia.org/wiki?curid=1720763", "title": "Microcosmos - Il popolo dell'erba", "text": "Microcosmos - Il popolo dell'erba \u00e8 un documentario del 1996 scritto e diretto da Claude Nuridsany e Marie P\u00e9rennou. Ha come protagonisti gli animali che popolano i prati, in particolare gli insetti e altri invertebrati come ragni e chiocciole.\nPresentato fuori concorso al 49\u00ba Festival di Cannes, \u00e8 stato premiato con il Grand Prix tecnico."}
{"id": "1720764", "revid": "14691", "url": "https://it.wikipedia.org/wiki?curid=1720764", "title": "Wamakonde", "text": ""}
{"id": "1720765", "revid": "767487", "url": "https://it.wikipedia.org/wiki?curid=1720765", "title": "Ceux qui m'aiment prendront le train", "text": "Ceux qui m'aiment prendront le train \u00e8 un film del 1998 diretto da Patrice Ch\u00e9reau.\n\u00c8 stato presentato in concorso al 51\u00ba Festival di Cannes."}
{"id": "1720766", "revid": "729019", "url": "https://it.wikipedia.org/wiki?curid=1720766", "title": "Lipodistrofia", "text": "Per lipodistrofia, in campo medico, si intende una manifestazione clinica caratterizzata da un'anormale o degenerativa condizione del tessuto adiposo. Si pu\u00f2 manifestare come ridistribuzione dei lipidi nel corpo avendo di fatto in alcune parti una mancanza e in altre un eccesso dei grassi, riguardando soprattutto le guance o sulla parte posteriore del collo.\nEtimologia.\nIl termine deriva dal greco, \"lipo\" che significa grasso e \"distrofia\" alterazione della normale crescita.\nTipologia.\nEsistono varie tipologie fra cui la lipodistrofia di Dunnigan, un'anomalia genetica con caratteristiche simili alla sindrome metabolica.\nLa sindrome lipodistrofica \u00e8 una condizione che si manifesta nelle persone HIV positive a seguito delle terapie farmacologiche.\nUn'altra forma di tale malattia \u00e8 l'emiatrofia facciale, dove si riscontra la scomparsa del grasso negli strati di pelle di una parte del volto.\nCasi di parziale lipodistrofia sono stati descritti da studiosi e attualmente sono sotto controlli medici, dove si evincono fra l'altro forme di diabete e infertilit\u00e0.\nEziologia.\nLe cause di tale anomalie sono soprattutto di carattere genetico, ma la Lipodistrofia pu\u00f2 essere dovuta anche a malnutrizione e all'assunzione di determinati farmaci, come anti-retrovirali per il trattamento di infezione da HIV.\nTerapie.\nAttualmente si stanno effettuando esperimenti per comprendere quali terapie farmacologiche siano pi\u00f9 efficaci (come la terapia a base di leptina)."}
{"id": "1720767", "revid": "767487", "url": "https://it.wikipedia.org/wiki?curid=1720767", "title": "Chaos (film 2001)", "text": "Chaos \u00e8 un film del 2001, scritto e diretto da Coline Serreau.\nTrama.\nUna coppia borghese, moderna ma convenzionale. Una notte, per caso, una giovane prostituta irrompe nelle loro vite. La donna verr\u00e0 perseguitata, picchiata, minacciata, ma continuer\u00e0 a lottare con l'aiuto di una signora benestante, prima per la sua sopravvivenza poi per la sua dignit\u00e0 e libert\u00e0."}
{"id": "1720768", "revid": "287204", "url": "https://it.wikipedia.org/wiki?curid=1720768", "title": "I liga 2000-2001", "text": "La I liga 2000-2001 fu la 75\u00aa edizione della massima serie del campionato polacco di calcio, la 67\u00aa edizione nel formato di campionato. La stagione inizi\u00f2 il 22 luglio 2000 e si concluse il 13 giugno 2001. Il vinse il campionato per la settima volta nella sua storia. Capocannoniere del torneo fu Tomasz Frankowski, attaccante del Wis\u0142a Cracovia, con 19 reti realizzate.\nStagione.\nNovit\u00e0.\nDalla I liga 1999-2000 vennero retrocessi in II liga il e il ; mentre vennero promossi dalla II liga 1999-2000 lo e il .\nPrima dell'inizio della stagione il Petro P\u0142ock ha cambiato denominazione in .\nFormula.\nLe sedici squadre partecipanti si affrontavano in un girone all'italiana con partite di andata e ritorno, per un totale di 30 giornate. La squadra prima classificata era campione di Polonia e si qualificava per il secondo turno preliminare della UEFA Champions League 2001-2002. Le squadre classificatesi al secondo e terzo posto si qualificavano per il turno preliminare della Coppa UEFA 2001-2002, assieme alla vincitrice della Coppa di Polonia, ammessa anch'essa al turno preliminare. Ulteriori due posti venivano assegnati per la partecipazione alla Coppa Intertoto UEFA 2001. Le ultime due classificate venivano retrocesse direttamente in II liga, mentre la terzultima classificata disputava un play-off promozione/retrocessione contro la terza classificata in II liga.\nClassifica finale.\nLegenda:\nNote:\nStatistiche.\nClassifica marcatori.\n\"Fonte: 90minut.pl\""}
{"id": "1720769", "revid": "438678", "url": "https://it.wikipedia.org/wiki?curid=1720769", "title": "Je vais bien, ne t'en fais pas", "text": "Je vais bien, ne t'en fais pas \u00e8 un film del 2006 diretto da Philippe Lioret, tratto dall'omonimo romanzo, edito nel 2000, di Olivier Adam.\nTrama.\nFrancia, area parigina, 25 agosto 2005: di ritorno da una vacanza in Spagna, la 19enne \u00c9lise Tellier, detta Lili, viene informata dai genitori che il fratello gemello Lo\u00efc, a seguito di un violento litigio con il padre, da cinque giorni \u00e8 scappato di casa senza dare pi\u00f9 notizie. Lili, che gli \u00e8 molto legata, si dispera per l'accaduto e per il perdurare del silenzio da parte del ragazzo, che unito all'impossibilit\u00e0 di comunicare con lui (non risponde al cellulare) e al persistente glissare dei genitori riguardo all'argomento, la convince che gli sia successo qualcosa di brutto. Il suo crescente stato di angoscia la porta alla depressione e, conseguentemente, a smettere di dormire e mangiare. Il digiuno le fa perdere le forze al punto che collassa in classe. Viene dunque ricoverata in un reparto psichiatrico per la cura della depressione e dell'anoressia, dove per\u00f2 rifiuta di collaborare con i medici, ormai decisa a lasciarsi morire.\nInaspettatamente, dopo circa un mese, riceve una lettera da Lo\u00efc: il ragazzo si scusa per essersene andato senza darle spiegazioni e senza nemmeno salutarla, le racconta che sta girando da una citt\u00e0 all'altra mantenendosi con lavoretti e le dichiara in modo chiaro e deciso che non torner\u00e0 pi\u00f9 a casa, accusando con rabbia il padre di questa situazione e, pi\u00f9 in generale, di aver rovinato le loro vite.\nLa lettera rassicura Lili sul fatto che il fratello sia in vita e le d\u00e0 la forza e la motivazione per ricominciare a mangiare e dunque a rimettersi. Viene quindi dimessa dall'ospedale, ma \u00e8 comunque preoccupata per la vita vagabonda di Lo\u00efc e, sentendo fortemente la sua mancanza, decide di partire alla sua ricerca, cominciando dai luoghi da cui il fratello le ha spedito le lettere. Alla prima missiva ne erano infatti seguite altre, in cui il ragazzo mandava saluti alla madre e alla sorella e non perdeva occasione per colpevolizzare con veemenza il padre per la vita misera, mediocre e meschina che faceva loro condurre.\nLili, mossa dal particolare e fortissimo affetto che prova per il gemello, lo cerca imperterrita, con ostinazione e incrollabile speranza; questa speranza \u00e8 per\u00f2 destinata ad infrangersi contro una dura e cruda realt\u00e0.\nAd aiutarla nella sua ricerca c'\u00e8 Thomas, un ragazzo conosciuto tramite l'amica L\u00e9a. Tra Thomas e Lili nasce un sincero e reciproco amore che li porta a fidanzarsi.\nDopo circa un anno, mentre Lili \u00e8 in vacanza con Thomas nella localit\u00e0 in cui dovrebbe trovarsi Lo\u00efc, vede il padre imbucare una cartolina da quel luogo e capisce che il mittente delle missive \u00e8 il padre anzich\u00e9 il fratello. Lili lo affronta e questi le conferma di aver inviato lettere e cartoline da diverse citt\u00e0 della Francia, a nome di Lo\u00efc, per simulare gli spostamenti di quest'ultimo. Tuttavia la messinscena non fa arrabbiare Lili, perch\u00e9 se ora \u00e8 viva e sana \u00e8 solo grazie alla prima lettera ricevuta quand'era in ospedale.\nPoco dopo, Thomas visita con i propri genitori la tomba di sua nonna presso il locale cimitero e, casualmente, si imbatte nella tomba di Lo\u00efc. Il ragazzo interroga i genitori di Lili in merito e questi gli rivelano la drammatica realt\u00e0: il figlio ha perso la vita in un incidente in montagna, durante una scalata, mentre Lili era in vacanza in Spagna. Hanno deciso di tenere Lili all'oscuro di questa tragedia per evitarle un dolore troppo grande e chiedono a Thomas di mantenere a sua volta il segreto. Il ragazzo li apostrofa come pazzi, ma comunque non rivela alla fidanzata nulla di quanto scoperto.\nIn seguito, Lili trova nel vano portabagagli dell'auto paterna la chitarra preferita di Lo\u00efc, oggetto a cui il ragazzo era molto legato e che non era plausibile avesse lasciato a casa, andandosene. Da questo elemento Lili capisce che i genitori le hanno mentito e che Lo\u00efc \u00e8 molto probabilmente deceduto. A quel punto, la ragazza accetta il lutto, accoglie in s\u00e9 il dolore per la perdita dell'amato fratello, facendosene una ragione e smettendo di cercarlo. Questo doloroso ma necessario processo di elaborazione ed accettazione della perdita emancipa definitivamente Lili dall'adolescenza e la traghetta nell'et\u00e0 adulta. Non chiede dettagli su quanto realmente accaduto ai genitori e, nonostante sia Thomas che Lili siano entrambi giunti, per strade diverse, a conoscere la verit\u00e0, tra di loro non affrontano l'argomento, ma discutono piuttosto di lasciare la citt\u00e0 e andare a vedere il mare.\nColonna sonora.\nDall'album \"Artificial Animals Riding on Neverland\" del gruppo francese AaRON.\nLe due tracce presenti nel film sono \"U-turn\" e \"Mister K\"."}
{"id": "1720771", "revid": "767487", "url": "https://it.wikipedia.org/wiki?curid=1720771", "title": "Non dirlo a nessuno (film 2006)", "text": "Non dirlo a nessuno (\"Ne le dis \u00e0 personne\") \u00e8 un film del 2006 diretto da Guillaume Canet.\nIl soggetto \u00e8 tratto dall'omonimo romanzo di Harlan Coben.\n\u00c8 stato candidato a nove Premi C\u00e9sar, vincendone quattro: miglior regista, migliore attore per Fran\u00e7ois Cluzet, miglior montaggio e miglior colonna sonora.\nTrama.\nAlexandre Beck e sua moglie Margot vanno al lago Charmaine per celebrare l'anniversario del loro primo bacio, incidendo la diciannovesima tacca in un cuore intagliato sulla corteccia di un albero. Cala la sera e i due fanno il bagno raggiungendo una grossa zattera. Dopo una breve discussione, Margot si tuffa e raggiunge il pontile, scomparendo e lanciando un grido: Alex si precipita in suo aiuto, ma una volta raggiunta la scaletta viene colpito da due colpi che lo mettono fuori combattimento.\nOtto anni dopo, il dottor Beck, pediatra di un ambulatorio parigino, riceve un messaggio mail anonimo alla vigilia del ventisettesimo anniversario, con la richiesta di un appuntamento. Per l'uomo, ormai vedovo, si riapre la speranza di rivedere in vita la moglie. All'appuntamento una donna si lascia riprendere da una telecamera pubblica e sembra essere proprio Margot.\nLe indagini sulla morte della donna si erano da poco riaperte a causa del ritrovamento dei cadaveri sepolti di due uomini nei pressi del luogo del delitto. Ha sempre meno credito l'ipotesi iniziale, che attribuiva il delitto a un serial killer, ma gli inquirenti, pur ritornando sul marito, sono sostanzialmente in alto mare.\nGli eventi precipitano quando una misteriosa banda, anch'essa sulle tracce di Margot, uccide dopo un inutile interrogatorio la miglior amica di questa, Charlotte, mettendo nei guai Alex, sul quale ricadono tutti i sospetti. Questi, per andare all'appuntamento datogli via mail dalla persona che lui spera sia la moglie, sfugge all'arresto poi, braccato dalla polizia, si affida alla protezione di Bruno, un malvivente cui aveva curato il figlio. Margot, effettivamente viva, vede il marito pedinato e rinuncia all'incontro. Alex, intravistala, la insegue, ma viene catturato. L'intervento provvidenziale di Bruno salva l'uomo, ma ormai la moglie, avvertito il pericolo, \u00e8 intenzionata a scomparire di nuovo.\nL'azione del suo avvocato, la tenacia dell'abile ispettore Levkowitch e l'affetto dell'amica H\u00e9l\u00e8ne permettono ad Alex di rimettere insieme i pezzi del complicato mosaico, almeno fino al punto cui \u00e8 possibile arrivare. Il pieno coinvolgimento del suocero Jacques Laurentin \u00e8 una certezza per cui, con un microfono addosso e la protezione della polizia, Alex si reca dal personaggio chiave di questa misteriosa vicenda e, effettivamente, ottiene la sua confessione.\nLaurentin racconta che Margot, per aver scoperto che il figlio del potentissimo Neville abusava di alcuni minorenni, venne da questi pestata perch\u00e9 tacesse. Chiamato per soccorrerla, all'insaputa del marito e di tutti gli altri, Laurentin, in un eccesso di difesa della figlia, uccise il ragazzo col suo fucile e poi ne occult\u00f2 il corpo. A Neville furono subito chiare le responsabilit\u00e0 di Margot sulla morte del figlio e cos\u00ec decise di farsi giustizia ingaggiando due killer che Laurentin poi ripag\u00f2 perch\u00e9 non la uccidessero. L'uomo fu poi costretto ad eliminare i due sicari, nonch\u00e9 a procurarsi un cadavere sfigurato per farlo passare per quello della figlia, al riconoscimento della quale fu chiamato lui stesso. Fece scappare poi la figlia facendole credere che il marito fosse morto, il tutto per salvarle la vita. Laurentin rivela anche altre malefatte di Neville tra le quali l'uccisione del padre stesso di Alex.\nAlex consegna alla polizia il memoriale scritto di Laurentin, proprio mentre questi si suicida. Il caso \u00e8 chiuso, ma mentre Alex sta tornando in riva al lago Charmaine dove ritrover\u00e0 la sua Margot, scopriamo che, in precedenza, eludendo l'ascolto della polizia, Laurentin aveva svelato al genero che il giovane Neville, in realt\u00e0, era stato ucciso proprio da sua figlia.\nRemake.\nMiramax e Focus hanno acquisito i diritti per realizzare un remake in inglese."}
{"id": "1720773", "revid": "287204", "url": "https://it.wikipedia.org/wiki?curid=1720773", "title": "Nikola Pokrivac", "text": ""}
{"id": "1720774", "revid": "767487", "url": "https://it.wikipedia.org/wiki?curid=1720774", "title": "Quand j'\u00e9tais chanteur", "text": "Quand j'\u00e9tais chanteur, conosciuto anche in Italia come A modo mio e A modo mio - Quand j'\u00e9tais chanteur, \u00e8 un film del 2006 scritto e diretto da Xavier Giannoli.\n\u00c8 stato presentato in concorso al 59\u00ba Festival di Cannes.\nTrama.\nIl cinquantenne Alain Moreau \u00e8 un crooner molto conosciuto a Clermont-Ferrand, in Alvernia, dove anima frequentemente le serate dei locali. Un giorno incontra la giovane agente immobiliare Marion, madre di un figlio piccolo e sentimentalmente svincolata dal padre del bambino. Dopo la passione iniziale i due si allontanano ma rimangono segretamente innamorati. Nel frattempo un problema alle corde vocali costringe Alain a sospendere le sue esibizioni, facendolo cadere in depressione. Con la scusa della ricerca di un appartamento per lui, Marion lo ricontatta e riprendono un rapporto platonico, sempre comunque attratti uno dall'altra.\nGuarito dai problemi fisici, ad Alain viene proposta un'apparizione in un grande concerto dove si esibiscono glorie musicali degli anni passati, un'offerta che lo mette in ansia e imbarazzo, essendo abituato ai piccoli palcoscenici e ormai consapevole del suo declino. Al momento della sua esibizione, infatti, non se la sente e abbandona il concerto. Marion lo raggiunge in un bar dove si consolano e si lasciano, ognuno per la propria strada: lui torna a cantare nelle sale da ballo, lei agente immobiliare in un'altra citt\u00e0."}
{"id": "1720775", "revid": "765341", "url": "https://it.wikipedia.org/wiki?curid=1720775", "title": "Canoa/kayak ai Giochi della XXVIII Olimpiade - K1 500 metri maschile", "text": "Batterie.\nHanno partecipato alle batterie di qualificazione 28 atleti, suddivisi in 4 batterie di qualificazione: i primi 27 si sono qualificati per le 3 gare di semifinale.\n24 agosto 2004\nSemifinali.\nI primi tre atleti di ogni semifinale si sono qualificati per la finale.\n26 agosto 2004\nFinale.\n28 agosto 2004"}
{"id": "1720776", "revid": "438678", "url": "https://it.wikipedia.org/wiki?curid=1720776", "title": "L'insolito caso di Mr. Hire", "text": "L'insolito caso di Mr. Hire (\"Monsieur Hire\") \u00e8 un film del 1989 diretto da Patrice Leconte.\n\u00c8 un remake di \"Panico\", diretto nel 1946 da Julien Duvivier e tratto anch'esso dal romanzo di Simenon, \"Il fidanzamento del signor Hire\".\n\u00c8 stato presentato in concorso al 42\u00ba Festival di Cannes.\nTrama.\nLo stile di vita appartato ed originale di Mr. Hire, i modi scontrosi e provocatori, oltre che l'oggetto dei lazzi e delle villanie dei bimbi, fanno di lui anche l'indiziato numero uno per un caso di violenza ed assassinio di una giovane, avvenuto in prossimit\u00e0 dell'isolato in cui l'uomo, naturalizzato francese, vive a Parigi e verso il quale qualcuno ha visto fuggire l'omicida.\nTra le insolite occupazioni dell'uomo, oltre all'allevamento di cavie bianche e al virtuosismo nelle piste di bowling, vi \u00e8 l'inquietante abitudine di spiare, attraverso le finestre, ogni attimo dell'esistenza della vicina Alice, compresi i momenti di intimit\u00e0 col suo amante Emile. Anche la reazione della donna, quando si accorge di essere osservata, \u00e8 insolita: non irritazione o minacce, bens\u00ec curiosit\u00e0 e disponibilit\u00e0 ad approfondire la reciproca conoscenza. Ad un appuntamento in un ristorante, Hire le confessa di essere a conoscenza dei motivi alla base di tale atteggiamento: scoprire se egli, la notte del crimine, ha visto Emile rifugiarsi, col soprabito insanguinato, nell'appartamento di Alice. Bench\u00e9 sospettato, non ha denunciato il giovane per non coinvolgere lei, come complice. Le dichiara anche la sua profonda devozione e la invita a seguirlo in Svizzera, nel suo chalet nei dintorni di Losanna.\nMa, nel frattempo, anche l'ispettore ha cambiato pista e, durante un incontro di boxe, cui assiste con Alice, Emile riesce a stento a sottrarsi alla cattura, anche grazie al silenzio di Hire, presente sul luogo, nel suo ossessivo pedinamento dell'amata. Nella stessa occasione implora Alice di trovarsi con lui il giorno dopo sul treno per Losanna.\nMa all'abbandono definitivo di Parigi, preparato scrupolosamente, anche con la soppressione delle amate cavie, la giovane non si fa trovare. Hire la ritrova, invece, nel proprio appartamento, in compagnia dell'ispettore e della borsetta della vittima, ivi nascosta da Alice per accusare lui del crimine, discolpando Emile. In un disperato tentativo di fuga sui tetti, Hire precipita, trovando la morte. Solo successivamente, l'ispettore apprender\u00e0 la verit\u00e0 da una lettera, lasciata da Hire in una cassetta di sicurezza della stazione, in cui l'uomo gli chiedeva di consentire ad Alice di costruirsi con lui una nuova, tranquilla esistenza."}
{"id": "1720778", "revid": "125881678", "url": "https://it.wikipedia.org/wiki?curid=1720778", "title": "Il marito della parrucchiera", "text": "Il marito della parrucchiera (\"Le mari de la coiffeuse\") \u00e8 un film francese del 1990 diretto da Patrice Leconte.\nTrama.\nIl dodicenne Antoine, stregato dalla prorompente femminilit\u00e0 di una opulenta parrucchiera alsaziana, si ripresenta con eccessiva frequenza da lei col pretesto del taglio dei capelli, ma in realt\u00e0 per spiarne, turbato, le forme, e abbandonarsi con precoce morbosit\u00e0 alle prime esperienze olfattive e tattili.\nOrmai cinquantenne, \u00e8 ancora in preda a tali turbamenti adolescenziali, a spiare i gesti e le forme della bella Mathilde, anche questa parrucchiera. La sposa e trascorre il proprio tempo dentro le quattro anguste pareti del locale dove Mathilde lavora, senza mai distogliere lo sguardo da lei, che ne ricambia i sorrisi, e contrappuntandone di soppiatto, appena pu\u00f2, i gesti carezzevoli fra shampoo e lozioni, forbici e pettine intorno alla testa del cliente di turno, con morbose manipolazioni sul corpo di lei, che ne \u00e8 estasiata. Unica alternativa le buffe contorsioni di Antoine, che distrae i clienti con le sue esibizioni di goffo danzatore.\nLo spazio chiuso del locale diventa cos\u00ec il loro habitat diurno e notturno e l'unica cornice dei loro rapporti amorosi, alternati da stravaganti orge a base di colonia e dopobarba, ma anche la prigione dentro la quale diventa ossessivo quel loro concentrarsi unicamente sull'erotismo, fino a farne un assoluto. Improvvisamente Mathilde si suicida annegandosi, ossessionata dal terrore che un giorno possa accaderle di non esser pi\u00f9 desiderata. L'uomo, inconsapevole o distrutto dall'evento, rimarr\u00e0 comunque nel salone ad aspettarla intrattenendo i clienti di passaggio nell'attesa del suo ritorno."}
{"id": "1720779", "revid": "155634", "url": "https://it.wikipedia.org/wiki?curid=1720779", "title": "Pugilato ai Giochi della XXVIII Olimpiade - Pesi welter leggeri", "text": "La categoria dei Pesi welter-leggeri \u00e8 stata la sesta categoria per peso ad Atene 2004, limitata agli atleti di peso inferiore ai 64 kg.\nHanno partecipato 27 atleti."}
{"id": "1720780", "revid": "767487", "url": "https://it.wikipedia.org/wiki?curid=1720780", "title": "Confidenze troppo intime", "text": "Confidenze troppo intime (\"Confidences trop intimes\") \u00e8 un film del 2004 diretto da Patrice Leconte.\nTrama.\nAnna, commessa in una boutique di lusso, dopo aver preso appuntamento per una prima seduta con il dottor Monnier, uno psicanalista, entra nel suo studio e comincia a raccontargli alcuni dei particolari che l'hanno condotta ad avere un colloquio con lui. Dopo un paio di sedute la donna si rende conto di aver commesso un errore: lo studio in cui \u00e8 entrata non \u00e8 quello dello psicanalista, ma quello di William, un fiscalista, il quale non era riuscito in alcun modo ad avvertire la donna del malinteso.\nAnna, apparentemente alterata dalla situazione, fugge via, imbarazzata per aver raccontato alcuni frammenti della sua vita ad un perfetto sconosciuto. Passano alcuni giorni e William, attratto dai racconti di Anna e desideroso pi\u00f9 che mai di rivederla, si mette a cercarla, chiedendo inutilmente notizie al dottor Monnier finch\u00e9 non accade qualcosa di inaspettato agli occhi del fiscalista: la donna si ripresenta nel suo studio, ansiosa di continuare a raccontargli i propri problemi.\nTra Anna e William incomincia a stabilirsi un ambiguo rapporto, dettato dai racconti morbosi e perversi che la donna racconta a lui, terribilmente affascinato da questa situazione che prender\u00e0 una piega inaspettata.\nCritica.\nSecondo \"Il Morandini\", il film \u00e8 \"un thriller sentimentale un po' perverso che gioca con le apparenze, lascia spazio al dubbio, punta sull'incertezza della suspense, diluisce le aspettative, fa alitare tra i due il desiderio, poi l'innamoramento\". \"Il Morandini\" assegna inoltre al film tre stelle su cinque definendolo \"pi\u00f9 fine di Leconte, regista sottovalutato\".\n\"Il Farinotti\" assegna al film tre stelle su cinque ed esalta, sia l'originalit\u00e0 della storia, sia l'altissimo livello recitativo degli attori principali"}
{"id": "1720781", "revid": "155634", "url": "https://it.wikipedia.org/wiki?curid=1720781", "title": "Judo ai Giochi della XXVIII Olimpiade - 90 kg maschile", "text": "La Categoria 90 kg (conosciuta anche come Pesi medi) \u00e8 stata la quinta categoria di peso alle Olimpiadi di Atene 2004. Hanno partecipato 32 atleti. Le gare si sono svolte il 18 agosto.\nRipescaggi.\nGli atleti eliminati dai 4 semifinalisti nei primi round del tabellone principale sono passati ai ripescaggi: questi incontri hanno stabilito i vincitori delle medaglie di bronzo."}
{"id": "1720782", "revid": "287204", "url": "https://it.wikipedia.org/wiki?curid=1720782", "title": "Nuoto ai Giochi della XXV Olimpiade - 200 metri stile libero maschili", "text": "Hanno partecipato alle batterie di qualificazione 55 atleti: i primi 8 si sono qualificati per la finale A, i successivi 8 invece si sono qualificati per la finale B.\nFinale A.\n26 luglio 1992"}
{"id": "1720783", "revid": "298229", "url": "https://it.wikipedia.org/wiki?curid=1720783", "title": "Evgeny Sadovyi", "text": ""}
{"id": "1720784", "revid": "712828", "url": "https://it.wikipedia.org/wiki?curid=1720784", "title": "Torre dello Stregone", "text": ""}
{"id": "1720785", "revid": "712828", "url": "https://it.wikipedia.org/wiki?curid=1720785", "title": "Catapulta Possente", "text": ""}
{"id": "1720787", "revid": "697352", "url": "https://it.wikipedia.org/wiki?curid=1720787", "title": "L'occhio di Sauron", "text": ""}
{"id": "1720803", "revid": "1305772", "url": "https://it.wikipedia.org/wiki?curid=1720803", "title": "Dolphin", "text": ""}
{"id": "1720806", "revid": "327773", "url": "https://it.wikipedia.org/wiki?curid=1720806", "title": "Palazzo delle Contesse", "text": "Il Palazzo delle Contesse, che si affaccia sulla piazza principale della cittadina di Mel (capoluogo del comune di Borgo Valbelluna) in provincia di Belluno a pochi passi dal cinquecentesco palazzo municipale, fu eretto nel secolo XVII. La costruzione completa la linea continua di edifici che racchiudono la piazza nel lato occidentale, mentre sul retro vi \u00e8 una corte pavimentata interna, raggiungibile mediante un portale ad arco a tutto sesto; tale corte \u00e8 circoscritta a Nord da una barchessa indipendente.\nIl nome deriva dalle vicende umane correlate alla vita sentimentale dell'antico proprietario Adriano Del Zotto il quale spos\u00f2 in prime nozze la contessa veneziana Elisabetta Papadopuli e, rimasto vedovo, in seconde nozze, la contessa veneziana Elisabetta Tiepolo.\nGli esterni.\nIl Palazzo delle Contesse si erge su quattro piani di cui l'ultimo \u00e8 un grande sottotetto con capriate lignee a vista. La facciata del palazzo si sviluppa in forma tripartita asimmetrica; nel quadro inferiore della facciata compare una trifora incorniciata da due archi in pietra a sesto ribassato, per quanto concerne le due finestre laterali della trifora, e da un timpano triangolare, per quanto riguarda la finestra centrale; tale trifora interrompe il ritmo severo dato dalle finestre rettangolari, dalle specchiature e dalle fasce di decorazione che definiscono il prospetto.\nSul lato destro della facciata vi \u00e8 un pozzo in pietra, mentre centralmente, ornata da una raffinata ringhiera in ferro battuto, compare una balaustra.\nDal grande arco sulla sinistra della facciata si accede alla corte interna da cui si ammira l'elegante facciata (lato ovest) definita da finestre regolari al piano terra e, ai piani superiori, da arcate in pietra e logge trabeate sostenute da colonne.\nDi particolare fascino sono gli artistici camini, cilindrici e ornati di feritoie in pietra; tali camini sono caratteristici anche di altri palazzi zumellesi.\nGli interni.\nL'interno dell'edificio \u00e8 costituito da un'ampia zona centrale dalla quale si raggiungono i due vani laterali; qui \u00e8 inserita una spaziosa scala in pietra. \nIl piano terra ospita l\u2019\"Ufficio Turistico\" e una sala riunioni con una trentina di posti a sedere. \nSalendo si raggiunge il piano nobile e la vista si apre gradualmente al soffitto affrescato con \"La vittoria dell'Aurora sulla Notte\", attribuito al pittore bellunese del \u2018700 Antonio De Bettio. Abbassando lo sguardo, si scopre poi un pavimento \"alla veneziana\" ricco di decori floreali, geometrici e di stemmi, assai degno di nota.\nIl piano secondo ospita il \"Museo Civico Archeologico\" di Mel, ricco di testimonianze provenienti dalla vicina necropoli paleoveneta.\nSopra, al piano sottotetto con le capriate lignee e i tiranti in metallo a vista, si trova la Sala Conferenze in grado di contenere centotrenta posti a sedere.\nAl piano seminterrato vi \u00e8 la cos\u00ec detta \"Sala dei cacciatori\" adatta a corsi e conferenze, la quale si affaccia sulla suggestiva corte interna, pavimentata in pietra, chiamata dagli zumellesi, \"piazzetta\" e particolarmente adatta ad intrattenimenti all'aperto; la \"piazzetta\" \u00e8 animata nel periodo estivo da serate di musica corale, cinema e teatro. Nella barchessa del Palazzo \u00e8 ospitato l\u2019\"Archivio Storico\".\nManifestazioni.\nAttualmente il palazzo \u00e8 di propriet\u00e0 del comune di Borgo Valbelluna, che sul finire degli anni '80 ne ha curato il restauro, il quale collabora con le numerose associazioni culturali locali per l'organizzazione di manifestazioni di vario genere.\nNel corso degli anni nel palazzo si sono susseguite numerosissime mostre d'arte dedicate ad autori importanti come Tancredi Parmeggiani, Luigi Cima, Fiorenzo Tomea, Bruno Milano, Ennio Finzi, Paolo Cavinato, Toni Piccolotto e molti altri.\nIl palazzo ospita annualmente una mostra del collezionismo, una mostra fotografica e un corso di specializzazione in direzione di coro al quale hanno partecipato nomi illustri della coralit\u00e0 italiana come Stojan Kuret, Sandro Filippi, Carlo Pavese, Marco Berrini, Manolo Da Rold, Mauro Marchetti, Pasquale Veleno, e della coralit\u00e0 internazionale come Javier Busto, Z. Randall Stroope, Mark Anthony Carpio, Ivo Antognini e molti altri.\nNumerosi inoltre gli incontri su temi ambientali e sociali."}
{"id": "1720809", "revid": "1222", "url": "https://it.wikipedia.org/wiki?curid=1720809", "title": "C.Bauhin", "text": ""}
{"id": "1720810", "revid": "6923", "url": "https://it.wikipedia.org/wiki?curid=1720810", "title": "Impresa commerciale", "text": ""}
{"id": "1720813", "revid": "2130303", "url": "https://it.wikipedia.org/wiki?curid=1720813", "title": "Basilica del santuario nazionale dell'Immacolata Concezione", "text": "La basilica del santuario nazionale dell'Immacolata Concezione (in inglese: \"Basilica of the National Shrine of the Immaculate Conception\") \u00e8 una basilica cattolica situata in Washington e dedicata all'Immacolata Concezione, patrona degli Stati Uniti d'America.\nStoria.\nNel 1913, il quarto rettore dell'Universit\u00e0 Cattolica d'America Thomas Joseph Shahan decise di costruire un santuario in onore dell'Immacolata Concezione, che nel 1792, ufficialmente per\u00f2 solo dal 1847, era stata scelta come patrona degli Stati Uniti d'America dall'arcivescovo di Baltimora John Carroll. L'allora pontefice regnante, Pio X, diede il suo assenso alla costruzione della nuova chiesa, contribuendo anche economicamente. Anche il consiglio di amministrazione dell'Universit\u00e0 Cattolica d'America diede il suo parere favorevole e destin\u00f2 alla nuova chiesa una parte dell'area sud-orientale del campus.\nNel gennaio dell'anno successivo, Thomas Joseph Shahan pubblic\u00f2 il primo numero di \"Salve Regina\", destinato a sensibilizzare la costruzione del santuario. Nel 1919 fu scelto il progetto della societ\u00e0 Maginnis &amp; Walsh, composta dagli architetti Charles Donagh Maginnis e Timothy Walsh e la prima pietra venne solennemente benedetta il 23 settembre 1920 dal cardinale arcivescovo di Baltimora James Gibbons.\nLa costruzione del santuario continu\u00f2 fino al 1929, quando venne interrotta dalla grande depressione, con soltanto la cripta terminata. Nel 1953, John Francis Noll, vescovo di Fort Wayne-South Bend, e il cardinale Patrick Aloysius O'Boyle, arcivescovo di Washington, iniziarono una raccolta fondi per continuare la costruzione del santuario, interrotta fin dal 1929.\nIl santuario venne solennemente consacrato il 20 novembre 1959; tuttavia i lavori per la sua costruzione terminarono soltanto due anni dopo, nel 1961.\nNel 1990 il santuario \u00e8 stato elevato al rango di basilica minore da Giovanni Paolo II e, nel 2008, durante la sua visita alla basilica, Benedetto XVI le ha conferito la rosa d'oro.\nDescrizione.\nUbicazione e dimensioni.\nLa basilica sorge in Michigan Avenue, nel quadrante nord-orientale della citt\u00e0 di Washington, nell'angolo sud-occidentale del \"campus\" dell'Universit\u00e0 Cattolica d'America, su un terreno donato dalla stessa nel 1913.\nLa basilica \u00e8 l'edificio di culto cattolico pi\u00f9 grande degli Stati Uniti d'America, l'ottava chiesa del mondo e l'edificio di culto pi\u00f9 alto della citt\u00e0 di Washington.\nLe sue misure sono le seguenti:\nEsterno.\nLa facciata principale del santuario, prospetta sopra un'ampia piazza ed \u00e8 preceduta da una tripla rampa di scale: la prima porta ad un livello intermedio, la seconda al sagrato, che poggia direttamente sul basamento all'interno del quale vi \u00e8 la cripta, e la terza all'ingresso della chiesa.\nAl centro della facciata si apre un'ampia arcata a tutto sesto alta circa 31 metri affiancata da due costoloni con i bassorilievi raffiguranti 26 santi; essi, sui due costoloni, solo disposti su due colonne affiancate con 6 santi ciascuna. In quella esterna si trovano i profeti, in quella interna gli apostoli. In alto, pi\u00f9 grandi rispetto agli altri, sono raffigurati san Pietro Apostolo (a sinistra) e san Paolo apostolo (a destra). Nella parte bassa dell'arcata vi \u00e8 il nartece, sormontato da una statua dell'Immacolata Concezione fra due angeli; nel nartece si aprono tre portali e quello centrale, pi\u00f9 grande rispetto ai due laterali, \u00e8 affiancato da dei bassorilievi scolpiti.\nLe due facciate del transetto sono entrambe precedute da un piccolo portico avente, sulla parte anteriore, tre arcate a tutto sesto poggianti su colonne corinzie appoggiate a pilastri.\nAll'incrocio della navata centrale con il transetto, si eleva la cupola. Essa \u00e8 costituita da un tamburo circolare circondato da una loggia continua costituita da quadrifore sorrette da colonnine. La copertura semisferica \u00e8 coperta da piastrelle policrome formanti disegni geometrici all'interno dei quali sono raffigurati vari simboli mariani, fra cui il monogramma mariano e il giglio.\nAlla sinistra della basilica si eleva il campanile che, con i suoi 100 metri, rende il santuario l'edificio di culto pi\u00f9 alto della citt\u00e0 di Washington. La torre campanaria \u00e8 caratterizzata da una tripla loggia (ispirata al campanile del Duomo di Siena) \u00e8 da una svettante guglia posta sulla sommit\u00e0 come copertura.\nSulla parete esterna dell'abside centrale, si trova un grande bassorilievo con, al centro, l'Immacolata Concezione.\nInterno.\nAll'interno, la basilica si presenta con una complessa struttura a croce latina, con transetto che si innesta nella navata quasi a met\u00e0 della lunghezza della chiesa e parte terminale della chiesa costituita da una tripla abside. Ha una capienza totale di 6.000 persone, di cui 3.500 sedute.\nNel progettare l'interno, gli architetti Charles Donagh Maginnis e Timothy Walsh hanno preso come modello l'interno della basilica di San Marco a Venezia, chiaramente citata nelle cupole della navata centrale e negli ampi matronei.\nLa navata centrale \u00e8 divisa in tre campate, di cui due prima della crociera ed una dopo. Ognuna di essa \u00e8 coperta da una cupola decorata a mosaico su sfondo dorato e dall'ampio matroneo in cui si apre una grande trifora per lato; il matroneo poggia direttamente sulle navate laterali, molto pi\u00f9 strette rispetto alla navata centrale.\nL'ultima campata della navata centrale, la seconda dopo il transetto, si differenzia dalle altre in quanto in essa si aprono tre absidi: una a ridosso della parete fondale, una sul fianco destro e una sul fianco sinistro; ognuna di esse accoglie a sua volta cinque piccole absidiole, ognuna con proprio altare marmoreo.\nLa decorazione musiva della basilica venne progettata da un'apposita commissione presieduta dal mosaicista polacco Jan Henryk de Rosen; rimanendo fedele al progetto originale, nel 2006 \u00e8 stata completata la \"Cupola della Redenzione\" e, nell'anno successivo, la \"Cupola dell'Incarnazione\". Rimane ancora spoglio l'interno della cupola maggiore.\nIl presbiterio occupa la seconda parte della navata centrale, ovvero quella che va dalla crociera all'abside. Nell'ultima campata della navata, trova luogo il maestoso ciborio, posto sopra l'altare maggiore. Il baldacchino marmoreo \u00e8 sorretto da quattro colonne in marmo rosa con capitelli corinzi ed \u00e8 coperto da una cupoletta sormontata dalla statua dell'Immacolata Concezione. Il mosaico dell'abside centrale raffigura il Pantocratore.\nNella chiesa, si trovano circa 80 cappelle dedicate ad un culto diverso della Madonna. La pi\u00f9 recente, dedicata a Nostra Signora di La Vang, \u00e8 stata inaugurata nel 2006.\nNel santuario \u00e8 custodita la tiara di Paolo VI. Dopo la rinuncia alla tiara da parte del pontefice, avvenuto nel 1964, il prezioso copricapo venne messo all'asta per ricavarne denaro da donare ai poveri e fu acquistato dal cardinale arcivescovo di Washington Francis Joseph Spellman; da allora, \u00e8 esposto nella basilica.\nOrgani a canne.\nOrgano maggiore.\nSulla vasta cantoria in controfacciata si trova l'organo a canne, donato nel 1965 dal cardinale Francis Joseph Spellman, \u00e8 stato costruito dalla ditta organaria statunitense M.P. Moller Pipe Organ Company nel 1964 e restaurato ed ampliato fra il 2000 e il 2001 dalla ditta organaria Goulding &amp; Wood.\nA trasmissione elettrica, ha quattro tastiere di 61 note ciascuna ed una pedaliera concavo-radiale di 32, per un numero complessivo di 124 registri e un totale di canne.\nOrgano del coro.\nSopra il matroneo alla sinistra del presbiterio, si trova un secondo organo a canne, anch'esso donato nel 1965 dal cardinale Francis Joseph Spellman, costruito dalla ditta organaria statunitense M.P. Moller Pipe Organ Company nel 1964 e restaurato ed ampliato fra il 2000 e il 2001 dalla ditta organaria Goulding &amp; Wood.\nA trasmissione elettrica, ha tre tastiere di 61 note ciascuna ed una pedaliera concavo-radiale di 32. Dispone di 48 registri per canne.\nOrgano della cripta.\nNella cripta della basilica, si trova un organo a canne; esso \u00e8 stato costruito nel 1997 alla maniera dell'illustre organaro tedesco del XVIII secolo Gottfried Silbermann.\nLo strumento \u00e8 a trasmissione meccanica assistita elettricamente per le combinazioni; ha due tastiere di 61 note ed una pedaliera dritta di 32, con 23 registri complessivi, per un totale di 1.355 canne.\nPrecedentemente nella cripta si trovava l'organo Moller attualmente nella cappella del Santissimo Sacramento."}
{"id": "1720821", "revid": "22356", "url": "https://it.wikipedia.org/wiki?curid=1720821", "title": "Pulmonoscorpio", "text": ""}
{"id": "1720824", "revid": "1718925", "url": "https://it.wikipedia.org/wiki?curid=1720824", "title": "Ugo Volli", "text": "Biografia.\nResidente a Milano, coniugato e con due figli, poi separatosi, attualmente accompagnato dalla professoressa Martina Corgnati, collabora dalla fondazione (1971) alla rivista \"Versus - Quaderni di studi semiotici\", diretta da Umberto Eco. Si \u00e8 laureato nel 1972 con i relatori Corrado Mangione e Ludovico Geymonat. Dal 1973 al 1976 ha lavorato alla casa editrice Bompiani. Dal 1976 al 2009 \u00e8 stato critico teatrale del quotidiano \"La Repubblica\" (ma occasionalmente ha scritto anche per altri giornali e periodici, quali \"L'Espresso\", \"Panorama\", \"L'Europeo\", \"Epoca\", \"Specchio\" (settimanale de \"La Stampa\"), \"Il Mondo\", \"Grazia\", \"Il Mattino\" di Napoli, e \"Avvenire\").\nDal 2006 al 2012 \u00e8 stato presidente della sinagoga riformata Lev Chadash. Oltre a recensire libri su \"Mosaico\", scrive di ebraismo e Medio Oriente su \"Pagine Ebraiche\", \"Moked\", \"Shalom\" e \"Informazione Corretta\". Dalle pagine di quest'ultimo sito si evince la sua adesione alla teoria geopolitica detta Eurabia. Dal 1983 ha insegnato Filosofia del linguaggio presso la Facolt\u00e0 di Lettere e filosofia dell'Universit\u00e0 degli Studi di Bologna, dove ha anche insegnato \"Struttura della figurazione\" (al DAMS, negli anni 1976-1983), collaborando altres\u00ec con l'ISTA (\u00abInternational School of Theatre Anthropology\u00bb, diretta da Eugenio Barba).\n\u00c8 stato consulente scientifico dell'Enciclopedia Treccani per argomenti legati alla moda e ha tenuto seminari a Bonn, Volterra, Lima e New York. Ha insegnato anche \"Semiotica della moda\" a Bologna (1992-2000), \"Storia del costume e della moda\" (1995-2000) e \"Semiotica\" (1994-2002) presso la IULM di Milano. La New Bulgarian University di Sofia (Bulgaria) gli ha concesso una laurea \"honoris causa\" nel giugno 2010.\nHa avuto esperienze di insegnamento anche alla Brown University di Rhode Island, a Sofia (Bulgaria), Haifa e ad Helsinki (alla Facolt\u00e0 di Disegno industriale) e ha fatto parte di diversi collegi per la valutazione di tesi di laurea e ricerche in altre universit\u00e0. Dal 2000 \u00e8 stato chiamato quale professore ordinario dall'Universit\u00e0 degli Studi di Torino, dove insegna \"Semiotica del testo\" e \"Filosofia della comunicazione\", collaborando con altre istituzioni della citt\u00e0 per mostre e altre iniziative culturali. \u00c8 direttore del CIRCE (Centro Interdipartimentale di Ricerca sulla Comunicazione) dell'Universit\u00e0 di Torino e ha guidato ricerche nazionali e internazionali. Presiede il corso di laurea magistrale in Comunicazione e culture dei media."}
{"id": "1720827", "revid": "110157", "url": "https://it.wikipedia.org/wiki?curid=1720827", "title": "Chiesa della Beata Vergine del Ponte", "text": "La chiesa della Beata Vergine del Ponte \u00e8 un edificio religioso che si trova a Cevio, in Canton Ticino.\nStoria.\nVenne costruita nel 1615. Nel 1675 venne eretto il portico antistante la facciata. Nel 1713 venne aggiunto il coro.\nDescrizione.\nLa chiesa ha una pianta ad unica navata, affiancata da cappelle laterali e ricoperta da una volta a botte."}
{"id": "1720828", "revid": "22356", "url": "https://it.wikipedia.org/wiki?curid=1720828", "title": "Pulmonoscorpius", "text": ""}
{"id": "1720834", "revid": "1933156", "url": "https://it.wikipedia.org/wiki?curid=1720834", "title": "Askari (colonie tedesche)", "text": "Nel periodo del colonialismo europeo in Africa, gli askari erano i soldati indigeni africani impiegati nelle Schutztruppe, l'esercito coloniale dell'Impero tedesco. Il numero pi\u00f9 consistente di askari fu arruolato e addestrato nell'Africa Orientale Tedesca (oggi Tanzania) fra la fine del XIX secolo e la prima guerra mondiale. Gli askari furono dapprima sotto l'autorit\u00e0 della Compagnia dell'Africa Orientale Tedesca (Deutsche Ost-Afrika Gesellschaft), che attingeva soprattutto dagli eserciti mercenari sudanesi; in seguito l'arruolamento fu preso in carico direttamente dalle autorit\u00e0 imperiali, e fu esteso a diverse trib\u00f9 dell'Africa orientale, inclusi i Wahehe e gli Ngoni.\nGli askari tedeschi erano soggetti a una disciplina ferrea (come tutti i militari tedeschi dell'epoca), ma erano ben pagati (approssimativamente il doppio dei soldati indigeni arruolati dagli inglesi nei King's African Rifles). I contingenti di askari venivano spesso affiancati in battaglia da altri soldati indigeni irregolari detti \"rugaruga\".\nDurante la Prima guerra mondiale, i circa 11.000 askari al comando del generale Paul Emil von Lettow-Vorbeck furono essenziali nell'impedire la conquista dell'Africa Orientale Tedesca da parte degli alleati inglesi, portoghesi e belgi. Pur essendo stati isolati dalla madrepatria dal predominio navale britannico sulla costa, i tedeschi riuscirono a mettere in atto una strategia di guerriglia che tenne in scacco gli avversari (numericamente superiori) fino a dopo la fine del conflitto.\nNel 1952, il governo tedesco ha stabilito di riconoscere la pensione dovuta ai veterani della prima guerra mondiale ai tanzaniani che avevano prestato servizio come askari nel conflitto."}
{"id": "1720850", "revid": "1872303", "url": "https://it.wikipedia.org/wiki?curid=1720850", "title": "Orlando (Florida)", "text": "Orlando (: ; in inglese americano ) \u00e8 una citt\u00e0 degli Stati Uniti d'America, capoluogo della Contea di Orange, in Florida. Secondo il censimento del 2010 la popolazione era di 238.300 (area metropolitana 1.644.561). Una stima del 2018 parla di 285.713 abitanti (2.387.138 l'area metropolitana) facendone la quarta citt\u00e0 pi\u00f9 grande della Florida. \u00c8 inoltre a capo dell'Area Statistica Metropolitana (MSA) Orlando-Kissimee.\nIl soprannome della citt\u00e0 \u00e8 \"The beautiful city\" e il suo simbolo \u00e8 la fontana del lago Eola.\nStoria.\nAlcuni storici datano il nome di Orlando intorno al 1836 quando un soldato di nome Orlando Reeves mor\u00ec nella zona durante la guerra contro la trib\u00f9 indiana Seminole. Sembra comunque che Reeves gestisse un mulino da zucchero ed una piantagione a circa 50\u00a0km a nord a Spring Garden nella Contea di Volusia e dei coloni trovarono semplicemente il suo nome inciso su un albero e pensarono che fosse un segno per il luogo della sua tomba. In seguito essi si riferirono a quest'area come alla \"Tomba di Orlando\" e pi\u00f9 tardi semplicemente \"Orlando\".\nDurante la seconda guerra coi Seminole l'esercito degli Stati Uniti stabil\u00ec un avamposto a Fort Gatlin, a poche miglia dall'attuale centro, nel 1838, ma fu rapidamente abbandonato quando gli scontri terminarono.\nPrima di essere conosciuta con il suo nome attuale Orlando era conosciuta come Jernigan, dato che il primo colono permanente, l'allevatore Aaron Jernigan, acquist\u00f2 la terra vicino al lago Holden secondo i termini dell'atto di occupazione armata del 1842. Ma la maggior parte dei pionieri non arriv\u00f2 fin dopo la terza guerra coi Seminole, nel 1850 circa. La maggior parte dei primi residenti si diedero all'allevamento sedentario.\nOrlando rimase un sito rurale durante la guerra civile americana, e soffr\u00ec molto l'assedio federale. L'era della ricostruzione port\u00f2 un'esplosione di popolazione che condusse all'incorporazione della citt\u00e0 nel 1875.\nIl periodo tra il 1875 ed il 1895 \u00e8 ricordato come l'\"era dorata\" di Orlando nella quale divenne il centro industriale degli agrumi in Florida. Ma il grande freddo del 1894-95 obblig\u00f2 molti proprietari a rinunciare ai loro agrumeti consolidando quindi il possesso nelle mani di alcuni \"baroni degli agrumi\" i quali spostarono le operazioni pi\u00f9 a sud, principalmente attorno al lago Wales nella Contea di Polk.\nC'erano un paio di importanti famiglie di coloni nell'area. Una delle quali era la famiglia Curry. Nella loro propriet\u00e0 ad est di Orlando c'era l'Econlockhatchee River ed ogni volta i coloni dovevano passare a guado (\"ford\"). Questo port\u00f2 al nome di una delle strade di Orlando, Curry Ford Rd.\nOrlando, la pi\u00f9 grande citt\u00e0 dell'interno della Florida, divenne molto popolare tra gli anni della guerra ispano-americana e la prima guerra mondiale. La citt\u00e0 inoltre ospit\u00f2 anche molte case di cura che crearono la base per gli ospedali odierni.\nNegli anni venti conobbe un enorme incremento edilizio ed i prezzi dei terreni salirono. Durante questo periodo furono costruite molte abitazioni a ridosso del centro. Il boom termin\u00f2 quando molti uragani colpirono la Florida nei tardi anni venti.\nDurante la seconda guerra mondiale degli eserciti furono collocati a Pine Castle. Alcuni di quei soldati rimasero ad Orlando, si sistemarono e crebbero le loro famiglie. Nel 1956 la compagnia di difesa aerospaziale \"Martin Marietta\" stabil\u00ec un'industria ad Orlando. Nel 1958 Pine Castle fu rinominata \"McCoy Air Force Base\".\nForse il pi\u00f9 importante evento economico per Orlando avvenne nel 1965 quando Walt Disney annunci\u00f2 il piano di costruzione per il \"Walt Disney World Resort\". Sebbene Disney avesse valutato citt\u00e0 come Miami e Tampa per la collocazione del proprio parco, le ritenne meno adatte anche in considerazione della maggiore minaccia di uragani nelle stesse. L'apertura del parco nel 1971 sfoci\u00f2 in un'esplosiva crescita demografica ed economica per l'area metropolitana di Orlando che ora racchiude le contee di Orange, Seminole, Osceola e Lake. Come risultato il turismo divenne il fulcro dell'area economica e Orlando \u00e8 classificata come una delle principali destinazioni per vacanze nel mondo.\nUn altro fattore di notevole importanza per la crescita di Orlando accadde nel 1970 quando il nuovo aeroporto internazionale di Orlando fu costruito da una porzione del \"McCoy Air Force Base\". Quattro linee aeree iniziarono a provvedere ai programmi di volo nel 1970. La base militare chiuse ufficialmente nel 1974 e la maggior parte di essa oggi \u00e8 inclusa nell'aeroporto. Oggigiorno \u00e8 uno dei pi\u00f9 trafficati aeroporti del mondo.\nOltre alla base militare Orlando vant\u00f2 anche una presenza navale con il \"Centro di Addestramento Navale di Orlando\", nel 1968. La base ebbe una prominente importanza nella zona, provvedendo all'addestramento delle reclute ma dovette chiudere nel 1993.\nNel 2004 gli uragani \"Charley\", \"Frances\" e \"Jeanne\" si abbatterono sull'area di Orlando causando danni in una vasta zona ed impedendo cos\u00ec il turismo.\nIl 12 giugno 2016 un evento drammatico ha coinvolto la citt\u00e0: un attentatore armato ha fatto irruzione all\u2019interno di un locale gay e ha cominciato a sparare all\u2019impazzata uccidendo una cinquantina di persone e ferendone altrettante.\nGeografia fisica.\nTerritorio.\nSecondo il censimento degli Stati Uniti ha un'area totale di 261,50\u00a0km\u00b2 (242,20 su terra ferma - 19,30 di specchi d'acqua).\nMinneapolis e Saint Paul sono le uniche citt\u00e0 che rivaleggiano con Orlando per il numero di laghi naturali che si trovano nella propria area metropolitana. L'area di Orlando ospita pi\u00f9 di 100 laghi, i pi\u00f9 grandi dei quali sono i laghi Apopka, Eustis, Griffin, Harney, Harris, Jesup, Monroe, Sand Lake, Conway, e Tohopekaliga.\nLa regione di Orlando \u00e8 generalmente pianeggiante eccezione fatta per delle minime colline di sabbia formate dall'azione delle onde nelle ere geologiche antiche quando il livello del mare era molto pi\u00f9 alto. Queste colline sabbiose si trovavano originariamente nella sezione occidentale dell'area metropolitana specialmente nella Contea di Lake. L'area \u00e8 molto incline alla naturale creazione di buchi di scolo per la presenza sotterranea di numerose caverne calcaree. Molti di questi laghi, cos\u00ec come per le caverne, nacquero nella recente storia geologica.\nClima.\nOrlando ha un clima subtropicale caldo e umido e ci sono due principali stagioni ogni anno. Una delle due \u00e8 calda e piovosa e dura da aprile ad ottobre (coincidendo con la stagione degli uragani atlantici). L'altra \u00e8 una stagione fresca (da novembre a marzo) che porta temperature pi\u00f9 moderate e meno piogge. Il caldo e l'umidit\u00e0 sono causati principalmente dalla bassa elevazione, dal terreno ricco di acqua, dalla prossimit\u00e0 dell'Oceano e dalla posizione relativamente vicina al Tropico del Cancro. Il pi\u00f9 delle volte il tempo \u00e8 oltretutto condizionato dai movimenti della Corrente del Golfo.\nDurante la stagione umida estiva le temperature minime non scendono sotto i 21\u00a0\u00b0C (generalmente si attestano almeno sui 23-24\u00b0) e la media delle massime di giorno arriva ai 33-34\u00a0\u00b0C. Nonostante la citt\u00e0 non registri temperature sopra i 38\u00a0\u00b0C l'estrema umidit\u00e0 spesso porta l'indice di calore sopra i 43\u00a0\u00b0C. Il record della citt\u00e0 \u00e8 di 39\u00a0\u00b0C registrato nel 1998. Durante questo periodo capitano quotidianamente forti tempeste pomeridiane. Queste tempeste sono causate dalle masse d'aria del Golfo del Messico che collidono con quelle dell'Oceano Atlantico proprio sulla Florida centrale portando spesso forti venti, piogge pesanti e violenti fulmini. Capita che ci si riferisca ad Orlando come alla capitale mondiale dei fulmini, ma in effetti \u00e8 seconda dietro al Centro Africa per frequenza di fulmini caduti. L'umidit\u00e0 inoltre evita grandi sbalzi di temperatura da un giorno all'altro e soprattutto dal giorno alla notte.\nDurante la stagione invernale l'umidit\u00e0 \u00e8 inferiore e le temperature sono molto pi\u00f9 moderate oltre che pi\u00f9 fluttuanti. La media della minima in gennaio si aggira sui 10\u00a0\u00b0C e la massima sui 22\u00a0 e molto raramente si scende sotto gli 0\u00a0\u00b0C, infatti la temperatura pi\u00f9 fredda mai registrata \u00e8 stata di -9\u00a0\u00b0C nel 1985. Anche a ragione del fatto che la stagione invernale \u00e8 molto pi\u00f9 asciutta e le temperature pi\u00f9 fredde arrivano dopo che i fronti freddi sono passati, Orlando non vede quasi mai la neve.\nLa media annuale di piogge ad Orlando \u00e8 di 1280\u00a0mm l'anno, la maggior parte delle quali capitano tra giugno e settembre. I mesi tra dicembre e maggio sono quelli pi\u00f9 secchi. Durante questi mesi c'\u00e8 spesso pericolo di incendi. Nel 1998 si verific\u00f2 un'inusuale umidit\u00e0 in gennaio e febbraio seguita da siccit\u00e0 durante la seguente primavera ed estate generando cos\u00ec una stagione record per quanto riguarda gli incendi.\nOrlando \u00e8 a moderato rischio di uragani anche se bisogna notare che la Florida del sud e la regione costiera sono ancora pi\u00f9 esposte a questo tipo di eventi. Proprio per il fatto che la periferia est dell'ampio agglomerato urbano si trova in linea d'aria 64\u00a0km all'interno dalla costa atlantica e la periferia ovest 97\u00a0km all'interno dal Golfo del Messico oltre che 320\u00a0km a nordovest dell'area di Miami generalmente gli uragani arrivano in citt\u00e0 un po' indeboliti. La citt\u00e0 ha comunque visto uragani potenti. Nella famosa stagione degli uragani del 2004 Orlando fu colpita in 3 diverse occasioni, subendo danni notevoli; il peggiore fu l'uragano Charley.\nGeografia antropica.\nOrlando \u00e8 il centro dell'Area Statistica metropolitana Orlando-Kissimmee, colloquialmente detta \"Greater Orlando\" o \"Metro Orlando\". L'area include 4 contee (Orange, Osceola, Seminole, Lake) ed \u00e8 attualmente la 28\u00aa area metropolitana pi\u00f9 grande degli USA con una popolazione di 1.933.255.\nEconomia.\nAltri settori in via di sviluppo sono l'industria dei film, dei giochi elettronici e della televisione, le quali sono aiutate dalla presenza degli Universal Studios, Disney-MGM Studios ed altre compagnie e scuole di spettacolo.\nIl tasso di disoccupazione \u00e8 molto basso, si aggirava intorno al 2,8% nell'ottobre 2006. Il risultato \u00e8 una gigantesca crescita urbana anche nelle zone periferiche con un conseguente aumento del costo degli immobili. Dal 2004 al 2005 i prezzi sono saliti del 34%.\nOrlando \u00e8 molto vicina alla \"Patrick Air Force Base\", alla \"Cape Canaveral Air Force Station\" ed al \"Kennedy Space Center\", cos\u00ec da risultare comoda per i lavoratori della periferia. Permette inoltre un facile accesso a Port Canaveral, un importante terminale navale. Proprio per la sua vicinanza alla \"Space Coast\", vicino al \"Kennedy Space Center\", molte compagnie tecnologiche si sono spostate nell'area di Orlando.\nTurismo.\nNonostante si trovi lontano dalle principali attrazioni turistiche Orlando sta vivendo un momento di rilancio in tal senso con molti progetti in costruzione o in pianificazione. Per Orlando si stimano 52 milioni di turisti l'anno. Orlando \u00e8 la seconda citt\u00e0 nel paese per numero di stanze d'albergo. Orlando \u00e8 anche nota per la sua ampia schiera di campi da golf disponibili per golfisti di ogni livello.\nInoltre Orlando \u00e8 una meta vacanziera per personaggi famosi come Tiger Woods e Justin Timberlake.\nUna gran parte dell'area economica di Orlando si occupa di turismo. Pi\u00f9 di quarantotto milioni di visitatori sono arrivati nella regione di Orlando nel 2004. Le aree convegno sono poi importanti per l'economia della regione. Il Centro Convegni della Contea di Orange (\"Orange County Convention Center\") \u00e8 ora il secondo complesso pi\u00f9 grande degli Stati Uniti preceduto solo dal \"McCormick Place\" di Chicago. La citt\u00e0 gareggia con Chicago e Las Vegas per chi ospita la maggior parte di convegni.\nInfrastrutture e trasporti.\nStrade.\nLa strada principale \u00e8 la Interstate 4 che passa dalla barriera a sud-ovest del centro di Orlando. La \"East-West Expressway\" (SR 408) sta conoscendo lavori di allargamento con l'aggiunta di ulteriori corsie; il progetto iniziato nel 2005 non \u00e8 ancora completato. Proprio per questo massivo incremento urbano e per le infrastrutture datate la congestione del traffico \u00e8 un problema quotidiano. Fondamentalmente la carenza di mobilit\u00e0 da est ad ovest crea problemi di traffico settimanalmente.\nAeroporti.\nOrlando \u00e8 servita principalmente dall'Orlando International Airport nonostante vicino sia presente anche il Sanford International Airport. L'\"Orlando Executive Airport\" \u00e8 utilizzato per voli charter ed alcuni voli privati civili\".\"\nFerrovie.\nL'area di Orlando \u00e8 servita dalla linea ferroviaria della \"CSX A\" e da alcuni raccordi ferroviari per la maggior parte della \"Central Florida Railway\". Ci si aspetta che questo servizio riduca il traffico stradale, specialmente tra il centro e la zona periferica dei comuni nelle contee di Seminole e Volusia.\nDal maggio 2014 la citt\u00e0 e i suoi sobborghi sono serviti anche dal servizio ferroviario suburbano denominato SunRail.\nAutobus.\nOrlando \u00e8 servita dalla linea di autobus della \"LYNX\" la quale copre le cinque contee (Osceola-Orange-Seminole-Lake-Volusia). In aggiunta le Greyhound Lines offrono un servizio interno che dalla citt\u00e0 portano in molte localit\u00e0 del paese.\nSociet\u00e0.\nEtnie e minoranze straniere.\nCome le citt\u00e0 di Tampa e Miami, Orlando ha un crescente numero di residenti ispanici. Una larga fetta di questi latini sono anche cubani, figli o discendenti di rifugiati politici della rivoluzione cubana.\nA Orlando sta anche aumentando la comunit\u00e0 di russi, i quali sono immigrati che cercano carriere lavorative e portano le loro famiglie in un paese dal clima pi\u00f9 caldo. L'aumento della presenza russa in Florida \u00e8 secondo solo a quello degli ispanici.\nOrlando ospita la pi\u00f9 numerosa (e sempre crescente) comunit\u00e0 portoricana.\nSanit\u00e0.\nOspedali.\nIl primato di Orlando in campo medico si consolider\u00e0 ulteriormente con il completamento del College di Medicina UCF.\nOrlando ha due sistemi ospedalieri no-profit:\nCultura.\nMedia.\nRadio.\nIl riflesso di ci\u00f2 vede la presenza di numerosi ristoranti a tema ispanico cos\u00ec come per le stazioni radio, dove si parla anche in spagnolo. \nStampa.\nIl quotidiano locale \"The Orlando Sentinel\" \u00e8 pubblicato settimanalmente anche in spagnolo ed \u00e8 chiamato \"El Sentinel\".\nNon tutti gli spagnoli in Florida sono portoricani.\nMusica.\nOrlando \u00e8 stata la culla e la capitale della musica pop nella met\u00e0 degli anni novanta con artisti come Britney Spears, Mandy Moore, NSYNC ed i Backstreet Boys, cos\u00ec come i Creed, i Trivium, From First to Last, Seven Mary Three.\nCinema.\nA Orlando hanno sede la Metro-Goldwyn-Mayer e la Universal Pictures.\nL'attore Wayne Brady \u00e8 di Orlando, cos\u00ec come Delta Burke e Wesley Snipes.\nTeatro.\nL'area metropolitana di Orlando comprende anche un discreto numero di persone occupate nell'ambiente del teatro. Molte scuole professionali e semi-professionali ed anche comunit\u00e0 teatrali punteggiano l'area.\nNella cultura di massa.\nIl film \"Never Back Down\" girato nel 2008 \u00e8 ambientato proprio a Orlando.\nIl film \"Citt\u00e0 di carta \" del 2015 \u00e8 stato girato ad Orlando.\nIstruzione.\nScuole.\nLa pubblica educazione \u00e8 in mano alle \"Scuole Pubbliche della Contea di Orange\".\nAlcune delle pi\u00f9 grandi scuole private sono:\nUniversit\u00e0.\nOrlando ospita la seconda pi\u00f9 grande universit\u00e0 della Florida, la University of Central Florida.\nMonumenti e luoghi d'interesse.\nL'area di Orlando ospita una grande variet\u00e0 di attrazioni turistiche:\nSport.\nBasket.\nOrlando \u00e8 la casa degli Orlando Magic, franchigia della NBA che ha giocato alla Amway Arena. La squadra \u00e8 arrivata alle finali NBA nel 1995 e nel 2009. Aperta nel 1989, la Amway Arena era una delle pi\u00f9 vecchie della NBA ed \u00e8 stata sostituita nel 2010 dal nuovo Amway Center.\nFootball.\nThe \"Citrus Bowl\" ospita regolarmente partite di campionato di football americano ed il \"Capital One Bowl\", una partita annuale di football collegiale.\nHockey.\nOrlando durante gli anni novanta era sede della squadra di hockey su ghiaccio degli Orlando Solar Bears che militava nella ormai defunta International Hockey League.\nWrestling.\nOrlando oramai \u00e8 divenuta la citt\u00e0 della WWE. Infatti, bench\u00e9 il quartier generale della compagnia sia a Stamford, Connecticut, la citt\u00e0 della Florida ospita il WWE Performance Center, la struttura di allenamento legata al mondo del Professional Wrestling pi\u00f9 all'avanguardia del pianeta. In tale location non solo vengono addestrati i nuovi prospetti della WWE, ma anche i nomi di spicco di NXT (il brand commerciale WWE pi\u00f9 in crescita, guidato da Paul Levesque) si recano al centro quotidianamente per compiere i loro allenamenti. Per questa ragione la maggior parte dei wrestler legati alla WWE oggigiorno ha residenza ad Orlando e, pi\u00f9 in generale, in Florida.\nCalcio.\nNel calcio, Orlando partecipa al massimo campionato americano con il team Orlando City SC dove ha militato il brasiliano Kak\u00e1.\nAmministrazione.\nSindaci.\nL'attuale sindaco \u00e8 il democratico Buddy Dyer.\nGemellaggi.\nOrlando \u00e8 gemellata con le seguenti citt\u00e0:\nAmbasciate e consolati.\nPer la sua importanza come grande destinazione turistica internazionale alcuni governi stranieri hanno stabilito un consolato ad Orlando:"}
{"id": "1720862", "revid": "599013", "url": "https://it.wikipedia.org/wiki?curid=1720862", "title": "Taga", "text": ""}
{"id": "1720867", "revid": "289247", "url": "https://it.wikipedia.org/wiki?curid=1720867", "title": "Museo del Sottosuolo", "text": ""}
{"id": "1720877", "revid": "1305772", "url": "https://it.wikipedia.org/wiki?curid=1720877", "title": "Electrical Storm", "text": "Electrical Storm \u00e8 l'unico brano degli U2 ad essere estratto come singolo dal loro secondo greatest hits \"The Best of 1990-2000\", oltre ad essere una dei due inediti contenuti nel suddetto album (l'altra \u00e8 \"The Hands That Built America\").\nLa canzone \u00e8 la storia di due amanti in continua lite e la tensione che si crea intorno a loro, che viene paragonata appunto ad una \"tempesta\".\nIl brano \u00e8 stato eseguito per la prima volta dal vivo il 2 luglio 2009 a Barcellona, durante la seconda tappa del U2 360\u00b0 Tour.\nIl video.\nIl video musicale del brano \u00e8 stato totalmente girato in bianco e nero, come \u00e8 nello stile del suo regista, Anton Corbijn, fotografo 'storico' degli U2. Sin dalle prime sequenze i protagonisti sono il batterista Larry Mullen, Jr. e l'attrice Samantha Morton, che danno vita ad una intensa storia d'amore tra un uomo e una sirena, perfettamente in linea con i contenuti emozionali del brano. Ai momenti intimi della coppia, si alternano le inquadrature agli altri membri della band. Le riprese sono state fatte ad agosto del 2002 ad \u00c8ze-Sur-Mer, riviera di \u00c8ze, in Provenza (Francia).\nIl video \u00e8 stato girato nel comune di \u00c8ze, in Costa Azzurra."}
{"id": "1720878", "revid": "61051", "url": "https://it.wikipedia.org/wiki?curid=1720878", "title": "Gnome-Rh\u00f4ne 9A Jupiter", "text": "Lo Gnome-Rh\u00f4ne 9A \"Jupiter\" era un motore aeronautico radiale a 9 cilindri raffreddato ad aria che la casa francese Gnome et Rh\u00f4ne produsse su licenza dal 1923.\nPrimo 9 cilindri realizzato dalla ditta, era la copia del britannico Bristol Jupiter al quale vennero nel tempo applicate alcune migliorie.\nVersioni.\nOltre l'originale vennero realizzate due versioni successive dotate la prima di un riduttore di velocit\u00e0 e successivamente di un compressore. "}
{"id": "1720882", "revid": "125016866", "url": "https://it.wikipedia.org/wiki?curid=1720882", "title": "Cacciavite a percussione", "text": "Un cacciavite a percussione - o \"ad impatto\" - manuale \u00e8 uno strumento che fornisce un'intensa e improvvisa forza di rotazione e di spinta quando viene colpito sulla parte posteriore con un martello. Viene spesso utilizzato dai meccanici per allentare o svitare viti, bulloni e dadi che sono bloccati o che hanno coppia di torsione molto elevata, ovvero eccessivamente avvitati. La direzione pu\u00f2 anche essere invertita per le situazioni in cui le viti devono essere serrate con una torsione maggiore di quella che un cacciavite pu\u00f2 fornire.\nIl cacciavite a percussione manuale \u00e8 costituito da una pesante guaina esterna che circonda un nucleo interno unito ad essa con un profilo scanalato. La scanalatura \u00e8 curva in modo tale che quando l'utente colpisce il manico esterno con un martello, la forza diretta verso il basso agisce sulla scanalatura stessa per produrre una forza di rotazione sul nucleo e quindi sull'incavo o sulla punta alla sua estremit\u00e0. Lo strumento traduce l'intenso momento di inerzia del manico al nucleo per generare una grande forza di torsione. Allo stesso tempo, il colpo d'impatto del martello spinge il cacciavite all'interno nella vite riducendo o eliminando lo slittamento e la conseguente usura della vite stessa. Questa propriet\u00e0 va a particolare beneficio delle viti Phillips (a croce), particolarmente inclini allo slittamento. \u00c8 eccellente anche se usato con le viti Robertson (a brugola quadrata) che sono di uso comune in Canada. \u00c8 meno vantaggioso per le viti a taglio, e non fornisce alcun vantaggio con la maggior parte degli altri tipi di vite.\nI cacciaviti a percussione elettrica, spesso senza fili, offrono un'azione di martellamento rotante e vengono utilizzati soprattutto per avvitare, ma non riescono a fornire una spinta in avanti pari a quella offerta da un cacciavite a percussione manuale."}
{"id": "1720889", "revid": "22356", "url": "https://it.wikipedia.org/wiki?curid=1720889", "title": "Arizonasaurus babbitti", "text": "L'arizonasauro (Arizonasaurus babbitti) \u00e8 un arcosauro estinto, vissuto nel Triassico medio (circa 240 milioni di anni fa). Come indica il nome generico, i suoi resti sono stati rinvenuti in Arizona (USA).\nDescrizione.\nI primi resti di questo animale furono descritti nel 1947 da Welles, ma erano molto frammentari e non permisero un'adeguata ricostruzione. Solo nel 2002 venne alla luce un nuovo esemplare quasi completo, che permise di ricostruire l'arizonasauro. Era un grande carnivoro, lungo circa 5 metri, dotato di un robusto cranio munito di denti lunghi e acuminati. Le zampe erano corte ma forti. La caratteristica pi\u00f9 sorprendente, per\u00f2, era data dall'allungamento delle spine neurali delle vertebre dorsali, che probabilmente in vita sostenevano una vela di pelle. La funzione di questa vela doveva essere quella di termoregolazione, come quella del famoso pelicosauro dimetrodonte e del dinosauro \"Spinosaurus\".\nClassificazione.\nL'arizonasauro appartiene a un primitivo gruppo di arcosauri, i rauisuchi, vissuti tra il Triassico medio e il Triassico superiore. La forma delle vertebre dorsali lo avvicina ad alcune forme poco note, dotate di \"vela\", note come ctenosauriscidi (Ctenosauriscidae). Sembra comunque che l'arizonasauro e i suoi stretti parenti possano essere ricondotti ai poposauroidi (Poposauridae). Altre forme dotate di vela dorsale sono il poco noto \"Spinosuchus\", \"Ctenosauriscus\" della Germania e l'enigmatico \"Lotosaurus\" della Cina."}
{"id": "1720892", "revid": "125398427", "url": "https://it.wikipedia.org/wiki?curid=1720892", "title": "Publicis Groupe", "text": "Publicis Groupe \u00e8 una multinazionale francese che si occupa di pubblicit\u00e0, comunicazione e marketing.\nNasce nel 2002 a partire dall'omonima agenzia pubblicitaria fondata nel 1926 da Marcel Bleustein-Blanchet. Attualmente \u00e8 uno tra i principali network relativi all'industria della comunicazione, insieme a Omnicom Group, WPP, Interpublic e Dentsu.\n\u00c8 presente in Italia tramite numerose societ\u00e0 tra cui Publicis, Leo Burnett, Saatchi &amp; Saatchi, DigitasLBi, MSL Group, Vivaki, Starcom, Zenith Optimedia.\nStruttura del gruppo.\nLa presente lista, aggiornata al 2008 e basata su fonti Advertising Age, ha un mero scopo didattico, ed \u00e8 volta ad illustrare la complessit\u00e0 della struttura della multinazionale.\nNetwork globali.\nAgenzie:"}
{"id": "1720897", "revid": "79968", "url": "https://it.wikipedia.org/wiki?curid=1720897", "title": "Pasquale Manni", "text": "Fa parte della scuola degli scalpellini in pietra leccese di Soleto oltre che \"mastro fabricatore\".\nFiglio del \"mastro muratore\" Luigi (1772-1819) e di Vita Serra.\nTra i lavori eseguiti su committenza dell'Universit\u00e0 di Soleto la costruzione della casa dei trovatelli ed il restauro delle carceri antiche attigue al castello. Insieme a lui lavorarono i figli Luigi (1820-1867), Donato (1833-1882) e Cesario (1837-1869). Luigi nel 1860 insieme a Domenico Scarpa ripar\u00f2 la volta ed il cornicione della torre campanaria dopo averne sistemata la campana grande.\nOpere.\nDa un diario pubblicato da Luigi Manni in \"La guglia di Soleto\", Congedo editore (1994):"}
{"id": "1720913", "revid": "767487", "url": "https://it.wikipedia.org/wiki?curid=1720913", "title": "The Dance (Fleetwood Mac)", "text": "The Dance \u00e8 un album live dei Fleetwood Mac, uscito nel 1997. Il disco, di cui esiste anche la versione DVD, segna il ritorno del cantante e chitarrista statunitense Lindsey Buckingham nel gruppo, dopo dieci di assenza e la ricostituzione del nucleo pi\u00f9 famoso della band composto dallo stesso Buckingham, Stevie Nicks, Christine McVie, Mick Fleetwood e John McVie."}
{"id": "1720914", "revid": "15467483", "url": "https://it.wikipedia.org/wiki?curid=1720914", "title": "Zazie nel metr\u00f2", "text": ""}
{"id": "1720926", "revid": "109755614", "url": "https://it.wikipedia.org/wiki?curid=1720926", "title": "Sassoni delle Chiltern", "text": "Il regno altomedievale dei Sassoni nelle Chiltern Hills britanniche (appunto Ciltern Saetan) era ubicato in un territorio compreso dal Berkshire all'Hertfordshire. I Sassoni iniziarono a insediarsi in quest'area dal tardo V secolo, dando progressivamente vita a un vero e proprio regno, a danno di quelli britanni, che sar\u00e0 poi controllato dai Sassoni occidentali del Wessex e che cadr\u00e0 infine sotto il controllo della Mercia a partire dalla met\u00e0 del VII secolo, di cui fu un sub-regno prima e un regno cliente poi."}
{"id": "1720928", "revid": "49022", "url": "https://it.wikipedia.org/wiki?curid=1720928", "title": "Ciltern Saetan", "text": ""}
{"id": "1720932", "revid": "3115", "url": "https://it.wikipedia.org/wiki?curid=1720932", "title": "Gnome-Rh\u00f4ne 9K", "text": "Lo Gnome-Rh\u00f4ne 9K \"Mistral\" era un motore aeronautico radiale a 9 cilindri raffreddato ad aria prodotto dal 1931, facente parte di una famiglia di motori denominata \"serie K\" che la casa francese Gnome et Rh\u00f4ne realizz\u00f2 sviluppando il progetto del britannico Bristol Titan a 5 cilindri che produceva su licenza.\nLa serie comprendeva anche lo Gnome-Rh\u00f4ne 5K \"Titan\" a 5 cilindri, il 7K \"Titan Major\" a 7 cilindri ed il 14K \"Mistral Major\" a 14 cilindri. Questi motori erano caratterizzati dalla modularit\u00e0 del progetto, ovvero dalla intercambiabilit\u00e0 dei principali componenti meccanici quali l'albero a gomito, i cilindri completi, i pistoni, gli alberi e il coperchio posteriore. In questo modo si poteva realizzare una gamma di motori che potessero occupare pi\u00f9 fasce di potenza contenendo costi di produzione e magazzino.\nProduzione su licenza.\nDal 9K l'ufficio tecnico sovietico affidato a Sergej Konstantinovi\u010d Tumanskij (\u0421\u0435\u0440\u0433\u0435\u0439 \u041a\u043e\u043d\u0441\u0442\u0430\u043d\u0442\u0438\u043d\u043e\u0432\u0438\u0447 \u0422\u0443\u043c\u0430\u043d\u0441\u043a\u0438\u0439) ne svilupp\u00f2 due versioni rimaste allo stadio di prototipo, i Tumanskij M-75 ed M-76.\nIn Italia la Societ\u00e0 Rinaldo Piaggio stipul\u00f2 un contratto per la produzione su licenza presso i propri stabilimenti di Sestri Ponente e che commercializz\u00f2 come Piaggio P.IX."}
{"id": "1720933", "revid": "1543377", "url": "https://it.wikipedia.org/wiki?curid=1720933", "title": "Istituto per la sintesi organica e la fotoreattivit\u00e0", "text": "L'Istituto per la Sintesi Organica e la Fotoreattivit\u00e0 (ISOF) \u00e8 un istituto del Consiglio Nazionale delle Ricerche (CNR) che svolge attivit\u00e0 di ricerca, trasferimento tecnologico e formazione nei seguenti settori:\nLa direzione dell'Istituto \u00e8 presso l'Area della Ricerca di Bologna del CNR in via Piero Gobetti, 101 - 40129 Bologna."}
{"id": "1720934", "revid": "767487", "url": "https://it.wikipedia.org/wiki?curid=1720934", "title": "Say You Will", "text": "Say You Will \u00e8 il diciassettesimo album dei Fleetwood Mac, uscito nel 2003."}
{"id": "1720944", "revid": "1603714", "url": "https://it.wikipedia.org/wiki?curid=1720944", "title": "Chiesa dei Santi Martiri", "text": "Diverse chiese sono intitolate ai Santi Martiri cristiani:"}
{"id": "1720951", "revid": "247222", "url": "https://it.wikipedia.org/wiki?curid=1720951", "title": "Fleetwood Mac (1968)", "text": "Fleetwood Mac (usc\u00ec anche con il titolo di \"Peter Green's Fleetwood Mac\") \u00e8 il primo album del gruppo rock dei Fleetwood Mac, pubblicato nel 1968.\nMusicisti.\nMy Heart Beat Like a Hammer / Shake Your Moneymaker\nMerry Go Round / I Loved Another Woman\nLong Grey Mare\nHellhound on My Trail / You're so Evil\nLooking for Somebody / No Place to Go\nMy Baby's Good to Me / Go to Move / I'm Coming Home to Stay\nCold Black Night\nThe World Keep on Turning"}
{"id": "1720959", "revid": "121637123", "url": "https://it.wikipedia.org/wiki?curid=1720959", "title": "Last Night (Moby)", "text": "Last Night \u00e8 l'ottavo album in studio di Moby pubblicato nel 2008 dall'etichetta discografica Mute Records.\nIl disco.\nL'album \u00e8 stato pubblicato il 29 marzo 2008 in Australia, il 31 marzo 2008 in Gran Bretagna e il 1\u00ba aprile 2008 negli USA. Ma gi\u00e0 a dicembre 2007 era stata pubblicata una versione promozionale dell'album.\nIl primo singolo estratto \u00e8 stato \"Alice\", seguito da \"Disco Lies\", \"I Love To Move In Here\" e \"Ooh Yeah\".\nL'album \u00e8 stato registrato nello studio casalingo di Moby a Manhattan (New York) e ospita varie voci importanti.\nPotremo ascoltare MC Grandmaster Caz, uno degli autori di \"Rapper's Delight\" (in \"I Love to Move in Here\"), Sylvia dalla band Kudu, British MC Aynzli e il nigeriano 419 Squad.\nSul suo sito ufficiale, Moby scrive del suo album dicendo che \u00e8 molto pi\u00f9 orientato verso l'elettronica e la disco music rispetto agli album precedenti, probabilmente il risultato delle DJ session che ha svolto ultimamente.\n\"Last Night\" \u00e8 fondamentalmente una lettera d'amore alla dance music presente a New York. La cosa che Moby maggiormente ama di New York nel suo approccio alla musica da discoteca \u00e8 l'eclettismo e l'apertura mentale da parte dei musicisti, i DJ, e del pubblico nei vari bar e club.\nNella realizzazione di \"Last Night\", Moby ha provato essenzialmente a riassumere 8 ore di musica dance newyorkese in un album da 65 minuti.\nL'album completo era gi\u00e0 disponibile su Internet alcuni giorni prima dell'uscita ufficiale. Un gran numero di persone l'ha ascoltato direttamente sul MySpace personale dell'artista.\nLa canzone \"Disco Lies\" viene utilizzata nel film \"Cloverfield\". La canzone \"I Love to Move in Here\" viene utilizzata nel film Two Lovers interpretato da Joaquin Phoenix.\nIn realt\u00e0 il brano \"Last Night\" dura 4:55. Seguono 20 secondi di silenzio dal termine di quest'ultimo brano (4:55 - 5:15), dopodich\u00e9 inizia la ghost track \"Lucy Vida\" (5:15 - 9:25).\nLa versione dell'album scaricabile da ITunes include la canzone \"Sweetest\" come quindicesima traccia."}
{"id": "1720962", "revid": "401052", "url": "https://it.wikipedia.org/wiki?curid=1720962", "title": "Panketal", "text": "Panketal \u00e8 un comune di abitanti del Brandeburgo, in Germania.\nAppartiene al circondario (\"Landkreis\") del Barnim (targa BAR).\nStoria.\nIl comune di Panketal fu creato il 26 ottobre 2003 dall'unione dei comuni di Schwanebeck e Zepernick, che ne divennero frazioni. Prende il nome dal fiume Panke (Panketal, in lingua tedesca, significa letteralmente \"valle della Panke\").\nSuddivisione amministrativa.\nIl territorio comunale \u00e8 suddiviso nelle due frazioni (\"Ortsteil\") di Schwanebeck (con le localit\u00e0 Neu-Buch e Schwanebeck-West) e Zepernick (con le localit\u00e0 Hobrechtsfelde e R\u00f6ntgental).\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons.."}
{"id": "1720963", "revid": "287204", "url": "https://it.wikipedia.org/wiki?curid=1720963", "title": "Monumento agli askari", "text": "La scultura in bronzo del Monumento agli askari (in inglese \"Askari Monument\") \u00e8 una delle pi\u00f9 note icone della citt\u00e0 di Dar es Salaam. Si trova nel \"downtown\" (il centro storico e commerciale della citt\u00e0), nel distretto di Ilala, posizionata al centro della rotonda in cui confluiscono le due grandi vie di Samora Avenue e Maktaba Street.\nLa statua, inaugurata nel 1927, fu realizzata dallo scultore britannico James Alexander Stevenson dei Morris Bronze Founders di Westminster; Stevenson si firm\u00f2 con lo pseudonimo di \"Myrander\". Prima di essere portata a Dar dal Regno Unito, la statua fu esposta presso la Royal Academy, ricevendo l'elogio della critica. Rappresenta un askari della Prima guerra mondiale, con il fucile con la baionetta puntato verso il porto di Dar. Il monumento fu eretto in memoria dei caduti africani che militarono nei Carrier Corps britannici durante la Grande Guerra. Nella base della statua \u00e8 incisa una frase commemorativa di Rudyard Kipling, in inglese e swahili.\nQuello di Dar appartiene a un gruppo di tre monumenti agli askari, tutti inaugurati nello stesso anno; gli altri due si trovano a Mombasa e a Nairobi.\nNel luogo dove oggi si trova il monumento agli askari sorgeva in passato la statua del maggiore Hermann Wissmann, esploratore e soldato tedesco che divenne amministratore dell'Africa Orientale Tedesca nel 1895. La statua, eretta nel 1911, rappresentava Wissmann eretto, una mano sul fianco e l'altra alla spada, lo sguardo diretto al porto; ai suoi piedi, un soldato africano che copriva con la bandiera tedesca il corpo sdraiato di un leone. Quando gli inglesi entrarono a Dar es Salaam alla fine della Prima guerra mondiale (1916) demolirono la statua di Wissmann insieme ad altre due, che ritraevano Karl Peters e Otto von Bismarck."}
{"id": "1720964", "revid": "247222", "url": "https://it.wikipedia.org/wiki?curid=1720964", "title": "Mr. Wonderful (Fleetwood Mac)", "text": "Mr. Wonderful \u00e8 il secondo album del gruppo rock dei Fleetwood Mac, pubblicato nell'agosto del 1968."}
{"id": "1720966", "revid": "15431", "url": "https://it.wikipedia.org/wiki?curid=1720966", "title": "M\u00c1V", "text": ""}
{"id": "1720968", "revid": "729019", "url": "https://it.wikipedia.org/wiki?curid=1720968", "title": "Campionamento multistadio", "text": "Il Campionamento a due o pi\u00f9 stadi \u00e8 un piano di campionamento complesso, nel quale la \"popolazione\" viene suddivisa in strati (p.es. divisa per comune di residenza), solo alcuni dei quali vengono estratti a caso e all'interno di questi strati estratti si estrae a sua volta un campione casuale secondo un ulteriore piano di campionamento. Solitamente si tratta di una variante del campionamento a grappoli in cui per\u00f2 all'interno dei grappoli estratti non vengono esaminate tutte le unit\u00e0 elementari presenti ma solo una parte di esse estratte casualmente (normalmente un campione casuale semplice).\nEsempio di campionamento a tre stadi.\nAl fine di ridurre i costi di formazione del personale, si decide di non effettuare un'indagine in tutti i comuni di una regione,\nma di scegliere a caso alcuni di questi. In questo modo si riduce eventualmente pure il costo dovuto agli spostamenti del personale di rilevazione.\nLa scelta casuale dei comuni pu\u00f2 avvenire con un qualsiasi piano di campionamento, per esempio con probabilit\u00e0 di estrazione proporzionale alla dimensione del comune.\nI comuni formano cos\u00ec il primo stadio.\nUna volta scelti i comuni, si estrae in ciascuno di loro un campione di famiglie, p.es. seguendo un piano di campionamento semplice.\nLe famiglie formano cos\u00ec il secondo stadio.\nAll'interno delle famiglie si decide di intervistare soltanto una persona scelta a caso. Il campionamento delle persone forma cos\u00ec il terzo stadio."}
{"id": "1720969", "revid": "287204", "url": "https://it.wikipedia.org/wiki?curid=1720969", "title": "Empire Earth III", "text": "Empire Earth III \u00e8 un videogioco di strategia in tempo reale per computer. \u00c8 il seguito di Empire Earth e di Empire Earth II, in cui si pu\u00f2 impersonare il comandante di una fazione a scelta e portarla dall'et\u00e0 della pietra sino alla guerra del futuro. \u00c8 il primo gioco in assoluto a fare parte della collana Games for Windows.\nModalit\u00e0 di gioco.\nLe fazioni, molto inferiori ai precedenti titoli, sono tre:\nLe modalit\u00e0 sono Schermaglia, in tempo reale, molto attiva e dinamica, e Dominio del Mondo, a turni. Nel \"Dominio del Mondo\", i giocatori conquistano territori su territori, ricercano tecnologie e bonus e gestiscono le province conquistate. Le epoche sono solo cinque: Antichit\u00e0, Medioevo, Coloniale, Moderna e Futura.\nIl gioco presenta nuovi aspetti, quali le alleanze dissolubili o a tempo, ottenute tramite dono di risorse o unit\u00e0, le trib\u00f9 native, che possono essere assimilate aiutandole e la grafica elevatissima, sviluppata ottimamente in tutti i dettagli. Ironia della sorte, invece di rendere le unit\u00e0 pi\u00f9 realistiche, la Mad Doc Software ha voluto portarsi a un look pi\u00f9 \"cartoonesco\".\nAccoglienza.\nIl gioco ha avuto una scarsa accoglienza tra i critici, e detiene un indice del 51% su GameRankings. GameSpot lo ha votato 3.5 su 10 dichiarando: \"il senso di gusto e umorismo dello sviluppatore si mostra anche nella grafica e nel sonoro... Empire Earth III \u00e8 stato rimbambito al punto dell'irrilevanza.\" IGN lo ha votato 5.4 su 10 dichiarando: \"le animazioni non sono delle migliori e le prestazioni lasciano molto a desiderare\". GameSpy ha commentato: \"bugs, combattimento confuso, o un'IA debole sono cose con cui i fan degli strategici non dovrebbero convivere.\" Game Revolution lo ha votato con una D-, dichiarando \"Francamente, se il gioco non ti costringesse ad odiarlo, sarebbe perfettamente tollerabile, forse anche godibile.\" Dalla sua uscita, Mad Doc Software ha rimosso ogni nota di sviluppo del gioco dal loro sito. A partire dal 2017, l'indirizzo IP \u00e8 in mano alla Rebellion Developments."}
{"id": "1720970", "revid": "401052", "url": "https://it.wikipedia.org/wiki?curid=1720970", "title": "Schorfheide", "text": "Schorfheide \u00e8 un comune di abitanti del Brandeburgo, in Germania.\nAppartiene al circondario (\"Landkreis\") del Barnim (targa BAR).\nSuddivisione amministrativa.\nIl territorio comunale comprende 9 centri abitati (\"Ortsteil\"):\nEvoluzione demografica.\nFonti dei dati sono nel dettaglio nelle Wikimedia Commons.."}
{"id": "1720978", "revid": "183976", "url": "https://it.wikipedia.org/wiki?curid=1720978", "title": "Sifu", "text": ""}
{"id": "1720982", "revid": "767487", "url": "https://it.wikipedia.org/wiki?curid=1720982", "title": "Le beau Serge", "text": "Le beau Serge \u00e8 un film del 1958 diretto da Claude Chabrol.\nViene considerato come il primo film della Nouvelle Vague.\nTrama.\nFran\u00e7ois ritorna nel suo villaggio dopo molti anni di assenza. Vi ritrova l'amico Serge, ormai diventato alcolizzato. Serge \u00e8 sposato con Yvonne, dalla quale ha avuto un bambino nato morto, e che \u00e8 nuovamente incinta. Egli non perde occasione per umiliarla in pubblico, fin quando un giorno Fran\u00e7ois affronta l'amico.\nProduzione.\nLe riprese iniziarono il 4 dicembre 1957 e durarono fino al febbraio del 1958 nel villaggio di Sardent, paesino dove Chabrol aveva passato la sua infanzia durante la guerra."}
{"id": "1720983", "revid": "174925", "url": "https://it.wikipedia.org/wiki?curid=1720983", "title": "Quartetti per archi di Haydn", "text": "Il quartetto per archi occupa una posizione fondamentale nell'opera di Franz Joseph Haydn.\nIl genere stesso sub\u00ec una trasformazione decisiva attraverso lo sviluppo impresso dalle numerose composizioni di Haydn nel corso della seconda met\u00e0 del '700, perdendo definitivamente la funzione di musica d'occasione e d'intrattenimento leggero (il divertimento per quattro strumenti ad arco), per assumere invece il ruolo di forma classica per definizione, ancor pi\u00f9 della sinfonia e della sonata per pianoforte.\nIl numero esatto di quartetti d'archi scritti da Haydn non \u00e8 noto, a lui attualmente sono attribuite fra 81 e 97 composizioni di questo genere, dato che per alcune di esse esistono fra i musicologi dubbi di autenticit\u00e0.\nAspetti generali.\nHaydn pu\u00f2 essere considerato a buon diritto il creatore del genere classico \"quartetto per archi\", dato che egli port\u00f2 questa forma ad un elevatissimo grado di perfezione di scrittura, nel rispetto dell'equilibrio fra le diverse parti di ogni composizione.\nL'equilibrio si presenta sia nella importanza crescente delle voci intermedie sia come dialogo paritario fra i quattro strumenti ad arco, che alle volte propongono delle melodie \"semplici\" ed orecchiabili ed altre volte procedono indipendentemente fra loro in andamento fugato.\nIl quartetto d'archi di Haydn ha delle caratteristiche ricorrenti:\nIl quartetto \u00e8 anche per Haydn laboratorio di sperimentazione: ad esempio nell'op.33 viene introdotto lo scherzo in luogo del minuetto come terzo movimento; nell'op.76 compare un \"Adagio\" introduttivo all'\"Allegro\" iniziale che gi\u00e0 il compositore aveva utilizzato in campo sinfonico. Haydn inoltre fa ampio uso di melodie ispirate al folklore popolare, in particolare alla musica ungherese.\nI quartetti d'archi di Haydn furono pubblicati usualmente in gruppi omogenei di sei composizioni, tale \"convenzione\" fu anche rispettata da Mozart con i quartetti dedicati proprio ad Haydn e dal giovane Beethoven con i quartetti dell'op.18.\nQuartetti op.1 (1760-62).\nAlla fine degli anni 50 del '700 il barone Carl Josef F\u00fcrnberg ingaggi\u00f2 Haydn come maestro di cappella per la sua tenuta estiva di Weinzierl ed in questa occasione si form\u00f2 un ensemble musicale (due violini, viola e violoncello) formato dal compositore stesso, dal parroco, dall'intendente della tenuta e da un certo Albrechtsberger. Ha origine dal bisogno di musica per questo strano organico il primo dei sei quartetti dell'opera 1, composto fra il 1757 ed il 1758.\nAnche i quartetti 2-4 sarebbero stati scritti fra il 1757 ed il 1758, mentre gli ultimi due risalgono al periodo 1758-1759 in cui Haydn era direttore musicale del Conte Morzin e passava i periodi invernali a Vienna e quelli estivi presso il castello del conte a Lukavec in Boemia. \nLa forma di questi primi quartetti \u00e8 il risultato della rielaborazione da parte di Haydn di spunti di origine diversa: la sonata a quattro tardobarocca, la sinfonia italiana per archi ed il \"Divertimento\".\nI quartetti dell'opera 1, cos\u00ec come i quartetti della successiva opera 2, sono in 5 movimenti:&lt;BR&gt;\nI Allegro&lt;BR&gt;\nII Minuetto&lt;BR&gt;\nIII Adagio&lt;BR&gt;\nIV Minuetto&lt;BR&gt;\nV Finale (Presto o Allegro)&lt;BR&gt;\nI primi quattro dei sei quartetti furono pubblicati, insieme ad altre due composizioni, nel 1764 a Parigi col titolo \"Six Simphonies ou Quatuors Dialogu\u00e9s\".\nEsiste anche un settimo quartetto, il Quartetto op.1 no.0 (Hob.II:6), un'opera sicuramente di Haydn e contemporanea alle sei precedenti, ma non inclusa da Ignaz Pleyel nella prima edizione completa a stampa dell'opera 1. (salve studente :)\nQuartetti op.2 (1763-65).\nAnaloghi nello stile e nell'ispirazione all'opera 1, anche i sei quartetti dell'opera 2 (1760-1762) sono dei \"Divertimenti\" in 5 movimenti:&lt;BR&gt;\nI Allegro&lt;BR&gt;\nII Minuetto&lt;BR&gt;\nIII Adagio&lt;BR&gt;\nIV Minuetto&lt;BR&gt;\nV Finale (Presto o Allegro)&lt;BR&gt;\nQuartetti op.3 (spuri).\nQuesti quartetti (Hob.III:13-18) sono stati erroneamente attribuiti a Haydn, mentre molto probabilmente sono opera di Romanus Hoffstetter.\nQuartetti op.9 (1769).\nDopo una lunga pausa Haydn ritorna alla forma del quartetto alla fine degli anni 60, scrivendo i quartetti dell'opera 9 (1769) in cui abbandona la suddivisione in 5 movimenti per passare definitivamente ai classici 4 movimenti.\nLe sei composizioni - nominalmente ancora dei \"divertimenti\" - sono in tonalit\u00e0 contrastanti e prevedono tutte in seconda posizione il Minuetto, che si presenta in questo modo come uno stacco netto fra due movimenti pi\u00f9 lenti:&lt;BR&gt;\nI Moderato&lt;BR&gt;\nII Minuetto&lt;BR&gt;\nIII Movimento Lento (Adagio o Largo)&lt;BR&gt;\nIV Finale (Presto)&lt;BR&gt;\nQuartetti op.17 (1771).\nI sei quartetti o \"divertimenti\" dell'opera 17 sono stati composti nel 1771. Per questi quartetti Haydn decide di mantenere il tempo moderato come movimento d'apertura dei 4:\nI Moderato&lt;BR&gt;\nII Minuetto&lt;BR&gt;\nIII Adagio&lt;BR&gt;\nIV Finale (Presto o Allegro)&lt;BR&gt;\nQuartetti op.20, \"del Sole\" (1772).\nI sei quartetti (o \"divertimenti\") dell'opera 20 (detti \"quartetti del Sole\" o \"Sonnenquartette\") sono stati composti nel 1772. \nMentre il secondo gruppo di quartetti op. 9 e 17, non si differenzia molto stilisticamente dai precedenti, salvo che per un affinamento della tecnica musicale, con l'op. 20 si avverte una concezione tematica pi\u00f9 libera e autonoma, con un uso articolato e approfondito del contrappunto e della fuga. \nNella sequenza dei 4 movimenti Haydn ripropone l'\"Allegro\" come tempo iniziale, il minuetto pu\u00f2 presentarsi anche come secondo movimento e il Finale talvolta \u00e8 una Fuga: &lt;BR&gt;\nI Allegro o Moderato&lt;BR&gt;\nII Minuetto o Adagio&lt;BR&gt;\nIII Tempo Lento o Minuetto&lt;BR&gt;\nIV Finale (Presto o Allegro)&lt;BR&gt;\nQuartetti op.33, \"Russi\" (1781).\nI sei quartetti dell'opera 33 (detti \"quartetti Russi\"), sono stati composti nel 1781 e pubblicati nel 1782. Queste composizioni rappresentano il punto di svolta nella storia del quartetto e possono essere considerati i primi quartetti nella perfetta forma classica.\nFu lo stesso Haydn, nella sua dedica dell'op. 33 al granduca Paolo di Russia, a presentarli con le significative parole \"essi sono in forma interamente nuova, come mi \u00e8 riuscito di fare dopo non averne pi\u00f9 scritti per dieci anni\".\nCharles Rosen individua tale novit\u00e0 nella prima apparizione nei quartetti haydniani dell\"'accompagnamento obbligato\", definito da Guido Adler (\"Handbuch der Musikgeschichte\") come un procedimento compositivo nel quale le voci di accompagnamento, sebbene subordinate alla voce principale, sono create usando gli stessi motivi che costituiscono i temi principali.\nSempre secondo il Rosen, questo modello compositivo rispondeva al bisogno di compromesso tra la ricchezza dell'antiquato stile contrappuntistico e la gerarchia moderna di melodia e accompagnamento.\nI quartetti op. 33 si presentano nei canonici 4 movimenti, con la novit\u00e0 dello scherzo in sostituzione del minuetto:\nI Allegro o Vivace&lt;BR&gt;\nII Scherzo&lt;BR&gt;\nIII Tempo Lento&lt;BR&gt;\nIV Finale (Presto o Allegretto)&lt;BR&gt;\nQuartetto op.42 (1785).\nIl quartetto in Re Minore, Hob.III:43 (1785) non appartiene a nessuna raccolta ed \u00e8 in 4 movimenti:\nI Andante ed innocentemente&lt;BR&gt;\nII Menuet&lt;BR&gt;\nIII Adagio&lt;BR&gt;\nIV Finale. Presto&lt;BR&gt;\nQuartetti op.50, \"Prussiani\" (1787).\nL'opera 50 del 1787 idealmente rappresenta la risposta di Haydn ai sei grandi quartetti che Mozart gli aveva dedicato negli anni precedenti. I sei quartetti sono noti anche come \"quartetti Prussiani\" perch\u00e9 dedicati al re Federico Guglielmo II di Prussia, grande esecutore al violoncello.\nSi presentano in 4 movimenti, con il minuetto sempre in terza posizione: &lt;BR&gt;\nI Allegro o Vivace&lt;BR&gt;\nII Adagio&lt;BR&gt;\nIII Menuetto&lt;BR&gt;\nIV Finale (Presto o Vivace o Allegro)&lt;BR&gt;\nQuartetti op.51 (1787).\nIl titolo completo dell'opera \u00e8 \"Musica instrumentale sopra le sette ultime parole del Nostro Redentore in croce - o sieno Sette Sonate con un Introduzione ed al fine un Teremoto - composte e ridotte in quartetti da Sigr. Giuseppe Haydn maestro di cappella di S.A.S. il Principe di Esterh\u00e1zy\".\nLe Sette Ultime Parole (op. 51 Hob.III:50-56 del 1787) di Haydn non appartengono al corpus originale dei quartetti, in quanto sono una trascrizione per quartetto di una precedente composizione orchestrale. Nel 1785 Haydn ricevette da un ecclesiastico spagnolo l'incarico di comporre un lavoro sinfonico da eseguirsi come intermezzo musicale durante le Meditazioni del Venerd\u00ec Santo che si tenevano nella Cattedrale di Cadice in Andalusia. Le Meditazioni avevano come argomento le \"Sette Ultime Parole di Cristo sulla Croce\".\nHaydn compose sette sonate in tempo molto lento, precedute da un'Introduzione e concluse da un Terremoto che rompe la tensione generata dalla sequenza delle sonate.\nQuartetti op.54 e op.55, \"Tost I e II\" (1788).\nI tre quartetti dell'opera 54 ed i tre quartetti dell'opera 55 sono del 1788, anche se hanno numeri di opus differenti costituiscono un gruppo omogeneo di sei composizioni. Fanno parte del gruppo dei cosiddetti quartetti Tost, insieme a quelli dell'op. 64, tutti dedicati al violinista Johann Tost (c.1755-1831) dell'orchestra Esterh\u00e1zy. Si presentano in 4 movimenti, con il minuetto sempre in terza posizione: &lt;BR&gt;\nI Allegro o Vivace&lt;BR&gt;\nII Tempo Lento&lt;BR&gt;\nIII Menuetto&lt;BR&gt;\nIV Finale. Presto&lt;BR&gt;\nQuartetti op.64, \"Tost III\" (1790).\nI sei quartetti dell'opera 64, sempre dedicati al violinista Johann Tost, sono del 1788-1790. Si presentano in 4 movimenti, con il minuetto che pu\u00f2 essere anche in seconda posizione: &lt;BR&gt;\nI Allegro o Vivace&lt;BR&gt;\nII Tempo Lento&lt;BR&gt;\nIII Menuet&lt;BR&gt;\nIV Finale. Presto&lt;BR&gt;\nQuartetti op.71 e op.74, \"Apponyi\" (1793).\nI sei quartetti dell'opera 71 e dell'opera 74, detti \"Quartetti Apponyi\", in quanto dedicati al conte Anton Apponyi, sono del 1793 e costituiscono un gruppo omogeneo di sei composizioni. Si presentano in 4 movimenti, con il minuetto sempre in terza posizione: &lt;BR&gt;\nI Allegro&lt;BR&gt;\nII Tempo Lento&lt;BR&gt;\nIII Menuet&lt;BR&gt;\nIV Finale&lt;BR&gt;\nQuartetti op.76, \"Erd\u00f6dy\" (1797).\nI sei quartetti dell'opera 76, scritti nel 1797, sono l'ultimo gruppo completo di quartetti di Haydn. La composizione di questi lavori \u00e8 contemporanea alla stesura del grande oratorio \"La creazione\". I quartetti furono pubblicati nel 1799 e dedicati al conte Josef Erd\u0151dy, per questa ragione sono anche detti \"Quartetti Erd\u0151dy\".\nSi presentano in 4 movimenti:\nI Allegro&lt;BR&gt;\nII Tempo Lento&lt;BR&gt;\nIII Menuetto&lt;BR&gt;\nIV Finale&lt;BR&gt;\nQuartetti op.77, \"Lobkowitz\" (1799).\nI due quartetti dell'opera 77, detti \"Quartetti Lobkowitz\", in quanto dedicati al principe Joseph Franz Maximilian von Lobkowicz, sono del 1799.\nQuartetto op.103 (1803).\nIl 1803 \u00e8 l'anno dell'ultimo quartetto di Haydn, il Quartetto op. 103 in Re minore, intenzionalmente lasciato incompiuto. Ad epigrafe dei due movimenti centrali composti:\nII Andante grazioso&lt;BR&gt;\nIII Menuetto ma non troppo presto&lt;BR&gt;\nHaydn pose le parole di un \"Lied\" che rappresentano quasi un commiato dalla vita e dell'arte.\nDiscografia.\nI quartetti per archi di Haydn sono delle opere impegnative per gli esecutori e spesso la musica all'apparenza semplice e orecchiabile cela notevoli difficolt\u00e0 tecniche. Esistono in commercio alcune versioni integrali dei quartetti di Haydn\nInoltre tutti i grandi quartetti d'archi del passato e contemporanei hanno inciso almeno alcuni fra i lavori pi\u00f9 importanti:\nEsistono anche notevoli versioni registrate con strumenti originali"}
{"id": "1720984", "revid": "767487", "url": "https://it.wikipedia.org/wiki?curid=1720984", "title": "A doppia mandata", "text": "A doppia mandata (\"\u00c0 double tour\") \u00e8 un film del 1959 diretto da Claude Chabrol, tratto dal romanzo \"The Key To Nicholas Street\" di Stanley Ellin.\nFu presentato alla 24\u00aa Mostra del Cinema di Venezia, dove Madeleine Robinson vinse il premio per la miglior attrice.\nTrama.\nLa famiglia Marcoux \u00e8 un esempio di valori borghesi, ma le cose si complicano quando Henri prende come amante Leda Mortoni, una giovane donna ospite dei vicini. La figlia di Marcoux diventa l'amichetta di Laszlo, un amico di Leda: Laszlo vorrebbe spingere Henri a lasciare la moglie e moltiplica le provocazioni contro la famiglia Marcoux. I giovani Marcoux, molto attaccati alla madre, cercano di sopportare la difficile situazione che si viene pian piano creando."}
{"id": "1720986", "revid": "1888309", "url": "https://it.wikipedia.org/wiki?curid=1720986", "title": "Chiesa di San Bartolomeo (Domaso)", "text": "La chiesa di San Bartolomeo \u00e8 un edificio religioso di Domaso.\nStoria.\nAttestata fin dal 1247, ma certamente di fondazione precedente, la chiesa viene spesso citata in antichi documenti. Le trasformazioni barocche hanno praticamente cancellato l'assetto romanico della chiesa, ma ci sono ancora testimonianze rinascimentali, come la Croce Astile in argento dorato di Giovan Pietro Lierni (1533), il Crocifisso ligneo dell'altare maggiore, e soprattutto, l'altorilievo rappresentante la \"Piet\u00e0;\" opera di Tommaso Rodari\"\", collocata all'esterno del portale laterale destro, affacciato sull'Antica Via Regina.\nRecentemente, nel vano presso la prima cappella destra \u00e8 emerso dagli intonaci un affresco quattrocentesco con \"la Trinit\u00e0 e San Pietro Martire\".\nPer secoli alle dipendenze della matrice della pieve di Gravedona, la chiesa venne elevata al rango di arcipretale solamente nel secondo dopoguerra\"\".\nArchitetture.\nLa chiesa si presenta in forme seicentesche, anche se un'ulteriore ristrutturazione interess\u00f2 l'edificio nel 1730; il rinnovamento decorativo prese probabilmente avvio dalla terza cappella di sinistra, affrescata nel 1605 da Giovanni Domenico Caresana con \"Storie di San Pietro e Paolo\" e decorata con una tela di Giulio Cesare Procaccini raffigurante la \"Madonna col Bambino e i santi Pietro e Paolo\".\nSegu\u00ec quindi con la cappella a fronte, commissionata dal conte Luigi Panizza, governatore spagnolo del forte di Fuentes, qui sepolto nel 1639.\nDel pieno Settecento \u00e8 la ricca decorazione del presbiterio, con due affreschi del valtellinese Cesare Ligari alle pareti, datati 1758\"\" e raffiguranti il \"Martirio di san Bartolomeo\" e un \"Miracolo di san Nicola da Bari\", con le quadrature ad opera di Felice Biella. Le pareti conservano inoltre dipinti del Giampietrino e del Morazzone\"\".\nAll'esterno della chiesa, nel fianco sinistro, si trova una settecentesca cappella della Buona Morte, affrescata con la \"Deposizione\"."}
{"id": "1720987", "revid": "439868", "url": "https://it.wikipedia.org/wiki?curid=1720987", "title": "Chorin", "text": "Chorin \u00e8 un comune del Brandeburgo, in Germania.\nAppartiene al circondario del Barnim ed \u00e8 parte dell'Amt Britz-Chorin-Oderberg.\nStoria.\nIl comune attuale venne creato nel 1998 dalla fusione dell'allora comune di Chorin con i comuni limitrofi di Golzow, Neueh\u00fctte, Sandkrug e Senftenh\u00fctte. Nel 2001 vennero aggregati anche i comuni di Brodowin e Serwest.\nGeografia antropica.\nFrazioni.\nIl territorio comunale \u00e8 suddiviso nelle 7 frazioni (\"Ortsteil\") di Brodowin, Chorin, Golzow, Neueh\u00fctte, Sandkrug, Senftenh\u00fctte e Serwest."}
{"id": "1720989", "revid": "1543377", "url": "https://it.wikipedia.org/wiki?curid=1720989", "title": "Moldavite", "text": "Le Moldaviti sono una delle quattro principali specie di tectiti conosciute: sono state formate circa 15 milioni di anni fa dallo stesso evento che diede origine al cratere di N\u00f6rdlingen e al cratere di Steinheim."}
{"id": "1720990", "revid": "1979849", "url": "https://it.wikipedia.org/wiki?curid=1720990", "title": "Donne facili", "text": "Donne facili (\"Les bonnes femmes\") \u00e8 un film del 1960, diretto da Claude Chabrol.\nTrama.\nQuattro commesse tentano di evadere la routine quotidiana. \nJane \u00e8 una mangiatrice di uomini, alla ricerca di forte emozioni. Ginette si esibisce in alcuni tabarin. Rita, invece, punta a trovare un'anima gemella abbiente. Quanto a Jacqueline, \u00e8 l'unica che spera in un matrimonio felice, senza fronzoli.\nProduzione.\nLe riprese sono durate circa tre mesi. Il film \u00e8 stato girato interamente a Parigi. \nDistribuzione.\nUscito nelle sale francesi il 22 agosto del 1960, il lungometraggio \u00e8 stato, successivamente, esportato in altri paesi europei e perfino negli Stati Uniti d'America. In Italia venne distribuito quattro anni dopo. \nAccoglienza.\nMorando Morandini, nel suo dizionario omonimo, recensisce la pellicola positivamente. La considera una tra le migliori del primo periodo del regista, \u00absgradevole per il pubblico (...) accolta male dalla critica\u00bb.\nLa rivista \"FilmTv\" giudica \"Donne facili\" come una \u00abcommedia delicata\u00bb.\nI \"Cahiers du Cin\u00e9ma\" hanno inserito l'opera di Chabrol nella classifica dei film pi\u00f9 belli del 1960.\nInfluenza culturale.\nAlcuni espedienti della pellicola hanno ispirato Rainer Werner Fassbinder a realizzare la miniserie Berlin Alexanderplatz."}
{"id": "1720992", "revid": "1573940", "url": "https://it.wikipedia.org/wiki?curid=1720992", "title": "Chiesa del Suffragio (Santa Fiora)", "text": "La chiesa del Suffragio, nota anche come chiesa della Misericordia, \u00e8 un edificio sacro situato a Santa Fiora.\nStoria e descrizione.\nFu innalzata tra il 1716 ed il 1726 in forme barocche.\nLa facciata \u00e8 limitata da lesene laterali e presenta al centro un portale con timpano curvilineo spezzato sormontato da una finestra.\nNell'interno, suddiviso in tre campate e coperto a volta, si trovano l'altare maggiore, il coro ligneo settecentesco e la tela settecentesca con la \"Madonna ed il Cristo in gloria con i santi Gregorio, Nicola da Tolentino e Girolamo\". Vi si conservano i tre \"tronchi\" che in occasione della festa della Santa Croce (3 maggio) sono portate in processione con il Crocifisso miracoloso di suor Passitea della chiesa di Santa Chiara."}
{"id": "1720995", "revid": "438678", "url": "https://it.wikipedia.org/wiki?curid=1720995", "title": "I bellimbusti", "text": "I bellimbusti \u00e8 un film del 1961 diretto da Claude Chabrol."}
{"id": "1720996", "revid": "212348", "url": "https://it.wikipedia.org/wiki?curid=1720996", "title": "Hohenfinow", "text": "Hohenfinow \u00e8 un comune di abitanti del Brandeburgo, in Germania.&lt;br&gt;\nAppartiene al circondario del Barnim ed \u00e8 parte della comunit\u00e0 amministrativa di Britz-Chorin-Oderberg."}
{"id": "1720998", "revid": "773636", "url": "https://it.wikipedia.org/wiki?curid=1720998", "title": "Chiesa di Sant'Agostino (Santa Fiora)", "text": "La chiesa di Sant'Agostino \u00e8 un edificio sacro situato a Santa Fiora.\nStoria e descrizione.\nL'originaria chiesa di San Michele Arcangelo, consacrata nel 1146, fu affidata agli Agostiniani nel 1309.\nL'attuale edificio, risalente al 1681, ha la facciata decorata da lesene ai lati e dal portale con timpano spezzato sormontato da una finestra. Il trecentesco campanile presenta tre ordini di bifore ed una trifora in parte tamponata. L'interno ha una pianta rettangolare che termina con un'abside ed \u00e8 coperto a capriate.\nVi era conservata una \"Madonna col Bambino\" policroma in legno di Jacopo della Quercia, attualmente collocata presso il museo diocesano di Palazzo Orsini di Pitigliano.\nNella parete destra \u00e8 collocata la pietra sepolcrale del conte Ildebrandino di Bonifazio, e in quella sinistra un \"Crocifisso\" ligneo trecentesco. In sagrestia si trovano due busti-reliquiari di \"Sant'Agostino\" (1765) e \"Santa Monica\" (1773)."}
{"id": "1721000", "revid": "438678", "url": "https://it.wikipedia.org/wiki?curid=1721000", "title": "L'\u0152il du Malin", "text": "L'Oeil du malin \u00e8 un film del 1962 diretto da Claude Chabrol."}
{"id": "1721002", "revid": "1543377", "url": "https://it.wikipedia.org/wiki?curid=1721002", "title": "Niederfinow", "text": "Niederfinow \u00e8 un comune di abitanti del Brandeburgo, in Germania.\nAppartiene al circondario del Barnim ed \u00e8 parte della comunit\u00e0 amministrativa di Britz-Chorin-Oderberg."}
{"id": "1721003", "revid": "438678", "url": "https://it.wikipedia.org/wiki?curid=1721003", "title": "Ofelia (film)", "text": "Ofelia (\"Oph\u00e9lia\") \u00e8 un film del 1963 diretto da Claude Chabrol.\nTrama.\nYvan \u00e8 un giovane che ha appena perso il padre. Claudia, sua madre, sposa Adrien, il fratello del defunto marito. Questi si trasferisce nella tenuta della nuova famiglia. Yvan, ancora turbato dalla morte del padre, non riesce ad accettare il matrimonio della madre: si isola e si convince che sua madre e suo zio Adrien siano responsabili della morte del padre. Adrien, accusato da Yvan, viene colpito da improvviso malore e muore. Yvan viene a sapere che in realt\u00e0 Adrian era il suo genitore..."}
{"id": "1721004", "revid": "110157", "url": "https://it.wikipedia.org/wiki?curid=1721004", "title": "Chiesa di Santa Chiara (Santa Fiora)", "text": "Il chiesa di Santa Chiara \u00e8 un edificio sacro situato a Santa Fiora.\nStoria e descrizione.\nFu edificata nel 1705.\nHa la facciata a capanna con lesene ai lati e portale con timpano triangolare che immette in un ambiente ad aula dove spicca un altare ligneo con un dipinto purista raffigurante i \"Santi Chiara e Francesco\" posti di fronte ad una bifora decorata dallo stemma Sforza.\nNella cappella retrostante \u00e8 conservato un \"Crocifisso\" ligneo quattrocentesco assai venerato e portato in processione ogni 3 maggio, che si ritiene sia appartenuto a suor Passitea Crogi, religiosa che nel 1610-1612 fond\u00f2 l'attiguo convento delle Cappuccine, soppresso una prima volta verso il 1770 e, dopo il ripristino, chiuso definitivamente nel 1991. Dall'11 ottobre 2003, la chiesa di Santa Chiara \u00e8 stata intitolata anche al Santissimo Crocifisso e riconosciuta come santuario dal vescovo Mario Meini."}
{"id": "1721007", "revid": "438678", "url": "https://it.wikipedia.org/wiki?curid=1721007", "title": "La tigre ama la carne fresca", "text": "La tigre ama la carne fresca (\"Le Tigre aime la chair fra\u00eeche\") \u00e8 un film del 1964, diretto da Claude Chabrol.\nIl personaggio Louis Rapi\u00e8re detto 'la Tigre' interpretato da Roger Hanin compare anche nel film \"La tigre profumata alla dinamite\"."}
{"id": "1721009", "revid": "45367", "url": "https://it.wikipedia.org/wiki?curid=1721009", "title": "Last night", "text": ""}
{"id": "1721010", "revid": "3115", "url": "https://it.wikipedia.org/wiki?curid=1721010", "title": "Alth\u00fcttendorf", "text": "Alth\u00fcttendorf \u00e8 un comune del Brandeburgo, in Germania.&lt;br&gt;\nAppartiene al circondario del Barnim ed \u00e8 amministrato dall'Amt Joachimsthal (Schorfheide).\nSuddivisione amministrativa.\nIl comune di Alth\u00fcttendorf \u00e8 suddiviso nelle due frazioni (\"Ortsteil\") di Alth\u00fcttendorf e Neugrimmnitz."}
{"id": "1721014", "revid": "2130303", "url": "https://it.wikipedia.org/wiki?curid=1721014", "title": "Chiesa della Madonna della Neve (Santa Fiora)", "text": "La chiesa della Madonna della Neve \u00e8 un edificio sacro situato a Santa Fiora, in provincia di Grosseto.\nStoria e descrizione.\nLa chiesetta \u00e8 detta anche \"della Piscina\" per la vicinanza con il complesso della Peschiera, dove si raccolgono le acque del Fiora.\nGli scavi archeologici condotti per il rifacimento della pavimentazione, e tuttora ammirabili attraverso i grandi cristalli del pavimento, mostrano il luogo prima della costruzione della chiesa.\nNel Trecento qui passava una strada lastricata su cui si affacciavano piccoli edifici costruiti attorno alla Peschiera, probabilmente per ospitare laboratori di artigiani che avevano bisogno di acqua. Un ruscello attraversava la strada, che lo superava mediante un piccolo ponte di cui resta visibile uno dei muri portanti. Quando la chiesa fu edificata, nel XV secolo, il ruscello venne incanalato in una grossa condotta in pietra che sfociava nella Peschiera. Pi\u00f9 o meno negli stessi anni gli abitanti dei vicini rioni di Monte Catino e Borgo iniziarono a testimoniare che una piccola immagine della Madonna, dipinta in un tabernacolo (che si doveva trovare al lato della strada lastricata, forse dove oggi \u00e8 l'altare maggiore) stava operando grazie e miracoli. Per questo motivo i cittadini, gli Sforza, i frati agostiniani del vicino convento e il vescovo di Chiusi, promossero e realizzarono la costruzione della chiesa nelle forme attuali.\nLa facciata \u00e8 ornata con un bel rilievo di scuola robbiana con le \"Sante Flora e Lucilla\", del XV secolo.\nAll'interno, un ciclo di affreschi con figure di santi tra cui, nel presbiterio, un piccolo ciclo di santi agostiniani (San Nicola da Tolentino, Sant'Agostino, Santa Monica e San Guglielmo di Malavalle) dipinti da Francesco Nasini (1640)."}
{"id": "1721020", "revid": "438678", "url": "https://it.wikipedia.org/wiki?curid=1721020", "title": "Marie Chantal contro il dr. Kha", "text": "Marie Chantal contro il dr. Kha \u00e8 un film del 1965 diretto da Claude Chabrol.\nTrama.\nMarie-Chantal \u00e8 una giovane dell'alta societ\u00e0, durante un viaggio uno sconosciuto gli affida un misterioso gioiello. Da qui inizia per la ragazza un'avventura fatta di assassini, inseguimenti e spie, fino ad arrivare al temibile Dr. Kha."}
{"id": "1721021", "revid": "287204", "url": "https://it.wikipedia.org/wiki?curid=1721021", "title": "Friedrichswalde", "text": "Friedrichswalde \u00e8 un comune di abitanti del Brandeburgo, in Germania.&lt;br&gt;\nAppartiene al circondario del Barnim ed \u00e8 parte della comunit\u00e0 amministrativa di Joachimsthal (Schorfheide).\nDal 24 luglio 2013 il comune si fregia del titolo di \"Holzschuhmacherdorf\" (\"paese degli artigiani delle calzature in legno\").\nStoria.\nIl 1\u00ba febbraio 2002 venne aggregato al comune di Friedrichswalde il comune di Parlow-Glambeck.\nSuddivisione amministrativa.\nIl comune di Friedrichswalde \u00e8 suddiviso nelle due frazioni (\"Ortsteil\") di Friedrichswalde e Parlow-Glambeck."}
{"id": "1721023", "revid": "6923", "url": "https://it.wikipedia.org/wiki?curid=1721023", "title": "Moneta ossidionale", "text": "Moneta ossidionale \u00e8 il termine usato in numismatica per indicare una moneta di emergenza coniata durante un assedio (dal latino \"obsidium\", assedio). Era uso tra i Romani, ricompensare i comandanti che liberavano truppe assediate con una corona \"corona obsidionalis\" o \"graminea\".\nSi trattava generalmente di monete coniate per pagare il soldo alle truppe. La caratteristica pi\u00f9 rilevante di queste monete \u00e8 l'irregolarit\u00e0 sia della forma ma anche del valore, spesso non in linea con lo standard monetario usato in genere nell'area, n\u00e9 corrispondente al contenuto in metallo. Esse venivano coniate sia dagli assediati che, pi\u00f9 raramente, dagli assedianti.\nSpesso a causa della carenza del metallo da coniazione, sono state fatte anche coniazioni con materiale non metallico come il cuoio o la carta. Per il loro valore intrinseco (proprio del metallo), solitamente inferiore al valore nominale, venivano prontamente ritirate dopo gli eventi bellici.\nLe prime testimonianze delle monete ossidionali si hanno solo dal XVI secolo. Le monete ossidionali sono molto numerose fra il XVI e il XlX secolo.\nLe pi\u00f9 antiche monete ossidionali che si conoscano, furono battute in Italia sul principio del XVI secolo, in occasione degli assedi di Pavia e di Cremona sotto Francesco I.\nItalia.\nIn Italia furono coniate monete ossidionali in occasione dei seguenti assedi: Famagosta (1570), Roma (1527), Nizza (1543), Alessandria (1746), Candia (1646-47, 1650), Casale (1628-30), Catanzaro (1528), Cremona (1526), Cuneo (1641), Lecco e Musso (1531-1532), Mantova (1629-1630), Mirandola (1704-05), Modena (1704-05), Napoli (1648), Novara (1495), Pavia (1524), Sabbioneta (1707), Forte Urbano (1706-09), Venezia (1813-14), Vercelli (1617-1638), Corte (1736).\nPi\u00f9 note sono le monete coniate intorno alla fine del XVIII e nelle prima met\u00e0 del XIX secolo; le citt\u00e0 di monetazione italiana che coniarono monete ossidionali in questo periodo furono:\nA Mantova assediate dai francesi nel 1796/97 gli austriaci coniarono una moneta da 20 soldi d'argento con lo stemma dei Gonzaga al dritto e due pissidi al rovescio. Nel 1799 la citt\u00e0 era in mano francese; assediata dagli austriaci furono coniate monete da 10 e 5 soldi in mistura e da un \"\" di bronzo. Mantova \u00e8 fra tutte le Citt\u00e0 Italiane quella che offre un maggior numero di Monete Ossidionali, con oltre dieci.\nNegli Stati Pontifici nel periodo 1798-1799 furono coniate moltissime monete con un elevato numero di varianti. Le zecche attive furono Roma, Ancona, Bologna, Ascoli, Camerino, Fermo, Foligno, Gubbio, Macerata, Pergola, Perugia e Spoleto per le forze rivoluzionarie. Monete furono coniate dagli austriaci a Ronciglione e dai napoletani a Roma.\nPalmanova fu assediata nel 1814 dalle truppe austriache. I francesi coniarono due monete, da 25 e 50 centesimi. Cattaro invece sub\u00ec l'assedio inglese nel 1813; in questa citt\u00e0 i francesi coniarono monete da 10, 5 ed 1 franco d'argento.\nAnche Zara fu assediata dalle truppe austriache: furono emesse due monete d'argento denominate in once. Quella di minor valore recava l'indicazione di valore pari a 4,60 franchi, mentre l'altra aveva l'indicazione di un valore pari a 9,20 franchi. Il peso era rispettivamente di 29,67 e 59,57 grammi.\nNel 1848 Mantova fu assediata dalle truppe italiane durante la prima guerra di indipendenza. Il comandante austriaco, fece coniare tre monete dai valori di 1 fiorino, 20 e 3 Kreuzer.\nNel 1848-1849, durante la seconda repubblica romana, furono battute monete dalle zecche di Roma, Ancona e Bologna.\nFrancia.\nIn Francia sono note tra le altre le emissioni dell'assedio di Magonza del 1793 dove il generale francese Oyr\u00e9 fu bloccato dall'esercito prussiano. Durante questo assedio furono battuti solo quattro pezzi: 1 sol, 2 sol, un'altra moneta da 2 sol e 5 sol. Erano tutti pezzi in bronzo, incisi da Jacques Stieler. Il loro peso non era costante e variava tra 6,5 e 7,5\u00a0g.\nNell'assedio di Anversa, nel 1814, dove le truppe napoleoniche difendevano la citt\u00e0, i cantieri navali e l'arsenale della marina, per rispondere alla penuria di numerario furono invece emessi pezzi ossidionali con molti varianti diverse. Furono battuti nove diversi tipi di monete da 5 \"centime\" con il monogramma N di Napoleone Bonaparte. Le monete furono in generale battute in bronzo o rame rosso ma ne esistono esemplari pi\u00f9 rari in ottone, piombo ed argento.\nDopo l'abdicazione di Napoleone il 6 aprile e l'ascesa al trono di Luigi XVIII, il governatore delle piazza di Anversa, il generale Lazare Carnot fece sostituire il monogramma N da due lettere LL intrecciate. Furono battuti un totale di cinque tipi di monete da 5 \"centime\" con il monogramma LL.\nPer i pezzi da 10 centime il numero delle varianti sono dieci tipi con il monogramma N e sette con le due lettere LL.\nGermania.\nFamose monete ossidionali sono quelle di J\u00fclich coniate durante l'assedio del 1610 dal comandante Johann von Rauschenberg che us\u00f2 l'argenteria tagliandola in pezzi su cui furono apposte delle contromarche per assegnare i valori che andavano da 1 a 10 Gulden.\nInoltre, durante l'assedio di Kolberg del 1807, il generale August Neidhardt von Gneisenau, comandante della citt\u00e0 durante l'assedio stretto dalla truppe napoleoniche fece creare dei buoni di cartone (\"Pappcoupon\") delle dimensioni di circa 6,4 \u00d7 4,4\u00a0cm con \"k\u00f6nigliche Garantie\" (garanzia del re) che furono scritti a mano dalle studentesse del locale liceo.\nInghilterra.\nDurante la rivoluzione nel 1645-1646 Carlo I d'Inghilterra fece coniare monete nel corso degli assedi di Newark e di Carlisle.\nPaesi Bassi.\nLe monete ossidionali pi\u00f9 note sono quelle degli assedi di Amsterdam, Leida e Groninga dove furono coniate per pagare il soldo dei difensori."}
{"id": "1721024", "revid": "438678", "url": "https://it.wikipedia.org/wiki?curid=1721024", "title": "La tigre profumata alla dinamite", "text": "La tigre profumata alla dinamite (\"Le tigre se parfume \u00e0 la dynamite\") \u00e8 un film del 1965, diretto da Claude Chabrol.\nIl personaggio Louis Rapi\u00e8re detto 'la Tigre' interpretato da Roger Hanin compare anche nel film \"La tigre ama la carne fresca\"."}
{"id": "1721026", "revid": "465169", "url": "https://it.wikipedia.org/wiki?curid=1721026", "title": "Play (Moby)", "text": "Play \u00e8 il quinto album in studio del musicista statunitense Moby, pubblicato il 17 maggio 1999 dalla V2 Records. \u00c8 considerato il pi\u00f9 grande successo commerciale e di critica del musicista e, con la vendita di 12 milioni di copie in tutto il mondo, una delle pi\u00f9 importanti opere degli anni novanta. Infatti, anche grazie a ben nove singoli che divennero tutti delle hit e che vennero usati in modo massiccio come colonne sonore per film, spot pubblicitari e serie tv, riusc\u00ec ad introdurre il suo creatore nella scena musicale mainstream mondiale, distaccandolo molto dai suoi primi lavori, famosi limitatamente alla cerchia della musica dance elettronica. Secondo la rivista inglese \"Rolling Stone\": \nUno degli aspetti pi\u00f9 pregevoli e rivoluzionari di \"Play\", a differenza di altri album di musica elettronica di quel tempo, \u00e8 il modo in cui esso sia frutto di un abbinamento tra il gospel, il folk e i ritmi tipici della house music. Moby arriv\u00f2 a questo risultato campionando pesantemente composizioni della raccolta di field recording di Alan Lomax che utilizz\u00f2 in brani come \"Honey\", \"Find My Baby\", \"Natural Blues\" e \"Run On\". \nSono presenti anche tracce prettamente elettroniche (\"Machete\"), cos\u00ec come alcune lounge (\"7\", \"Down Slow\"), trip-hop (\"Porcelain\"), dance rock (\"South Side\") e ambient (\"Inside\", \"Guitar, Flute &amp; Strings\").\nNel 2003, \u00e8 stato classificato al numero 341 della lista dei 500 migliori album della storia redatta da Rolling Stone.\nVenne nominato sia per un Grammy Award sia per un Brit Award, venendo riconosciuto come il lavoro musicale pi\u00f9 venduto del 2000 prodotto da un'etichetta discografica indipendente.\nIn pi\u00f9 di venti Paesi infine vinse un disco di platino.\nGenesi.\nNella seconda met\u00e0 degli anni novanta Moby si trovava in una sorta di crisi artistica, venuta subito dopo anni di successo con singoli techno da discoteca, che tocc\u00f2 il fondo con la pubblicazione nel 1996 di \"Animal Rights\", un album molto eterogeneo composto sia da pezzi dark ambient e sia da canzoni costruite su accordi punk e metal che egli amava tanto da adolescente, che venne stroncato dalla critica mondiale, che lo consider\u00f2 un clamoroso disastro. Il musicista spieg\u00f2: Tuttavia, aggiunse: \nCos\u00ec Richard Hall decise di registrare un seguito di questo lavoro, con l'intenzione di farlo in tutto e per tutto uguale, che chiam\u00f2 \"Play\". Purtroppo, come egli raccont\u00f2, nessuna major discografica (come la Warner Bros., la Sony e la RCA) volle produrlo. Fortunatamente l'unica ad accoglierlo fu la V2 che addirittura volle diffondere la notizia ai giornalisti, la maggior parte dei quali per\u00f2 non era nemmeno intenzionata ad ascoltarlo. Secondo il manager Eric H\u00e4rle in un'intervista con HitQuarters, il loro obiettivo iniziale era quello di vendere 250.000 copie, lo stesso numero dell'album pi\u00f9 comprato fino a quel momento del musicista, \"Everything Is Wrong\".\n\"Play\" ricevette alcune recensioni positive, ma commercialmente non si dimostr\u00f2 valido. Moby constat\u00f2 che:\nSuccesso commerciale.\nI primi grafici di vendita di \"Play\" erano molto bassi. Basti pensare che il 29 maggio del 1999 in Inghilterra debutt\u00f2 al numero 33 della Official Albums Chart e dopo circa cinque settimane ve ne usc\u00ec. Ma il 15 gennaio del 2000 vi ri-entr\u00f2 e lentamente la scal\u00f2 fino a raggiungere il primo posto, rimanendoci per pi\u00f9 di un mese, anche grazie all'enorme celebrit\u00e0 dei suoi singoli, come e soprattutto \"Natural Blues\", \"Porcelain\" e \"Why Does My Heart Feel So Bad?\".\nIn un'intervista Moby disse:\nL'opera vendette circa 10 milioni di copie in tutto il mondo, di cui 2 milioni negli Stati Uniti, nonostante tocc\u00f2 solo il numero 38 della Billboard 200 e tuttora continua ad essere comprato e gode di ottima popolarit\u00e0. Complessivamente trascorse quasi tutto l'anno 2000 nelle classifiche di vendita, raggiungendo un totale di 81 settimane totali e diventando il quinto album pi\u00f9 venduto del 2000 nel Regno Unito.\nI singoli.\n\"Play\" deve la sua fortuna per la maggior parte all'impressionante serie di nove singoli che vennero pubblicati nel periodo 1998-2001 (\"Honey\", il primo, era gi\u00e0 sul mercato nell'agosto 1998, quasi dieci mesi prima l'uscita dell'album vero e proprio, mentre \"Find My Baby\", l'ultimo, apparve su alcune classifiche nazionali tre anni e mezzo dopo) e che diventarono tutti delle hit, un'impresa senza precedenti per un album di musica elettronica. Sette di questi entrarono inoltre nella Top 40 dell'Inghilterra.\nCuriosamente, le canzoni che poi si rivelarono le pi\u00f9 importanti di tutta la carriera musicale di Moby, furono estratte in \"ritardo\" (\"Porcelain\", per esempio, \u00e8 stato il sesto singolo, uscito pi\u00f9 di un anno dopo il disco). Questo per assicurare una presenza costante nelle classifiche.\nQuesto metodo di marketing port\u00f2 risultati che non tardarono a palesarsi: oltre che, come gi\u00e0 detto, dopo un debutto insignificante, l'opera rimase in classifica per diversi anni, questa riusc\u00ec addirittura a far diventare Hall un musicista mainstream (che, per incrementare questa fama successivamente produrr\u00e0 molti altri album pi\u00f9 orientati verso la downtempo e ricchi di campionamenti da composizioni folk) e a rompere la convinzione (radicata in America negli anni novanta) che la musica dance fosse un genere commercialmente trascurabile.\nReazione della critica.\n\"Play\" venne acclamato dai critici musicali. Nel sito Metacritic ha ricevuto un punteggio medio di 84 su 100, basato su 20 recensioni della critica mainstream. Su AllMusic gli sono state assegnate quattro stelle e mezzo su cinque e il contrassegno degli \"album consigliati\". John Bush ha scritto inoltre sulla descrizione che: Barry Walters di Rolling Stone ha affermato: Robert Christgau, elaborando una sua disamina per \"The Village Voice\", ha detto che i campionamenti dell'album non potrebbero \"gridare pi\u00f9 forte e chiaro di cos\u00ec\" senza \"le cure per il ritmo di Moby, la sua velocit\u00e0, le sue trame, le sue armonie, a volte le sue melodie, e soprattutto i suoi solchi, che non onorano solo musica da ballo, ma anche tutta la tradizione rock di cui fa parte.\" In un'altra recensione per Playboy, ha aggiunto che, anche se non \u00e8 \"molto concentrato\" rispetto ai precedenti \"pasticci brillanti\" di Moby, \"Play\" \u00e8 \"uno di quei dischi che guida alla bellezza qualcuno che lo ama appena [...].\" David Browne, critico musicale di Entertainment Weekly, ha affermato che nonostante sia necessaria qualche modifica, i paesaggi sonori aggraziati di Moby comunque filtrano \"il suono antiquato\" e \"rendono i campionamenti dei cantanti ricchi di angoscia e di speranza ancora freschi e nuovi.\" Dall'altro canto in una recensione mista, lo scrittore di Pitchfork media Brent DiCrescenzo ha affermato che \"il grezzo magnetismo\" delle registrazioni campionate \u00e8 perso \"in tecniche innate di registrazione digitale\" e si traduce in musica che \u00e8 \"divertente e funzionale, ma anche usa e getta\".\nRiconoscimenti.\n\"Play\" venne votato come miglior album dell'anno dalla sezione di The Village Voice Pazz &amp; Jop.\nLicenza delle canzoni.\n\"Play\" fu il primo album della storia ad avere tutte le canzoni licenziate per l'uso all'interno di film, spettacoli televisivi e spot pubblicitari e questo, insieme al successo dei singoli, contribu\u00ec a fargli guadagnare molta fama. Questo atto di prodezza venne compiuto da soli altri tre artisti: i Celldweller, Meiko e i The Crystal Method. Moby spieg\u00f2 di aver intrapreso questa scelta perch\u00e9 era l'unico modo per assicurarsi che la gente ascoltasse la sua musica.\nSecondo il manager Eric H\u00e4rle, anche se molte persone credevano che il fatto di concedere i pezzi alle pubblicit\u00e0 fosse parte di una campagna di marketing per un disco che non si adattava alla radio mainstream, questo in realt\u00e0 era il risultato delle domande di agenzie che chiedevano di utilizzare la musica come accompagnamento, sfruttando il suo successo. Egli disse inoltre a HitQuarters che i singoli erano cos\u00ec popolari perch\u00e9: \nUna delle centinaia di pubblicit\u00e0 pi\u00f9 note e documentate in cui si usa una delle composizioni di Hall presenta il giocatore di golf Tiger Woods che gioca una partita intorno a New York sulle note di \"Find My Baby\". Secondo la rivista\" Wired\", le canzoni di \"Play\" \u00absono state vendute centinaia di volte ... un giro di licenze cos\u00ec incredibilmente redditizio che l'album \u00e8 stato un successo finanziario mesi prima di raggiungere le sue effettive vendite da multi-platino.\u00bb\nTra i film che hanno utilizzato i brani musicali dell'opera vi figurano sono \"The Beach\", \"Fuori in 60 secondi\" e \"Swing Vote - Un uomo da 300 milioni di voti \" entrambi i quali hanno come colonna sonora \"Flower\", una canzone esclusa dall'album e pubblicata come lato b di \"Find My Baby\", che contiene un campionamento di \"Green Sally Up\" cantato da Mattie Garder, Mary Gardner e Jesse Lee Pratcher e proveniente dall'album del 1961 \"Sounds of the South\" (ripubblicato nel 1993). Come se non bastasse nello show televisivo \"The X-Files\" vennero usate la traccia finale \"My Weakness\" nella puntata \"L'esistenza del tempo II\" (settima stagione) e \"The Sky is Broken\" nell'episodio \"Tutte le cose\" (sempre della settima stagione).\nVideoclip.\n\"Play\" \u00e8 anche ricordato per il gran numero di videoclip che sono stati fatti per i suoi singoli. In ben tre anni e mezzo (da agosto 1998 e febbraio 2002), furono prodotti ben dodici video musicali per otto brani (per esempio per \"Bodyrock\" ce ne sono tre e per \"Natural Blues\" e \"Porcelain\" due) da altrettanti registi come Jonas \u00c5kerlund (\"Porcelain\"), Roman Coppola (\"Honey\"), Joseph Kahn (\"South Side\") e David LaChapelle (\"Natural Blues\").\nCampionamenti.\nL'album infine, come gi\u00e0 accennato, \u00e8 ricordato per l'uso particolarmente notevole di campionamenti presi da dei field recording del musicologo Alan Lomax pubblicate sulla raccolta del 1993 \"Sounds of the South: A Musical Journey from the Georgia Sea Islands to the Mississippi Delta\". La maggior parte di questi sono molto brevi e per questo messi a loop in tutte le canzoni. Ad esempio, \"Honey\" contiene quattro versi di un pezzo a cappella di Bessie Jones ripetuti pi\u00f9 di venti volte. Nelle note di copertina per l'album, Moby non manc\u00f2 quindi di ringraziare i \"Lomaxes e tutti gli archivisti e storici della musica i cui field recording hanno reso possibile questa produzione.\"\nTracce.\nTutti i brani sono stati composti, eseguiti, missati e prodotti da Richard Melville Hall.\nPubblicazione successiva.\nNel tardo 2000, \"Play\" venne ripubblicato in versione speciale e intitolato \"\". Esso era composto da una raccolta di lati B (che venne poi venduta separatamente a partire dal 2004). Per promuoverlo venne distribuito come singolo un mix di \"South Side\" cantato in duetto da Moby e la leader dei No Doubt Gwen Stefani (che divent\u00f2 il suo unico pezzo comparso nella Billboard Hot 100, alla posizione 14). Anche questa volta grazie alla produzione di un videoclip e la messa in onda continua, l'album ri-acquist\u00f2 nuova popolarit\u00e0.\nB-sides esclusi.\nI b-sides che non sono stati inclusi in \"\" sono:\n\"Play\": il DVD.\nIn seguito \u00e8 stato pubblicato un DVD che contiene i video musicali delle varie canzoni (tranne quello di \"South Side\" cantato da Gwen Stefani), l'esibizione di Moby al \"Later... With Jools Holland\", il diario del tour intitolato \"Give an Idiot a Camcorder\" e una componente DVD-Rom che permette agli utenti di remixare due brani di Hall.\nIl DVD include anche un CD separato, intitolato \"Moby's Megamix\", formato da una mono-traccia composta a sua volta di remix dei singoli fatti da vari artisti.\nSection I: \"Play the Videos\"\nSection II: \"Live on Later... With Jools Holland\"\nSection III: \"Moby's Megamix\"\nSection IV: \"Give an Idiot a Camcorder\" (corto di 20 minuti \"di Moby e con Moby\")\nSection V: \"Play the Computer\" (Questa sezione permette di utilizzare il lettore Beatnik per remixare due canzoni di Moby.)\nCuriosit\u00e0.\nIl cantante italiano Zucchero Fornaciari, come raccontato nella sua autobiografia \"Il suono della domenica - Il romanzo della mia vita\", si ispir\u00f2 fortemente a \"Play\" per la scrittura dei brani di \"Shake\", per i quali vennero usati diversi campionamenti, come nel lavoro di Moby."}
{"id": "1721027", "revid": "287204", "url": "https://it.wikipedia.org/wiki?curid=1721027", "title": "Ziethen (Brandeburgo)", "text": "Ziethen \u00e8 un comune di abitanti del Brandeburgo, in Germania.&lt;br&gt;\nAppartiene al circondario (\"Landkreis\") del Barnim (targa BAR) ed \u00e8 parte della comunit\u00e0 amministrativa (\"Amt\") di Joachimsthal (Schorfheide).\nStoria.\nIl comune di Ziethen venne creato il 1\u00ba febbraio 2002 dalla fusione dei comuni di Gro\u00df-Ziethen e Klein Ziethen.\nSuddivisione amministrativa.\nIl comune di Ziethen \u00e8 suddiviso nelle due frazioni (\"Ortsteil\") di Gro\u00df-Ziethen e Klein Ziethen."}
{"id": "1721028", "revid": "438678", "url": "https://it.wikipedia.org/wiki?curid=1721028", "title": "Le scandale - Delitti e champagne", "text": "Le scandale - Delitti e champagne (\"Le scandale\") \u00e8 un film del 1967 diretto da Claude Chabrol."}
{"id": "1721031", "revid": "767487", "url": "https://it.wikipedia.org/wiki?curid=1721031", "title": "Criminal story", "text": "Criminal story (\"La route de Corinthe\") \u00e8 un film del 1967 diretto da Claude Chabrol."}
{"id": "1721049", "revid": "767487", "url": "https://it.wikipedia.org/wiki?curid=1721049", "title": "Classe Uniform", "text": "I sottomarini appartenenti alla classe Uniform (Progetto 1910 Kashalot secondo la classificazione russa) sono battelli a propulsione nucleare progettati per svolgere operazioni di spionaggio subacqueo e di raccolta informazioni. Ne sono stati costruiti tre esemplari.\nTecnica.\nGli Uniform sono mezzi piuttosto veloci per le loro dimensioni. Il loro scafo in titanio rende possibile il loro impiego operativo a 1.000 metri (e forse anche oltre) di profondit\u00e0.\nQuesti piccoli battelli, dotati di propulsori laterali, sono stati i primi sottomarini russi a propulsione nucleare a scafo singolo.\nSi tratta dei primi mezzi di questo tipo costruiti in Unione Sovietica, e sono probabilmente meno sofisticati degli altri sottomarini russi per operazioni speciali.\nInfatti, sono decisamente pi\u00f9 grandi della classe X-Ray e dei classe Paltus (il dislocamento degli Uniform \u00e8, rispettivamente, il triplo ed il doppio dei mezzi suddetti). La profondit\u00e0 operativa \u00e8 praticamente la stessa (almeno secondo le informazioni disponibili).\nInoltre, dovrebbero essere meno versatili, visto che non risultano dotati di braccia meccaniche e non possono dunque svolgere operazioni di manipolazione.\nLa velocit\u00e0 invece \u00e8 la stessa dei Paltus e superiore all'X-Ray (18 nodi)\nIl Servizio.\nSono stati costruiti in tre esemplari nei cantieri navali di San Pietroburgo, e sono entrati in servizio tra il 1983 ed il 1995, inquadrati presso la 49\u00aa Brigata Sottomarini a Gadzhievo, nella Flotta del Nord.\nNel 2008, il Centro Internazionale degli Studi Strategici riportava che il numero di sottomarini nucleari da appoggio (hull classification symbol in Occidente: SSAN) ancora in servizio con la marina russa sarebbe di tre, e che gli altri esemplari sarebbero in riserva. Stando al sito globalsecurity.org, gli Uniform sarebbero tra i battelli posti in riserva."}
{"id": "1721051", "revid": "1226", "url": "https://it.wikipedia.org/wiki?curid=1721051", "title": "Antonio Fiorentino della Cava", "text": "Biografia.\nDi origini fiorentine, come attestato dalla citazione di Pietro Summonte in una lettera del 1524, era figlio del Maestro muratore settignanese Giorgio di Francesco, detto anche lui Fiorentino. Insieme ai fratelli Checco e Giuliano fu partecipe ai lavori eseguiti dal padre. Nel 1480 \u00e8 documentato insieme al padre presso la Rocca di Imola su commissione di Girolamo Riario. Sempre ad Imola lavor\u00f2 come ingegnere militare alla fortificazione della Cittadella e nel 1482 edific\u00f2, con il fratello Checco, la rocca di Piancaldoli e a Imola la porta del Piolo. Sia la rocca che la porta furono progettate dal Menghi. Lavori di carattere militare furono eseguiti anche sulle rocche di Dozza e di Bagnara. Ad Imola, il Fiorentino della Cava si interess\u00f2 anche di edilizia civile a carattere non militare: testimonianze del suo operato si riscontrano nei palazzi Della Volpe, Machirelli e Calderini.\nA Firenze, nel 1487, fu il progettista del Convento di San Giusto alle mura, come attesta Giorgio Vasari. Alcuni documenti coevi all'attivit\u00e0 fiorentina, la cui attribuzione \u00e8 ancora incerta, lo attestano a Roma. A Trevi, nel 1487, progett\u00f2 la Chiesa della Madonna delle Lacrime; il collaboratore al progetto fu un certo Francesco da Pietrasanta, mastro lapicida. Nel 1488 fu a Spoleto per la Chiesa di Santa Maria del Massaccio. Contemporaneamente, insieme a Francesco da Pietrasanta, progett\u00f2 ed edific\u00f2 la rocca di Cascia.\nCome rilevato dal Summonte nella sua lettera, fece parte di quella folta schiera di artisti e tecnici che arrivarono nella capitale del Regno di Napoli dopo i mutati assetti geopolitici generati dalla Pace di Lodi. L'alleanza che nacque tra la corte medicea di Lorenzo il Magnifico e la corte aragonese e del duca di Calabria Alfonso II comport\u00f2 un notevole scambio culturale tra Firenze e Napoli trasformando quest'ultima nella capitale mediterranea del Rinascimento. Infatti nel 1489 fu a Gaeta per il consolidamento e la trasformazione della fortezza e nel 1490 comp\u00ec un viaggio, insieme al Duca di Calabria, per ridefinire le strutture difensive costiere. Nel medesimo anno edific\u00f2, per conto degli aragonesi, la Rocca di Cittareale. Nel 1491 fu nominato ingegnere reale, stabilendosi a Napoli presso la corte aragonese. Il rapporto con gli Aragonesi fu duraturo e felice anche negli anni successivi la sua partenza dal Regno. Nel 1494 fu artefice di una spedizione, su incarico di Alfonso II di Napoli, contro la fortezza di Ostia e alla fine dello stesso anno sostitu\u00ec Baccio Pontelli all'edificazione del Castello di Reggio di Calabria. Nel 1495, insieme a Francesco di Giorgio Martini, fece brillare la mina sotto il Castel Nuovo; questa operazione militare salv\u00f2 le sorti del Regno, furono cacciati i Francesi di Carlo VIII. Dopo la partenza di Francesco di Giorgio fu nominato direttore delle regie opere, dopo la nomina a direttore dei cantieri regi ebbe anche un feudo mentre a Firenze pot\u00e9 edificare una casa propria e a Settignano fu proprietario di tre abitazioni, un frantoio e un podere. Alla fine del XV secolo diresse i lavori della cinta bastionata di Castel Nuovo e della murazione urbana. Dal 1501 al 1514 fu il direttore dei lavori del Convento di Santa Caterina a Formiello, opera eretta su progetto di Francesco di Giorgio Martini e diretta dal Nostro e da Romolo Balsimelli.\nDalla vicenda del Monastero di Santa Caterina \u00e8 nato il disguido storiografico nell'attribuzione delle opere del Marchesi ad un certo capomastro di Cava de' Tirreni che si chiamava Fiorentino. Diffusore di questa errata attribuzione \u00e8 da accreditare a Bernardo de Dominici, successivamente ripresa da Francesco Milizia. Dalla lettera del Summonte si parla anche di un intervento presso la villa di Poggioreale. Nel 1506 si rese autore degli apparati effimeri per l'ingresso in citt\u00e0 di Ferdinando il Cattolico.\nNel 1517, insieme ad altri esperti di opere militari, fece parte della commissione giudicatrice voluta dal papa Leone X per esaminare il disegno di un baluardo progettato da Antonio da Sangallo il Giovane per la citt\u00e0 di Civitavecchia. Nel 1518 ritorn\u00f2 in Toscana come ispettore delle fortezze. Per breve tempo del successivo anno ritorn\u00f2 a Napoli per il baluardo del parco e nel medesimo anno ritorn\u00f2 in patria lavorando alle fortezze di Pisa e Livorno, quest'ultima con Baccio Bigio e Andrea da Fiesole. Nel 1520 ritorn\u00f2 un'ultima volta a Napoli per i cantieri del Castel Nuovo. Mor\u00ec in Toscana nel 1522."}
{"id": "1721053", "revid": "287204", "url": "https://it.wikipedia.org/wiki?curid=1721053", "title": "La speranza", "text": "La speranza \u00e8 un romanzo dello scrittore e politico francese Andr\u00e9 Malraux pubblicato nel 1937, e basato sulle sue esperienze nella guerra civile spagnola, durante la quale Malraux milit\u00f2 nell'aeronautica repubblicana.\nTrama.\nIl romanzo racconta le vicissitudini di un gruppo di personaggi che combattono nelle file delle forze della Repubblica spagnola all'inizio della guerra di Spagna, quindi dalla met\u00e0 del 1936 ai primi mesi del 1937. Tra di essi spicca il francese Magnin, autoritratto di Malraux, che comanda una squadriglia di aviatori di diversa provenienza nazionale. Tra i personaggi del romanzo, vi \u00e8 anche l'intellettuale antifascista italiano Nicola Chiaromonte, rappresentato sotto il nome di Giovanni Scali."}
{"id": "1721056", "revid": "256896", "url": "https://it.wikipedia.org/wiki?curid=1721056", "title": "Forze missilistiche strategiche", "text": ""}
{"id": "1721064", "revid": "599013", "url": "https://it.wikipedia.org/wiki?curid=1721064", "title": "Scapaccino", "text": ""}
{"id": "1721065", "revid": "75435", "url": "https://it.wikipedia.org/wiki?curid=1721065", "title": "Giulio africano", "text": ""}
{"id": "1721068", "revid": "438678", "url": "https://it.wikipedia.org/wiki?curid=1721068", "title": "Le pi\u00f9 belle truffe del mondo", "text": "Le pi\u00f9 belle truffe del mondo \u00e8 un film collettivo in cinque episodi diretti dai registi Claude Chabrol, Jean-Luc Godard, Ugo Gregoretti, Hiromichi Horikawa e Roman Pola\u0144ski.\nIl film \u00e8 composto da cinque segmenti:"}
{"id": "1721070", "revid": "289247", "url": "https://it.wikipedia.org/wiki?curid=1721070", "title": "Ferrovia Follonica-Massa Marittima", "text": ""}
{"id": "1721074", "revid": "110157", "url": "https://it.wikipedia.org/wiki?curid=1721074", "title": "Chiesa di San Martino a Maiano (Certaldo)", "text": "La chiesa di San Martino a Maiano si trova nel comune di Certaldo, in provincia di Firenze, diocesi della medesima citt\u00e0.\nStoria.\nLa chiesa \u00e8 citata per la prima volta in documento datato 12 ottobre 1160, quando papa Alessandro III ne conferm\u00f2 il patronato alla Badia a Passignano.\nDal 1358 \u00e8 assorbita nell'orbita delle parrocchie del \"comunitativo\" di Certaldo col risultato di dover pagare una tassa per la costruzione delle mura del castello.\nNel XV secolo vi era gi\u00e0 un campanile: Francesco di Girolamo da Cortona fuse due campane (nel 1460 e nel 1468).\nLa chiesa ha subito pesanti rimaneggiamenti nel corso dei secoli: un arco in laterizio visibile in facciata, tutta intonacata, \u00e8 l'unico elemento che dimostra l'originale stile architettonico romanico.\nLa ristrutturazione dell'intero edificio dovette aver luogo nel XVII secolo, allorquando fu riconsacrata nel 1620. Fu affiancato anche un Oratorio dedicato a sant'Antonio.\nUn ulteriore ingente intervento di conservazione fu effettuato tra il 1804 e il 1815.\nNel 1986 la parrocchia di San Martino a Maiano \u00e8 stata unita a quella di Certaldo.\nOpere gi\u00e0 in loco.\nDa questa chiesa provengono due affreschi staccati di Cenni di Francesco raffiguranti \"Madonna col Bambino\" e \"San Martino e santa Caterina di Alessandria\", databili negli anni dal 1405 al 1410, ora al Museo di Arte Sacra di Certaldo.\nDalla compagnia di Sant'Antonio provengono:"}
{"id": "1721076", "revid": "767487", "url": "https://it.wikipedia.org/wiki?curid=1721076", "title": "I sette peccati capitali (film 1962)", "text": "I sette peccati capitali (\"Les sept p\u00e9ch\u00e9s capitaux\") \u00e8 un film in sette episodi diretti dai registi Philippe de Broca, Claude Chabrol, Jacques Demy, Eug\u00e8ne Ionesco, Sylvain Dhomme, Max Douy, Jean-Luc Godard, \u00c9douard Molinaro e Roger Vadim.\nTrama.\nCollera\nDurante il pranzo della domenica un uomo trova nel piatto una mosca e si infuria. Come una epidemia la rabbia si espande prima nella casa, poi nel quartiere, la citt\u00e0 e il mondo intero.\nInvidia\nRosette \u00e8 una cameriera decisa a fare di tutto pur di conquistare l'amante di Rita, una diva del cinema che alloggia nel suo hotel. Tempo dopo, raggiunto il suo scopo, Rosette torna nell'hotel ma questa volta come cliente.\nAccidia\nEddie Costantine, che interpreta se stesso, viene abbordato da una donna ma grazie alla sua pigrizia non accadr\u00e0 nulla di sconveniente.\nLussuria\nDue giovani, Bernard e Paul, esaminano il quadro di Bosch \"il giardino delle delizie\" per cercare una definizione della lussuria. Bernard ricorda la sua infanzia quando confondeva lussuria con lusso.\nOrgoglio\nUna donna lascia l'amante per tornare dal marito che la tradisce, una cosa che il suo orgoglio non riesce ad ammettere.\nGola\nValentin partecipa al funerale del padre morto di indigestione, a causa dell'agape rischia di arrivare tardi al banchetto previsto dopo la cerimonia.\nAvarizia\nUn gruppo di studenti sogna una notte d'amore con Suzon ma non hanno abbastanza soldi. Organizzano quindi una lotteria per racimolare la somma necessaria almeno per uno di loro."}
{"id": "1721078", "revid": "6923", "url": "https://it.wikipedia.org/wiki?curid=1721078", "title": "Omar Calabrese", "text": "Biografia.\nLaureato in storia della lingua, dopo aver insegnato semiologia delle arti all'Universit\u00e0 di Bologna e come \"visiting professor\" all'\u00c9cole des hautes \u00e9tudes di Parigi e alle Universit\u00e0 di Bilbao, Barcellona, Aarhus, Yale, Harvard, Berlino, Bogot\u00e0, Buenos Aires, Zurigo, Salonicco, Mannheim, Lisbona, Bucarest, \u00e8 stato professore di semiotica delle arti presso l'Universit\u00e0 di Siena e semiotica presso la Iulm.\n\u00c8 stato consigliere comunale a Bologna, assessore alla cultura del Comune di Siena dal 1993 al 1997, consigliere della Presidenza del Consiglio dei ministri per l'editoria e la comunicazione, presidente dell'Associazione italiana di studi semiotici e della Fondazione mediateca regionale toscana. Dal 1997 al 2001 \u00e8 stato rettore di Santa Maria della Scala a Siena.\nHa diretto le riviste \"Alfabeta\", \"Rivista illustrata della comunicazione\", e \"Metafore\", e ha collaborato ad altri periodici culturali come \"Casabella\", \"Viceversa\", \"Estudios semioticos\", \"Versus - Quaderni di studi semiotici\". Ha inoltre fondato \"Carte semiotiche\".\nCome giornalista ha collaborato al \"Corriere della Sera\", \"Panorama\", \"El Pa\u00eds\", \"La Repubblica\", \"l'Unit\u00e0\".\nHa esercitato critica televisiva e curato programmi televisivi per Rai, Mediaset e Tve.\nHa curato i contenuti culturali per le Esposizioni Universali di Vancouver, Brisbane, Siviglia, Genova e Hannover. I suoi libri sono stati tradotti in dieci lingue.\nNel 2010 ha ottenuto il Prix Bernier dell'Accademia di Francia per il miglior libro d'arte dell'anno (\"L'art du trompe-l'oeil\").\nSofferente da anni di una grave forma di diabete, \u00e8 morto nella tarda sera di sabato 31 marzo 2012 all'et\u00e0 di 62 anni per un malore improvviso."}
{"id": "1721082", "revid": "767487", "url": "https://it.wikipedia.org/wiki?curid=1721082", "title": "Assenza ingiustificata", "text": "Assenza ingiustificata \u00e8 un film del 1939, diretto da Max Neufeld. Il film purtroppo risulta ad oggi andato perduto.\nTrama.\nUna studentessa liceale, Vera, viene espulsa dalla scuola e si finge malata per tenerlo nascosto ai genitori: il medico curante diventa presto suo complice e successivamente la sposa. La vita coniugale, per le continue assenze del medico, occupato dal suo lavoro, diviene giorno dopo giorno sempre pi\u00f9 triste e piena di incomprensioni, sino a convincere Vera a riprendere gli studi di nascosto dal marito. Questa doppia vita insospettisce il marito, che pensa ad un tradimento della giovane moglie, ma poi le cose si chiariranno, quando il medico andr\u00e0 a prendere Vera all'uscita della scuola.\nProduzione.\nIl film \u00e8 tratto da un originale teatrale del commediografo ungherese Istv\u00e1n B\u00e9keffi, gi\u00e0 rappresentato in Italia dalla compagnia Beghetti-Menichelli e adattato per lo schermo da Amedeo Castellazzi e Max Neufeld.\nCritica.\nFilippo Sacchi nel \"Corriere della Sera\" del 30 dicembre 1939: \"Specialmente nella seconda parte, il film, ha grazia, movimento, comicit\u00e0 in abbondanza. Ne siano lodati il regista Neufeld e Amedeo Nazzari che, pure qui \u00e8 interprete un po' opaco, ma soprattutto Alida Valli, la quale si impaccia, e stona solo nelle poche scene in cui fa la sposa e non la studentessa: ossia quando le mettono addosso vestiti inconcepibili e grotteschi. Ad ogni modo la pi\u00f9 graziosa Alida Valli, la meglio a posto, che si sia mai vista...\""}
{"id": "1721083", "revid": "486946", "url": "https://it.wikipedia.org/wiki?curid=1721083", "title": "6.5 x 52 mm", "text": ""}
{"id": "1721085", "revid": "2014155", "url": "https://it.wikipedia.org/wiki?curid=1721085", "title": "Federico II di Brandeburgo-Ansbach", "text": "Biografia.\nFederico era il figlio del margravio Gioacchino Ernesto e della moglie Sofia di Solms-Laubach. \nAlla morte del padre eredit\u00f2 il margraviato di Brandeburgo-Ansbach, anche se era ancora minorenne. La reggenza pertanto venne affidata alla madre.\nDivenne maggiorenne nel 1634 e partecip\u00f2 alla Battaglia di N\u00f6rdlingen.\nMor\u00ec celibe e quindi senza eredi legittimi. Gli succedette il fratello Alberto."}
{"id": "1721086", "revid": "339392", "url": "https://it.wikipedia.org/wiki?curid=1721086", "title": "7.62 x 51 mm", "text": ""}
{"id": "1721088", "revid": "339392", "url": "https://it.wikipedia.org/wiki?curid=1721088", "title": "5.56 x 45 mm", "text": ""}
{"id": "1721093", "revid": "438678", "url": "https://it.wikipedia.org/wiki?curid=1721093", "title": "I sequestrati di Altona", "text": "I sequestrati di Altona \u00e8 un film del 1962 diretto da Vittorio De Sica.\nTratto dal dramma di Jean-Paul Sartre \"Les S\u00e9questr\u00e9s d'Altona\", rappresentato in teatro nel 1959, il film fa riferimento ad Altona, un distretto della citt\u00e0 tedesca di Amburgo.\nTrama.\nL'industriale Albrecht von Gerlach scopre di essere prossimo alla morte e chiama il figlio avvocato, Werner, che vuole nominare come suo successore. Werner \u00e8 restio ad accettare, perch\u00e9 sa che la ditta di suo padre \u00e8 stata tra i sostenitori del nazismo, tanto che Franz, suo fratello e figlio primogenito di Albrecht, \u00e8 stato condannato e giustiziato per crimini di guerra. La moglie di Werner, Johanna, attrice impegnata in un'opera di Brecht contro il nazismo, scopre che Franz in realt\u00e0 \u00e8 sfuggito all'esecuzione e si nasconde nella casa di famiglia ad Altona, accudito dalla sorella che gli nasconde la verit\u00e0, descrivendogli una Germania ancora sotto le macerie, povera ed umiliata dagli invasori.\nL'incontro con Johanna cambia la vita di Franz, che viene a sapere che la Germania \u00e8 divisa in due zone, una delle quali completamente ricostruita. Cos\u00ec, esce dal suo nascondiglio e vaga per la citt\u00e0, per prendere coscienza della verit\u00e0. In un tragico finale, morir\u00e0 insieme al padre cadendo dalle impalcature del cantiere navale Gerlach.\nNote\nEzio Frigerio \u00e8 accreditato nei titoli di testa come Elvezio. I disegni di Renato Guttuso sono quelli che Franz fa sui muri della soffitta per non dimenticare la sua storia. Il film ha un breve prologo che precede i titoli di testa con il richiamo a ci\u00f2 che \u00e8 accaduto a Smolensk durante la II guerra mondiale\nMusica.\nIl commento musicale \u00e8 costruito sull'undicesima sinfonia di Dmitrij \u0160ostakovi\u010d e in particolare \u00e8 basato esclusivamente sul suo terzo movimento, \"Adagio\"."}
{"id": "1721094", "revid": "1305772", "url": "https://it.wikipedia.org/wiki?curid=1721094", "title": "B24", "text": ""}
{"id": "1721095", "revid": "78273", "url": "https://it.wikipedia.org/wiki?curid=1721095", "title": "7.62 x 39 mm", "text": ""}
{"id": "1721106", "revid": "2092023", "url": "https://it.wikipedia.org/wiki?curid=1721106", "title": "Campionato europeo di calcio a 5 Under-21 2008", "text": "La fase finale del campionato europeo di calcio a 5 Under-21 2008 (en. \"2008 UEFA Under-21 Futsal Tournament\") si \u00e8 svolto a San Pietroburgo dall'8 dicembre al 14 dicembre e ha visto impegnate otto formazioni nazionali Under-21 di Calcio a 5 del continente europeo.\nSi tratta della prima manifestazione continentale per formazioni di calcio a 5 Under-21; nei gironi di qualificazione svoltisi tra il 7 aprile e il 13 aprile 2008 si sono confermate anche a livello giovanile due delle tre realt\u00e0 pi\u00f9 forti d'Europa come e (la \u00e8 paese ospitante). A loro si sono aggiunte , , e la selezione del che partecipa ai tornei europei solo dal 2003: prima afferiva alla confederazione asiatica.\nQualificazioni.\nGruppo 1.\nLasko (Slovenia)\nGruppo 2.\nKrosno (Polonia)\nGruppo 3.\nMadrid (Spagna)\nGruppo 4.\nAndorra la Vella (Andorra)\nGruppo 5.\nM\u00f3r (Ungheria)\nGruppo 6.\nMartina Franca (Italia)\nGruppo 7.\nStrumica (Macedonia)\nFase finale.\nLa fase finale si \u00e8 tenuta a San Pietroburgo dall'8 al 14 dicembre, l'approdo alle semifinali \u00e8 stato ad appannaggio delle quattro nazionali che da anni dominano la scena anche delle nazionali maggiori: Russia ospitante, Italia, Spagna ed Ucraina. Nelle due semifinali i gol di Prudnikov (Russia) e Bordignon (Italia) decidono le due gare con minimo scarto (1-0). La finale di domenica 14 dicembre incorona i padroni di casa dopo una gara intensa terminata solo ai tempi supplementari e decisa ancora da Dmitri Prudnikov."}
{"id": "1721110", "revid": "23903031", "url": "https://it.wikipedia.org/wiki?curid=1721110", "title": "Io, io, io...e gli altri", "text": ""}
{"id": "1721114", "revid": "767487", "url": "https://it.wikipedia.org/wiki?curid=1721114", "title": "Banditi a Milano", "text": "Banditi a Milano \u00e8 un film drammatico del 1968 diretto da Carlo Lizzani. Tratta, in particolare, delle imprese criminali della banda Cavallero che insanguin\u00f2 le vie di Milano ad inizio autunno 1967. In particolare il film si concentra sulla rapina all'agenzia n.11 del Banco di Napoli in largo Zandonai.\nIl pomeriggio del 25 settembre di quell'anno, subito dopo la rapina in banca, i rapinatori seminarono per trenta minuti il terrore e la morte, impegnandosi in scontri a fuoco con le pantere della polizia all'inseguimento attraverso le vie della citt\u00e0.\nIl film \u00e8 stato selezionato tra i 100 film italiani da salvare.\nAssieme al film \"Svegliati e uccidi\" diretto sempre da Carlo Lizzani ed uscito due anni prima, \u00e8 considerato il precursore del filone poliziottesco ed inoltre segn\u00f2 il debutto cinematografico di Agostina Belli.\nTrama.\nDopo un tentativo di linciaggio, viene girato un documentario per ricostruire gli eventi che portarono la cittadinanza di Milano a esplodere dinanzi all'estrema violenza seguita ad una rapina.\nIn un'intervista il commissario di polizia Basevi ripercorre i cambiamenti avvenuti nella malavita milanese dopo i mutamenti sociali conseguenti il boom economico: il taglieggiamento ai proprietari dei locali notturni e delle case da gioco clandestine, l'estorsione, il diverso e pi\u00f9 violento comportamento dei criminali, la reticenza e l'omert\u00e0 di chi subisce le prepotenze del racket, il nuovo reclutamento nella prostituzione e la spietatezza verso chi cerca di sfuggirne.\nUn rapinatore ferito che cercava di scappare a piedi viene sottratto dalla polizia alla folla, inferocita a causa della furia sanguinaria dei banditi che hanno percorso la citt\u00e0 sparando all'impazzata. Con grande concitazione inizia la caccia agli altri rapinatori in fuga, ma ancora tutto \u00e8 nel vago e complicato da false segnalazioni e da invenzioni di mitomani.\nIl commissario interroga poi il fermato, tale Bartolini, e riesce a farsi dire i nomi dei complici e a fargli raccontare le precedenti imprese della banda. In particolare si sofferma sulla \u201ctripletta\u201d: tre rapine commesse due anni prima a Milano nel giro di quaranta minuti che trovarono impreparate le forze di polizia. Racconta, poi, di come vivessero a Torino fingendosi uomini d'affari, in attesa di fare i colpi organizzati da Piero che, con mente fervida e personalit\u00e0 esaltata, dominava su tutti.\nIl quarto, un ragazzo, si chiama Tuccio e, in precedenza, lavorava nella falegnameria del padre di Piero, dove quest'ultimo aveva nascosto le armi. Quando Piero capisce che il ragazzo ha scoperto il suo segreto, ma la sa lunga, lo addestra e lo coinvolge nell'ultima impresa criminale.\nI quattro partono con un pullman, salendo a Torino da fermate diverse, e, giunti a Milano, dopo un sopralluogo alla banca presa di mira, rubano prima un'auto che lasciano in un parcheggio e poi un'altra con la quale vanno a fare il colpo. Dopo l'assalto, l'auto viene identificata ed inizia una manovra di accerchiamento da parte delle volanti della polizia che, questa volta, segue piani preordinati.\nNell'inseguimento, dall'auto dei rapinatori partono i primi colpi di pistola, ma la polizia tenta di farli uscire dalla citt\u00e0 prima di rispondere al fuoco. Rendendosi conto di ci\u00f2, i banditi ritornano verso il centro sparando nel traffico cittadino e provocando morti, ferimenti e un incidente dopo l'altro.\nQuando un'auto civetta riesce finalmente ad affiancarli, i banditi riescono a speronarla, ma dopo lo scontro devono abbandonare l'auto ormai inservibile. I quattro si separano e continuano a piedi la loro fuga. Piero e Sandro corrono insieme, con le pistole in pugno, dicendo ai passanti che sono della polizia e si dileguano. L'autista, ferito al braccio, ha con s\u00e9 la borsa con i soldi e un mitra e, bench\u00e9 presto se ne disfaccia, viene visto e inseguito da un passante: la folla, prima ancora della polizia, gli \u00e8 subito addosso. Mentre viene portato in questura, il coraggioso passante ha un attacco di cuore. Il ragazzo, pur leggermente ferito, riesce a prendere un pullman e a rientrare a casa, a Torino. Il giorno dopo, per\u00f2, viene arrestato.\nPiero e Sandro, intanto, prendono la via dei campi, ma vengono braccati da polizia e carabinieri. Dopo diversi giorni di latitanza e di notti passate all'addiaccio, spinti dal bisogno entrano in un paese per comprare viveri, ma vengono riconosciuti e segnalati ai carabinieri. Questi li scovano in un casello ferroviario abbandonato e, colti nell'inedia, si lasciano arrestare senza reagire.\nPortati in questura, attorniati da carabinieri e giornalisti, Piero non rinuncia a fare lo sbruffone e si vanta di aver compiuto diciassette rapine.\nProduzione.\nIl film \u00e8 stato realizzato durante i sette mesi seguenti l\u2019arresto della banda e, dunque, prima dell'inizio del processo. Ci fu anche un ricorso legale nel tentativo di bloccarne l'uscita nelle sale. Nel film, bench\u00e9 siano palesi i riferimenti ai personaggi reali, i nomi furono modificati o sottaciuti.\nDistribuzione.\nIl film fu proiettato in anteprima mondiale il 30 marzo 1968 al Carignano di Torino.\nIncassi.\nL'incasso totale del film \u00e8 stato di 1.768.000.000 di lire dell'epoca, risultando l'ottavo incasso al botteghino italiano della stagione 1967-68."}
{"id": "1721115", "revid": "834", "url": "https://it.wikipedia.org/wiki?curid=1721115", "title": "D/P", "text": ""}
{"id": "1721122", "revid": "36426", "url": "https://it.wikipedia.org/wiki?curid=1721122", "title": "Mura di Sorano", "text": "Le mura di Sorano costituiscono il sistema difensivo dell'omonimo borgo di origini medievali.\nStoria.\nUna primitiva cinta muraria venne costruita dagli Aldobrandeschi durante il XII secolo, al fine di rendere inespugnabile l'insediamento medievale che si stava sviluppando in quel periodo. La realizzazione del sistema murario difensivo fu facilitata dall'orografia del territorio su cui sorge il borgo di Sorano; le ripidi alture non resero necessaria, infatti, la realizzazione di una cortina muraria priva di soluzioni di continuit\u00e0.\nSull'altura pi\u00f9 elevata la cinta muraria and\u00f2 ad incorporare il complesso della Rocca aldobrandesca, che dall'alto dominava l'intero abitato di Sorano. Da l\u00ec, la cortina muraria discendeva verso il basso per poi risalire sull'altra altura su cui si sviluppa il borgo, per poi ridiscendere e salire nuovamente sul lato opposto della rocca.\nIn epoca rinascimentale gli Orsini rafforzarono ulteriormente l'antica rocca che, assieme al palazzo Orsini di Pitigliano, divenne la sede del loro potere che esercitavano nella loro contea. L'ampliamento della fortificazione trasform\u00f2 il complesso nell'attuale fortezza Orsini. Durante la dominazione ursinea furono inoltre restaurate le due porte di accesso al borgo.\nIn epoca granducale, i Lorena realizzarono alla sommit\u00e0 dell'altra altura la seconda fortificazione di Sorano, che fu denominata Masso Leopoldino. Nonostante le origini settecentesche, il complesso \u00e8 ben integrato con i primitivi elementi stilistici medievali e con quelli dei restauri di epoca rinascimentale.\nDescrizione.\nLe mura di Sorano si presentano, nel loro complesso, come un imponente sistema difensivo caratterizzato dalla presenza di due imponenti fortificazioni (fortezza Orsini e Masso Leopoldino) due porte di accesso al borgo (porta di Sopra e porta dei Merli) e vari tratti di cortine murarie che spesso sono incorporate nelle mura perimetrali esterne di alcuni edifici del centro storico. I tratti delle cortine murarie discendenti dalla fortezza Orsini presentano un tratto di soluzione di continuit\u00e0 nella zona in cui \u00e8 ubicata la strada provinciale.\nGran parte delle strutture difensive sono state realizzate in conci di tufo, tra cui sono frammisti alcuni elementi bugnati e in travertino che decorano le parti pi\u00f9 pregevoli."}
{"id": "1721123", "revid": "767487", "url": "https://it.wikipedia.org/wiki?curid=1721123", "title": "Salto nel vuoto", "text": "Salto nel vuoto \u00e8 un film del 1980 diretto da Marco Bellocchio.\nPresentato in concorso al 33\u00ba Festival di Cannes, \u00e8 valso ad Anouk Aim\u00e9e il premio per la migliore interpretazione femminile ed a Michel Piccoli il premio per la miglior interpretazione maschile.\nTrama.\nMarta Ponticelli \u00e8 stata a lungo una figura materna per suo fratello Mauro, un magistrato, ma, con la vecchiaia che si avvicina, la donna inizia ad avere dei notevoli scompensi psichici, tanto da considerare addirittura di togliersi la vita. La cosa preoccupa molto Mauro, il quale per\u00f2 \u00e8 anche molto preso dal suo lavoro ed \u00e8 a sua volta complessato dalla sua vita ai limiti dell'eremitismo.\nUn giorno, Mauro fa conoscere a Marta un suo imputato, Giovanni, un istrionico giovane attore con precedenti penali, il quale stringe un forte rapporto con la sorella del giudice, portandola spesso fuori con lui. Mauro inizia a maturare una perversa gelosia nei confronti della sorella e, sentendosi addirittura tradito, sogna di poterla uccidere spingendola dalla finestra di casa loro. Temendo che stando vicino a Giovanni Marta possa sperperare ingenti somme di denaro, Mauro ordina un mandato di arresto nei confronti del giovane, il quale, dopo aver vandalizzato lo studio di Mauro, fugge lontano.\nL'amicizia con Giovanni ha restituito sicurezza a Marta, che decide di lasciare la casa del fratello. Resosi conto che Marta ha conquistato un'autonomia che lui mai aveva sperato potesse ottenere, Mauro perde completamente la sua lucidit\u00e0 e si suicida gettandosi dalla finestra di casa sua, nel modo in cui aveva immaginato di sbarazzarsi della sorella.\nProduzione.\nIl film \u00e8 stato girato a Roma in studio e in esterni dal 23 aprile al 28 giugno 1979."}
{"id": "1721126", "revid": "438678", "url": "https://it.wikipedia.org/wiki?curid=1721126", "title": "Padre e figlio (film 1994)", "text": "Padre e figlio \u00e8 un film del 1994 diretto da Pasquale Pozzessere.\nTrama.\nLa storia si svolge a Genova, un tempo madre della nostra storia industriale, oggi vittima dei processi di riconversione. Corrado \u00e8 un meridionale di cinquanta anni giunto a Genova agli inizi degli anni '60. Ex operaio, l'uomo ora lavora come guardiano notturno in un deposito al porto e vive con la seconda moglie, Angela, dalla quale ha avuto una bambina, Anna.\nIl figlio maggiore, Gabriele, di ritorno dal servizio di leva si ritrova senza alcuna prospettiva per il futuro, svive tra malessere sociale, sensualit\u00e0 ingorda e senso di inappartenenza e riluttanza al posto di lavoro in fabbrica.\nL'impegno del padre nell'avviarlo al lavoro in una grossa fabbrica genovese e la sua delusione di fronte alla superficialit\u00e0 con cui il figlio si fa licenziare, accresce tra i due l'incomprensione.\nGabriele si affida all'ebbrezza della moto e alla scorciatoia dei guadagni illeciti. Tra padre e figlio non c'\u00e8 storia, non c'\u00e8 memoria n\u00e9 solidariet\u00e0, eppure Corrado non vuole perdere l'ultima speranza di ristabilire un contatto vero con il figlio..."}
{"id": "1721141", "revid": "438678", "url": "https://it.wikipedia.org/wiki?curid=1721141", "title": "La parola amore esiste", "text": "La parola amore esiste \u00e8 un film del 1998 diretto da Mimmo Calopresti.\n\u00c8 stato presentato nella Quinzaine des R\u00e9alisateurs al 51\u00ba Festival di Cannes.\nQuesto film \u00e8 stato riconosciuto di \"interesse culturale nazionale\" dalla Presidenza del Consiglio dei ministri, \"Dipartimento dello spettacolo\".\nTrama.\nAngela, una trentenne borghese, frequenta lo studio di uno psicoanalista, spinta dalle molte incertezze, paure e fisse che le hanno segnato e al tempo stesso riempito la vita. Nello stesso condominio dello studio incontra Marco, un insegnante di violoncello e se ne innamora; comincia ad inviargli lettere d'amore anonime, a spiarlo da lontano, ma il tutto si rivela inutile perch\u00e9 Marco si invaghisce di una sua allieva, credendola autrice delle lettere e dando vita ad un malinteso. Angela decide di terminare i colloqui con lo psicoanalista, reputandoli inutili o peggio ancora nocivi e, su consiglio della madre, si ritira in una clinica privata fuori citt\u00e0, sperando di ritrovare la serenit\u00e0 che le manca. Ma anche quest'ultima scelta non si rivela azzeccata e, in compagnia di Sara, una degente della clinica innamorata del suo avvocato, prende la decisione di ritornarsene a casa. Durante il viaggio di ritorno, Marco ed Angela si incontrano per puro caso e tutti e tre intraprendono insieme un tratto di strada, con la verit\u00e0 sulle lettere che salta inevitabilmente fuori. Sara, colta dall'ansia e consapevole di non essere ancora pronta per tornare a casa, decide di tornarsene alla clinica; la macchina di Marco resta senza benzina, lui ed Angela, rimasti soli, la spingono a mano fino ad una pompa di benzina."}
{"id": "1721146", "revid": "2014155", "url": "https://it.wikipedia.org/wiki?curid=1721146", "title": "Alberto II di Brandeburgo-Ansbach", "text": "Biografia.\nAlberto era il secondo figlio di Gioacchino Ernesto, e di sua moglie, la contessa Sofia di Solms-Laubach.\nDivenne margravio di Brandeburgo-Ansbach alla morte del fratello Federico, nel 1634. Visto che era ancora minorenne, la reggenza del principato venne affidata alla madre. Solo nel 1639, con la maggiore et\u00e0, pot\u00e9 governare il principato.\nCon molta abilit\u00e0 diplomatica, ha governato il Brandeburgo-Ansbach attraverso gli ultimi dieci anni della guerra e, attraverso le riforme amministrative, il supporto per le corporazioni, la vita culturale e una buona politica di credito, ha promosso gli inizi della ricostruzione post-bellica. Ha offerto rifugio ai profughi religiosi provenienti dall'Austria. Attivo nella politica del Sacro Romano Impero, ha inviato truppe per sostenere la guerra contro l'Impero Ottomano.\nMatrimoni.\nPrimo Matrimonio.\nSpos\u00f2, nel 1642, Enrichetta Luisa di W\u00fcrttemberg-M\u00f6mpelgard (1623-1650), figlia di Ludovico Federico di W\u00fcrttemberg-M\u00f6mpelgard. Ebbero tre figlie:\nSecondo Matrimonio.\nSpos\u00f2, il 15 ottobre 1651, Sofia Margherita di Oettingen-Oettingen (19 dicembre 1634-5 agosto 1664), figlia di Gioacchino Ernesto di Oettingen-Oettingen. Ebbero cinque figli:\nTerzo Matrimonio.\nSpos, il 6 agosto 1665 a Durlach, Cristina di Baden-Durlach (1645-1705), figlia di Federico VI di Baden-Durlach. Non ebbero figli.\nMorte.\nMor\u00ec il 22 ottobre 1667, all'et\u00e0 di 47 anni. Fu sepolto nella Johanniskirche, a Ansbach."}
{"id": "1721147", "revid": "8596", "url": "https://it.wikipedia.org/wiki?curid=1721147", "title": "Nelly e monsieur Arnaud", "text": ""}
{"id": "1721156", "revid": "110157", "url": "https://it.wikipedia.org/wiki?curid=1721156", "title": "Areial", "text": "Areial \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione di Esperan\u00e7a."}
{"id": "1721160", "revid": "226458", "url": "https://it.wikipedia.org/wiki?curid=1721160", "title": "Campione bernoulliano", "text": "In statistica si definiscono campioni bernoulliani quei campioni che si ottengono, in un'indagine campionaria, quando le unit\u00e0 della popolazione sono estratte a caso, una per volta, e senza escludere le unit\u00e0 gi\u00e0 precedentemente estratte. \nQuesto schema di campionamento prende il nome di \"campionamento casuale con ripetizione (o bernoulliano)\". La dizione \"con ripetizione\" deriva dal fatto che una stessa unit\u00e0 della popolazione pu\u00f2 presentarsi ripetutamente nel campione (pu\u00f2 essere estratto pi\u00f9 volte lo stesso elemento). Ci\u00f2 equivale a dire che in ogni estrazione, la probabilit\u00e0 che si verifichi un evento \u00e8 costante. La dimensione dello spazio campionario, cio\u00e8 il numero di tutti i possibili risultati dell'estrazione, di tutti i possibili campioni che si ottengono combinando \"N\" elementi a gruppi di \"n\", \u00e8 dato dalle disposizioni con ripetizione di \"N\" elementi di classe \"n\".\nEsempio.\nUn semplice esempio di campionamento bernoulliano pu\u00f2 essere costruito estraendo opportunamente \"n\" palline da un'urna che ne contiene \"N\". Si estrae una pallina alla volta e questa viene immediatamente reinserita nell'urna, prima di procedere alla successiva estrazione. Evidentemente, la stessa pallina pu\u00f2 essere estratta ripetutamente e, quindi, capitare pi\u00f9 volte nel campione di \"n\" elementi. \nConsiderando come popolazione in oggetto le prime 4 lettere dell'alfabeto (a, b, c, d) e considerando i campioni di 2 elementi,\nlo spazio campionario associato \u00e8 dato da tutti i possibili raggruppamenti di 4 elementi a gruppi di 2 che in totale sono 4\u00b2=16, ossia:\nformula_1"}
{"id": "1721161", "revid": "884077", "url": "https://it.wikipedia.org/wiki?curid=1721161", "title": "Churchill Cup 2003", "text": "La Churchill Cup 2003, per esigenze di sponsorizzazione nota come Barclays Churchill Cup 2003, fu la 1\u00aa edizione della Churchill Cup, una competizione internazionale di rugby a 15 organizzata dall'International Rugby Board, con lo scopo di favorire la crescita rugbistica delle squadre dei Paesi nordamericani, offrendo, al tempo stesso, alle nazioni europee la possibilit\u00e0 di testare nuovi giocatori con le proprie seconde selezioni nazionali, le cosiddette nazionali \"A\".\nLa prima edizione della Churchill Cup ebbe luogo nell'estate 2003 in Canada, nella citt\u00e0 di Vancouver al Thunderbird Stadium. A questo torneo presero parte soltanto l'Inghilterra A, il Canada e gli Stati Uniti d'America.\nLa formula prevedeva un girone eliminatorio e una finale tra le prime due classificate; il successo arrise facilmente all'Inghilterra A che super\u00f2 in finale gli Stati Uniti.\nSi disput\u00f2 anche il torneo femminile che vide la vittoria finale dell'Inghilterra sul Canada per 21-18, a conferma dell'equilibrio mostrato nel girone eliminatorio."}
{"id": "1721163", "revid": "110157", "url": "https://it.wikipedia.org/wiki?curid=1721163", "title": "Montadas", "text": "Montadas \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione di Esperan\u00e7a."}
{"id": "1721165", "revid": "173469", "url": "https://it.wikipedia.org/wiki?curid=1721165", "title": "Maria Giuseppina Luisa di Savoia", "text": ""}
{"id": "1721168", "revid": "110157", "url": "https://it.wikipedia.org/wiki?curid=1721168", "title": "Esperan\u00e7a", "text": "Esperan\u00e7a \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione di Esperan\u00e7a."}
{"id": "1721169", "revid": "287204", "url": "https://it.wikipedia.org/wiki?curid=1721169", "title": "Paolo Ferrari", "text": ""}
{"id": "1721171", "revid": "110157", "url": "https://it.wikipedia.org/wiki?curid=1721171", "title": "S\u00e3o Sebasti\u00e3o de Lagoa de Ro\u00e7a", "text": "S\u00e3o Sebasti\u00e3o de Lagoa de Ro\u00e7a \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione di Esperan\u00e7a."}
{"id": "1721178", "revid": "36426", "url": "https://it.wikipedia.org/wiki?curid=1721178", "title": "Mura di Porto Ercole", "text": "Le mura di Porto Ercole costituiscono il sistema difensivo dell'omonimo borgo situato nella parte sud-orientale del promontorio dell'Argentario.\nStoria.\nIl sistema difensivo del borgo di Porto Ercole inizi\u00f2 a svilupparsi in epoca medievale durante la dominazione degli Aldobrandeschi, parallelamente a quello di avvistamento lungo il corrispondente tratto costiero.\nLa prima torre del sistema difensivo fu fatta costruire per volere di Margherita Aldobrandeschi, contessa di Sovana, sul colle dove ora sorge la Rocca. \nLa torre pass\u00f2 poi in eredit\u00e0 agli Orsini di Pitigliano, che intrapresero lavori di ristrutturazione.\nMa fu la Repubblica di Siena a costruire la cinta muraria che oggi avvolge il borgo.\nInfatti a met\u00e0 Quattrocento Siena riesce a strappare Porto Ercole agli Orsini, che lo cede in affitto a varie persone, in cambio della costruzione di fortificazioni. Ma quando Siena vide che gli affittuari non avevano costruito niente, riprese il controllo del porto con l'ausilio di podest\u00e0, e invi\u00f2 l'artista Lorenzo di Pietro detto il Vecchietta con l'ordine di costruire \"una terra abitevole, di grandezza almeno quanto el Campo di Siena\". Egli fece scendere dalla torre Aldobrandesca due cinte murarie, dotandole di torri semicircolari ai lati e ai vertici. L'accesso al castello era assicurato da due porte, di cui la principale era in basso e decorata da un arco gotico senese e controllata in alto da una bertesca. Invece l'accesso secondario era a met\u00e0 mura e controllato da una torre. All'epoca le torri erano sette pi\u00f9 la bertesca: torre Mastra (Aldobrandesca), torre Nord (Mastio Senese), torre del Fieno, torre di Mezzo Est, torre di Mezzo Ovest, torre di Mare, torre del Molo. Le torri erano collegate da un camminamento di ronda protetto da merlature di tipo guelfo.\nIl complesso appariva di stile Tardogotico, con mura alte e snelle, archi acuti, merli, torri alte e slanciate.\nIn seguito il castello venne restaurato dall'ingegnere militare Francesco di Giorgio Martini, che costru\u00ec a mare il Bastione di Santa Barbara, riadattando un precedente faro bizantino, un\u00ec con un muro la torre Nord e la torre del Fieno costituendo un cassero triangolare, che lo colleg\u00f2 per mezzo di un passaggio segreto all'interno delle mura al bastione di Santa Barbara. Inoltre dot\u00f2 il cassero senese (la Rocca) di una nuova cinta muraria.\nInvece risale al '500 la torretta ottagonale costruita sopra la bertesca della porta senese, che costitu\u00ec la torre dell'Orologio.\nDescrizione.\nLe mura delimitano interamente il nucleo storico di Porto Ercole.\nIl sistema difensivo, nel suo complesso, \u00e8 dominato dalla rocca aldobrandesca, imponente complesso fortificato situato alla sommit\u00e0 del promontorio che domina il borgo sottostante.\nDai due lati della rocca, discendono due diversi tratti di cortine murarie, che chiudono completamente la parte storica dell'abitato; la cortina muraria nord-orientale, che in un lungo tratto culmina con una merlatura sommitale, giungendo al piano ingloba la caratteristica porta di accesso con arco senese in stile gotico internazionale sovrastato dalla torre dell'Orologio, munita di campana.\nSul lato occidentale, la cortina muraria chiude la scenografica Piazza di Santa Barbara, dove si affaccia il palazzo dei Governanti; la piazza \u00e8 situata in posizione panoramica presso il Bastione di Santa Barbara, unito alla sovrastante rocca aldobrandesca attraverso una serie di cunicoli e passaggi segreti sotterranei."}
{"id": "1721187", "revid": "729019", "url": "https://it.wikipedia.org/wiki?curid=1721187", "title": "Albert Gore senior", "text": "Rappresent\u00f2 il Tennessee sia alla Camera dei Rappresentanti che al Senato, nelle file del Partito Democratico.\nEbbe due figli: Nancy LaFon Gore, nata nel 1938 e morta per cancro ai polmoni nel 1984, e Albert Gore Jr., Vicepresidente degli Stati Uniti dal 1993 al 2001, insignito del Premio Nobel per la pace nel 2007."}
{"id": "1721189", "revid": "1318658", "url": "https://it.wikipedia.org/wiki?curid=1721189", "title": "Churchill Cup 2004", "text": "La Churchill Cup 2004, per esigenze di sponsorizzazione nota come Barclays Churchill Cup 2004, fu la 2\u00aa edizione della Churchill Cup, una competizione internazionale di rugby a 15 organizzata dall'International Rugby Board, con lo scopo di favorire la crescita rugbistica delle squadre dei Paesi nordamericani, offrendo, al tempo stesso, alle nazioni europee la possibilit\u00e0 di testare nuovi giocatori con le proprie seconde selezioni nazionali, le cosiddette nazionali \"A\".\nL'edizione del 2004 si tenne in Canada come quella precedente, dal 12 al 19 giugno, nelle citt\u00e0 di Edmonton e Calgary. Dopo la prima edizione, cui parteciparono , e , nel 2004 venne invitata la Nuova Zelanda, che venne rappresentata dai \"New Zealand M\u0101ori\", i quali vinsero la competizione dimostrando una netta superiorit\u00e0 sugli avversari.\nLa formula fu cos\u00ec mutata ad una fase a eliminazione diretta, fra le quattro contendenti, seguita da due finali: quella per il 3\u00ba posto, disputata dalle due perdenti degli scontri diretti e quella per il 1\u00ba posto, fra le vincitrici delle semifinali.\nCome da pronostico, la finale fu tra e con la vittoria ad appannaggio di quest'ultimi per 26-19.\nAnche nel torneo femminile si afferm\u00f2 la nazionale neozelandese, che si aggiudic\u00f2 il torneo battendo in finale l' col punteggio netto di 38-0. Dopo quest'edizione, il torneo femminile non venne pi\u00f9 disputato."}
{"id": "1721190", "revid": "161374", "url": "https://it.wikipedia.org/wiki?curid=1721190", "title": "Madonna dell'Immacolata", "text": ""}
{"id": "1721191", "revid": "15470220", "url": "https://it.wikipedia.org/wiki?curid=1721191", "title": "Albert Gore Sr.", "text": ""}
{"id": "1721198", "revid": "884077", "url": "https://it.wikipedia.org/wiki?curid=1721198", "title": "Churchill Cup 2005", "text": "La Churchill Cup 2005, per esigenze di sponsorizzazione nota come Barclays Churchill Cup 2005, fu la 3\u00aa edizione della Churchill Cup, una competizione internazionale di rugby a 15 organizzata dall'International Rugby Board con lo scopo di favorire la crescita rugbistica delle squadre dei due Paesi del Nord America, offrendo, al tempo stesso, alle nazioni Tier 1 la possibilit\u00e0 di testare nuovi giocatori con le proprie seconde selezioni, le cosiddette nazionali \"A\".\nL'edizione del 2005 si tenne per la terza volta consecutiva in Canada nella citt\u00e0 di Edmonton dal 19 al 26 giugno; l'impianto utilizzato per gli incontri fu lo Stadio del Commonwealth.\nI \"New Zealand M\u0101ori\" non si presentarono per difendere il titolo, impegnati ad affrontare i British and Irish Lions in \"tour in Nuova Zelanda\". Al loro posto venne invitata una selezione nazionale argentina, l'Argentina A. La formula prevista fu quella di una fase ad eliminazione diretta fra le quattro contendenti, seguita da due finali: quella per il 3\u00ba posto, disputata dalle due perdenti degli scontri diretti e quella per il 1\u00ba posto, fra le vincitrici delle semifinali.\nLa 3\u00aa edizione fu vinta dalla nazionale A inglese, che sconfisse nettamente l'Argentina A in finale."}
{"id": "1721209", "revid": "37401", "url": "https://it.wikipedia.org/wiki?curid=1721209", "title": "Worcester (Inghilterra)", "text": ""}
{"id": "1721210", "revid": "21079", "url": "https://it.wikipedia.org/wiki?curid=1721210", "title": "Pentatopo", "text": ""}
{"id": "1721211", "revid": "884077", "url": "https://it.wikipedia.org/wiki?curid=1721211", "title": "Churchill Cup 2006", "text": "La Churchill Cup 2006 fu la 4\u00aa edizione della Churchill Cup, una competizione internazionale di rugby a 15 organizzata dall'International Rugby Board, con lo scopo di favorire la crescita \"rugbistica\" delle squadre dei Paesi nordamericani, offrendo, al tempo stesso, alle nazioni europee la possibilit\u00e0 di testare nuovi giocatori con le proprie seconde selezioni nazionali, le cosiddette nazionali \u201cA\u201d.\nL'edizione 2006 della competizione si tenne in Canada e Stati Uniti e sub\u00ec alcune modifiche. Vi fu il ritorno dei M\u0101ori All Blacks che, insieme all'aggiunta di altre due selezioni nazionali, l'Irlanda A e la Scozia A, port\u00f2 il numero di partecipanti a 6. Pertanto cambi\u00f2 anche il formato, che ora prevedeva due gironi eliminatori, da tre squadre ciascuno, seguiti da tre finali: quella per il 5\u00ba posto fra le ultime 2; quella per il 3\u00ba posto fra le seconde classificate e quella per il 1\u00ba posto fra le prime classificate nei gironi. Questa formula a 6 squadre venne mantenuta inalterata per tutte le successive edizioni del torneo. \nLa vittoria della 4\u00aa edizione and\u00f2 ai M\u0101ori All Blacks che sconfissero in finale l'Inghilterra A."}
{"id": "1721213", "revid": "339392", "url": "https://it.wikipedia.org/wiki?curid=1721213", "title": "16-cella", "text": ""}
{"id": "1721216", "revid": "21079", "url": "https://it.wikipedia.org/wiki?curid=1721216", "title": "24-cella", "text": ""}
{"id": "1721217", "revid": "21079", "url": "https://it.wikipedia.org/wiki?curid=1721217", "title": "120-cella", "text": ""}
{"id": "1721220", "revid": "729019", "url": "https://it.wikipedia.org/wiki?curid=1721220", "title": "Raymond Spruance", "text": "Biografia.\nSpruance comand\u00f2 le forze navali statunitensi durante due delle pi\u00f9 importanti battaglie nel teatro dell'Oceano Pacifico, la battaglia delle Midway e la battaglia del Mare delle Filippine. La battaglia di Midway fu la prima grande vittoria degli Stati Uniti sull'Impero giapponese ed \u00e8 vista da molti come il punto di svolta nella guerra del Pacifico. La battaglia del Mare delle Filippine fu anch'essa una significativa vittoria per gli Stati Uniti. Per la sua capacit\u00e0 di mantenere la calma e la lucidit\u00e0 nei frangenti pi\u00f9 difficili fu soprannominato \"Electric brain\" ovvero \"cervello elettrico\".\nPartecip\u00f2 alla riconquista delle isole Marshall, Gilbert, Marianne e Ry\u016bky\u016b. Nel 1945 fu nominato comandante supremo della flotta del Pacifico. Fu il comandante della Battaglia di Iwo Jima"}
{"id": "1721226", "revid": "4175", "url": "https://it.wikipedia.org/wiki?curid=1721226", "title": "Churchill Cup 2007", "text": "La Churchill Cup 2007 fu la 5\u00aa edizione della Churchill Cup, una competizione internazionale di rugby a 15 organizzata dall'International Rugby Board, con lo scopo di favorire la crescita \"rugbistica\" delle squadre dei Paesi nordamericani, offrendo, al tempo stesso, alle nazioni europee la possibilit\u00e0 di testare nuovi giocatori con le proprie seconde selezioni nazionali, le cosiddette nazionali \u201cA\u201d.\nL'edizione 2007 della competizione si tenne in Inghilterra e vide la partecipazione, oltre che delle due nazionali maggiori di e , anche dell\"\"', , e dei \"New Zealand M\u0101ori\".\nLa formula previde due gironi eliminatori, da tre squadre ciascuno, seguiti da tre finali: quella per il 5\u00ba posto fra le ultime 2; quella per il 3\u00ba posto fra le seconde classificate e quella per il 1\u00ba posto fra le prime classificate nei gironi.\nLa 5\u00aa edizione del torneo fu vinta dagli , che nella finale di Twickenham batterono i per 17-13."}
{"id": "1721228", "revid": "122246", "url": "https://it.wikipedia.org/wiki?curid=1721228", "title": "Abbazia di San Magno (Fondi)", "text": "L'abbazia di San Magno si trova a nord-ovest del centro abitato di Fondi (provincia di Latina), sulle prime falde del monte Arcano.\nStoria.\nSecondo il racconto di san Gregorio Magno, il monastero fu edificato per volere di sant'Onorato nel 522 per onorare il martirio di san Magno, ucciso insieme a san Paterno e a 2597 cristiani, come si legge in alcuni documenti agiografici di epoca medievale, le \"Passiones\", dedicate ai due santi.\nDel complesso monastico sono state rinvenute: la chiesa di epoca medievale, a croce latina e dotata di cripta, che conserva pregevoli affreschi; la chiesa rinascimentale riaperta al culto e intitolata a san Benedetto; alcune strutture pertinenti forse alle ultime fasi di vita del complesso, in particolare il mulino, la foresteria e delle vasche di lavorazione dell'olio.\nIl corpo di san Magno giacque nella cripta della chiesa fino all'847 quando fu saccheggiato da Platone di Veroli, capitano della Campania, e lo adagi\u00f2 nella chiesa di Sant'Andrea. Successivamente con l'invasione saracena di Veroli, il corpo di san Magno fu spostato ad Anagni.\nAl 979 risale il primo documento sul monastero; in questo anno i consoli e duchi di Gaeta e Fondi elargirono donazioni in favore dello stesso cenobio.\nNel 1049, come riporta il Codex Diplomaticus Cajetanus, il monastero riceve una donazione di alcuni appezzamenti di terreno, ubicati nelle vicinanze della struttura, da parte di una donna terracinese.\nIl monastero, fino al 1072, fu autonomo e gestito dai monaci ordinari.\nIn seguito il console Gerardo di Fondi don\u00f2 il monastero all'abbazia di Montecassino. La conferma della donazione \u00e8 confermata dalla comparsa del titolo del monastero sul quinto pannello della porta bronzea dell'Abbazia madre.\nFino alla met\u00e0 del XV secolo diversi diplomi pontifici attestano che il monastero di san Gregorio Magno \u00e8 prepositura di Cassino. \nNel 1492 Alessandro VI pass\u00f2 con una bolla pontificia il monastero alla congregazione dei Benedettini di S. Maria di Monte Oliveto. \nNel XV secolo il monastero fu ricostruito da Prospero Colonna [non si sa se prima il monastero fu demolito o distrutto per cause naturali (terremoti, bradisismo, ecc.).\nNel corso dei secoli il monastero, data l'importanza dello stesso stabile, conobbe alterne fortune contabili e spogliazioni di vandali (nel 1798 i francesi distrussero parte del monastero e spogliarono gran parte dei locali monastici).\nNel 1807 il complesso monastico fu soppresso in seguito ai saccheggi operati dalle truppe di Napoleone.\nQuindi il monastero conobbe l'oblio (in seguito fu usata anche, addirittura, come stalla per pecore), ma molti ambienti perdurarono a mostrare splendori rinascimentali.\nOggi il monastero \u00e8 affidato all'arcidiocesi di Gaeta e alla cura del presbitero diocesano don Francesco Fiorillo ed \u00e8 in atto il restauro/ricostruzione del complesso.\nScavi e ritrovamenti.\nLe indagini archeologiche recenti hanno reso possibile individuare, sotto la chiesa superiore fatta costruire di iniziativa di Prospero Colonna alla fine del XV secolo, una chiesa precedente di cui si erano perse del tutto le tracce. \nL'impianto della chiesa superiore fu fortemente condizionato dalla presenza di una sostruzione romana sottostante alla navata della chiesa; anche il presbiterio risente dell'antica costruzione tanto da incorporare la costruzione pi\u00f9 antica nelle murature perimetrali della navata. Grazie ai recenti scavi \u00e8 possibile affermare che l'abbaziale possa risalire alla prima met\u00e0 del IX secolo. "}
{"id": "1721232", "revid": "287204", "url": "https://it.wikipedia.org/wiki?curid=1721232", "title": "Waclaw Sierpinski", "text": ""}
{"id": "1721234", "revid": "1123126", "url": "https://it.wikipedia.org/wiki?curid=1721234", "title": "Giovanni V di Grado", "text": "Vita.\nGi\u00e0 abate benedettino dell'isola di San Servolo nella laguna di Venezia, nell'820, dopo la fuga del patriarca Fortunato, deposto con l'accusa di cospirazione, venne nominato alla diocesi di Grado, per volont\u00e0 del doge di Venezia Angelo Partecipazio. Il patriarcato di Giovanni fu per\u00f2 breve. Appena nell'825 ricevette, infatti, dal Doge l'autorizzazione a ritornare alla vita monastica, all'incirca nell'epoca in cui i Parteciaci avviavano la costruzione della nuova abbazia di Sant'Ilario, per trasferirvi i Benedettini di San Servolo e in cui veniva nell'827 sepolto lo stesso doge Angelo."}
{"id": "1721237", "revid": "101260", "url": "https://it.wikipedia.org/wiki?curid=1721237", "title": "Sherwin Nuland", "text": ""}
{"id": "1721240", "revid": "112852676", "url": "https://it.wikipedia.org/wiki?curid=1721240", "title": "Pietro Giglio", "text": "Biografia.\n\u00c8 corrispondente e collaboratore di diversi giornali quali \"La Stampa\", \"Il Secolo XIX\", \"Sci\", \"La Vall\u00e9e Notizie\" ed \"Alp\". \u00c8 inoltre guida alpina, tecnico di soccorso alpino ed istruttore di alpinismo e sci alpinismo del Club Alpino Italiano.\nCollegamenti esterni.\nPietro Giglio sul portale delle guide alpine della Valpelline"}
{"id": "1721244", "revid": "295403", "url": "https://it.wikipedia.org/wiki?curid=1721244", "title": "Churchill Cup 2008", "text": "La Churchill Cup 2008 fu la 6\u00aa edizione della Churchill Cup, una competizione internazionale di rugby a 15 organizzata dall'International Rugby Board, con lo scopo di favorire la crescita \"rugbistica\" delle squadre dei Paesi nordamericani, offrendo, al tempo stesso, alle nazioni europee la possibilit\u00e0 di testare nuovi giocatori con le proprie seconde selezioni nazionali, le cosiddette nazionali \u201cA\u201d.\nL'edizione 2008 venne disputata nel mese di giugno con la stessa formula dell'anno precedente. I Paesi ospitanti furono nuovamente Canada e Stati Uniti. La fase a gironi si tenne nelle citt\u00e0 canadesi di Markham, Kingstone e Ottawa, mentre le finali vennero giocate al \"Toyota Park\" di Chicago, negli Stati Uniti d'America.\nI M\u0101ori neozelandesi, nuovamente assenti, vengono sostituiti dalla selezione dagli \"Argentina Jaguares\", ossia la Nazionale A inviata dalla Federazione argentina.\nLa 6\u00aa edizione fu vinta per la quarta volta dagli England Saxons, che si riconfermarono dopo la vittoria dell'anno precedente."}
{"id": "1721247", "revid": "12222", "url": "https://it.wikipedia.org/wiki?curid=1721247", "title": "Geode", "text": "Un ge\u00f2de \u00e8 una cavit\u00e0 interna ad una roccia ignea, di forma tendenzialmente sferica, rivestita di cristalli. Con lo stesso termine si pu\u00f2 intendere sia la cavit\u00e0 sia la formazione cristallina che la racchiude.\nI geodi si formano da masse di magma il cui raffreddamento non omogeneo e molto lento all'interno permette ai minerali di disporsi ordinatamente secondo il reticolo cristallino.\nRappresentano, di fatto, bolle di gas variamente modellate dallo scorrimento maggiore o minore del liquido magmatico. Quanto minore \u00e8 la viscosit\u00e0 del liquido, tanto pi\u00f9 allungata pu\u00f2 essere la forma del geode di cui la parte pi\u00f9 acuminata coincide con la direzione dello scorrimento del flusso. Sulle pareti interne di tali geodi si possono sviluppare raggruppamenti di cristalli (tra i pi\u00f9 comuni quarzo, zeoliti, carbonati e solfati) \"cresciuti\" grazie alla particolare composizione chimica e alla temperatura relativamente alta (da 850 a 50 \u00b0C) dei fluidi idrotermali percolati attraverso la roccia.\nPu\u00f2 avere dimensione variabile da pochi centimetri fino ad arrivare, in casi eccezionali, ad alcuni metri, delle vere e proprie grotte.\nL'ametista \u00e8 uno degli esempi pi\u00f9 comuni di cristallo che si forma all'interno di geodi."}
{"id": "1721251", "revid": "1305772", "url": "https://it.wikipedia.org/wiki?curid=1721251", "title": "Geode (disambigua)", "text": "Il termine geode pu\u00f2 riferirsi a:"}
{"id": "1721263", "revid": "15471011", "url": "https://it.wikipedia.org/wiki?curid=1721263", "title": "Repubblica delle Sette Province", "text": ""}
{"id": "1721273", "revid": "60848", "url": "https://it.wikipedia.org/wiki?curid=1721273", "title": "Manuela Custer", "text": "Biografia.\nDiplomata al conservatorio di Torino, debutta nel 1985 come Enrico in \"Elisabetta, Regina d'Inghilterra\" di Gioachino Rossini al Teatro Regio (Torino), dove \u00e8 tornata come Cherubino ne \"Le nozze di Figaro\" di Wolfgang Amadeus Mozart e recentemente ne \"La Cenerentola\" con la regia di Luca Ronconi e in \"Les contes d'Hoffmann\" interpretando il ruolo di Nicklausse diretta da Emmanuel Villaume.\nIl lancio internazionale della sua carriera canora ha avuto luogo a Venezia, citt\u00e0 dove si \u00e8 a lungo perfezionata col Maestro e musicologo statunitense Randolph Mickelson; qui ha interpretato la Juditha Triumphans di Vivaldi nella basilica di San Marco, una produzione registrata da Rai 3. In seguito s'\u00e8 perfezionata all'Istanbul Festival, diretto da Leyla Gencer, dove ha interpretato il ruolo di Orfeo nell\"Orfeo ed Euridice\" di Bertoni con la regia di Pierluigi Pizzi. Per il grande successo riscosso Leyla Gencer l'ha voluta nel ruolo di Irene nell'Opera \"Bajazet \"di Racine, opera che include una delle pi\u00f9 famose arie del famoso virtuoso Farinelli.\nAttivit\u00e0 artistica.\nHa cantato con I Solisti Veneti lo \"Stabat Mater\" di Pergolesi nel 1998, nel 1999 \u00e8 stata Maria Stuarda nell'opera omonima di Donizetti e ha inoltre interpretato vari ruoli nella \"Salom\u00e8\" di Richard Strauss, ne \"I Capuleti e i Montecchi\" di Vincenzo Bellini, e nella \"Petite messe solennelle\", nei pi\u00f9 prestigiosi teatri e sale da concerto del Mondo, dalla Royal Konzertgebouw di Amsterdam all'Accademia Chigiana di Siena allo Sferisterio di Macerata e nei pi\u00f9 importanti teatri d'opera italiani ed europei.\nHa cantato di nuovo nell\"Elisabetta, Regina d'Inghilterra\" nell'allestimento realizzato nell'ambito dei festeggiamenti dei 50 anni di regno della regina Elisabetta II.\nDiscografia.\nManuela Custer ha una corposa discografia, della quale vengono citate le incisioni pi\u00f9 rilevanti:\nper l'etichetta Opera Rara:\nper la Warner Fonit:\nper la Virgin Classics:\nLegacy.\nLa Custer \u00e8 stata spesso ospite di trasmissioni radiofoniche, tra le quali \"La Barcaccia\", in onda ogni giorno su Rai Radio 3.\nTra i suoi prossimi impegni: \"Anna Bolena\" al Teatro Massimo, a Lione e a Parigi, \"I racconti di Hoffmann\" al Teatro Regio (Torino), Didone di Cavalli diretta da Fabio Biondi al Teatro alla Scala di Milano, \"Orlando furioso\" (nella parte di Alcina) di Vivaldi diretto da Andra Marcon al Concertgebouw di Amsterdam ed all'Accademia di Santa Cecilia la Juditha Triumphans (nella parte di Juditha) con Andrea Marcon al Concertgebouw di Amsterdam, al Th\u00e9\u00e2tre des Champs-\u00c9lys\u00e9es di Parigi ed alla Festpielhaus di Baden Baden, L'Italiana in Algeri alla Dallas Opera, e il Falstaff a Bilbao."}
{"id": "1721283", "revid": "88740", "url": "https://it.wikipedia.org/wiki?curid=1721283", "title": "Hohensaaten", "text": "Hohensaaten \u00e8 una frazione della citt\u00e0 tedesca di Bad Freienwalde (Oder), nel Brandeburgo.\nStoria.\nHohensaaten fu citata per la prima volta nel 1258, e costituiva un piccolo centro rurale.\nIl 1\u00ba gennaio 2009 il comune di Hohensaaten fu aggregato alla citt\u00e0 di Bad Freienwalde (Oder)."}
{"id": "1721286", "revid": "2014155", "url": "https://it.wikipedia.org/wiki?curid=1721286", "title": "Margherita Gonzaga (1564-1618)", "text": "Biografia.\nEra figlia di Guglielmo Gonzaga duca di Mantova e di Eleonora d'Austria, figlia dell'imperatore Ferdinando I d'Asburgo.\nSpos\u00f2 a Ferrara il 24 febbraio 1579 Alfonso II d'Este, divenuto duca di Ferrara, Modena e Reggio nel 1559.\nAlfonso era stato sposato gi\u00e0 due volte, nel 1558 con Lucrezia de' Medici, figlia di Cosimo I e nel 1565 con Barbara d'Austria, figlia di Ferdinando I d'Asburgo, rimanendo vedovo e senza figli entrambe le volte.\nAvendo ricevuto una bolla da Pio V nel 1567 in cui veniva incalzato ad avere figli legittimi se non voleva che gli Este perdessero il Ducato di Ferrara, Alfonso fu spinto ad un terzo matrimonio. Per Guglielmo, padre della sposa, il matrimonio significava rinnovare un'antica alleanza con il Ducato di Ferrara, anche in vista delle mire espansionistiche del Granducato di Toscana nei confronti di ducati minori come quelli di Mantova, Ferrara e Parma. A questo matrimonio Guglielmo ne fece infatti seguire un altro nel 1581: quello tra il suo primogenito Vincenzo e Margherita Farnese, figlia di Alessandro.\nPresso la corte estense Margherita, amante della musica, aveva dato il via al balletto delle donne ed al concerto delle donne. Si circond\u00f2 inoltre di dame letterate come Tarquinia Molza, poetessa e musicista.\nAnche con il terzo matrimonio per\u00f2 Alfonso rimase senza eredi legittimi. Gli sforzi del duca di evitare l'annessione del ducato, feudo della chiesa, alla Santa Sede, come la partecipazione alla crociata contro i turchi, risultarono vani: alla sua morte nel 1597 Papa Clemente VIII non riconobbe la successione di Cesare d'Este, discendente da un figlio naturale di Alfonso I d'Este.\nTuttavia, gran parte del palazzo ducale e del giardino annesso rimanevano di propriet\u00e0 degli Este e quindi di Margherita. La corte tuttavia dovette trasferirsi a Modena nel cui ducato gli Este continuarono a rimanere al governo per altre generazioni.\nOrmai vedova, Margherita rientr\u00f2 nella citt\u00e0 natale dove non trov\u00f2 spazio per le sue mire politiche all'interno della corte gonzaghescha del fratello Vincenzo I, duca di Mantova e Monferrato. Ebbe compensazione alle sue ambizioni dedicandosi alle attivit\u00e0 filantropiche gi\u00e0 intraprese a Ferrara. Fond\u00f2, quindi, il 31 ottobre 1599 il monastero di Sant'Orsola, che divenne di fatto una corte parallela a quella ducale, dedicata alla devozione religiosa e al prestigio personale, celebrando entrambe attraverso la committenza artistica, in particolare con le opere pittoriche della suora Lucrina Fetti, sorella di Domenico Fetti, pittore della corte di duca Ferdinando Gonzaga."}
{"id": "1721291", "revid": "119666535", "url": "https://it.wikipedia.org/wiki?curid=1721291", "title": "Liepe", "text": "Liepe \u00e8 un comune di abitanti del Brandeburgo, in Germania.&lt;br&gt;\nAppartiene al circondario del Barnim ed \u00e8 parte della comunit\u00e0 amministrativa di Britz-Chorin-Oderberg."}
{"id": "1721292", "revid": "729019", "url": "https://it.wikipedia.org/wiki?curid=1721292", "title": "Brigate Ezzedin al-Qassam", "text": "Le Brigate Ezzedin al-Qassam (pi\u00f9 correttamente Brigate del martire \u02bfIzz al-D\u012bn al-Qass\u0101m, ), prendono il nome da \u02bfIzz al-D\u012bn al-Qass\u0101m e costituiscono il braccio armato del gruppo palestinese Hamas. Create nel 1992 sotto la direzione di Yahya Ayyash, il loro obiettivo primario era di costituire un efficace gruppo militare a sostegno dei fini di Hamas, che da tempo consistevano nel bloccare i negoziati nati dagli Accordi di Oslo. Dal 1994 al 2000 le brigate \u02bfIzz al-D\u012bn al-Qass\u0101m hanno organizzato un gran numero di attacchi contro soldati e civili israeliani.\nAll'inizio della seconda intifada il gruppo divenne uno dei principali obiettivi di Israele. Le brigate operavano in alcune unit\u00e0 in Cisgiordania, ma molte di queste vennero distrutte nel 2004 dalle diverse operazioni delle Forze di difesa israeliane. D'altra parte Hamas concentr\u00f2 la propria forza nella Striscia di Gaza, generalmente considerata la sua roccaforte.\nLe Brigate \u02bfIzz al-D\u012bn al-Qass\u0101m sono nella lista delle organizzazioni terroristiche di Unione europea, Stati Uniti d'America, Australia, Regno Unito e Israele.\nCollegamenti esterni.\nEzzedeen Al-Qassam Brigades - Information Office"}
{"id": "1721294", "revid": "729019", "url": "https://it.wikipedia.org/wiki?curid=1721294", "title": "USS Cyclops", "text": "La USS \"Cyclops\" (AC-4) era una delle quattro navi carboniere della classe \"Proteus\" costruite per la marina militare degli Stati Uniti durante la prima guerra mondiale.\nStoria.\nChiamata con il nome inglese dei Ciclopi, fu il secondo vascello a portare questo nome. La sua misteriosa scomparsa, avvenuta il 4 marzo 1918 mentre attraversava la zona del Triangolo delle Bermude era in rotta dalle Barbados a Norfolk, in Virginia, con un equipaggio di 309 persone a bordo, rimane un mistero a tutt'oggi. Il suo relitto non \u00e8 mai stato ritrovato.\nOpere.\nRomanzi.\nLa nave \"Cyclops\" ed il suo approdo non programmato a Barbados vengono ampiamente descritti nel romanzo del 1986 \"Cyclops\" di Clive Cussler, in cui si immagina che la nave venga affondata da un'onda anomala al largo della costa cubana.\nTelefilm.\nNella serie televisiva \"In viaggio nel tempo\" la nave \"Cyclops\" \u00e8 la protagonista dell'episodio intitolato \"Fantasmi\" (\"Ghost Ship\").\nFilm.\nNel film a cartoni animati \"Scooby-Doo e i pirati dei Caraibi\" la nave \"Cyclops\" si accosta alla nave dei protagonisti mentre si trovano nel centro nel triangolo delle Bermude.\nVideogame.\nNel videogame del 2010 \"Dark Void\" il protagonista scopre ed esplora il relitto della nave.\nNel videogame del 2006 The Ship: Murder Party, la nave \u00e8 una mappa giocabile."}
{"id": "1721296", "revid": "767487", "url": "https://it.wikipedia.org/wiki?curid=1721296", "title": "John Finch", "text": "Carriera politica.\nFinch inizi\u00f2 la sua carriera politica nel 1611. Nel 1614 divenne rappresentante della citt\u00e0 di Canterbury in Parlamento. Notato dal re Carlo I nel 1625, si trasfer\u00ec stabilmente a Londra dove continu\u00f2 la sua carriera. In questi anni fu nominato Consigliere della Regina|Consigliere del Re e gli venne conferita la carica di Attorney general.\nNel 1628 fu eletto Speaker per un anno, fino allo scioglimento del Parlamento. In questa occasione, restando fedele agli ordini del re, tent\u00f2 di rinviare una seduta delle Camere, ma fu aggredito verbalmente e minacciato.\nCarriera giudiziaria.\nNel 1634 fu nominato \"chief justice\" della Court of Common Pleas, e si distinse per il grande zelo con il quale si mantenne fedele al sovrano. \nTra i casi maggiori, presiedette alla condanna di John Hampden, che di pagare la ship money negandone l'utilit\u00e0. Come ricompensa per i suoi servizi nel 1640 fu nominato Lord Keeper of the Great Seal of England (Lord Custode del Gran Sigillo d'Inghilterra), e fu creato anche barone di Fordwich. \nCon l'avvento del Parlamento Lungo perse ogni incarico politico; i suoi appezzamenti di terreno furono sequestrati e lui dovette fuggire in Olanda. Edward Littleton prese il suo posto come Lord Custode.\nNon si conosce con precisione la data in cui gli fu permesso di ritornare in Inghilterra. Tuttavia nel 1660 Carlo II lo chiam\u00f2 a testimone per la condanna di alcuni regicidi. \nFinch mor\u00ec il 27 novembre 1660 e fu seppellito presso la chiesa di St Martins nei pressi di Canterbury."}
{"id": "1721304", "revid": "119666595", "url": "https://it.wikipedia.org/wiki?curid=1721304", "title": "Lunow-Stolzenhagen", "text": "Lunow-Stolzenhagen \u00e8 un comune di abitanti del Brandeburgo, in Germania.\nAppartiene al circondario del Barnim ed \u00e8 parte della comunit\u00e0 amministrativa di Britz-Chorin-Oderberg.\nStoria.\nIl comune di Lunow-Stolzenhagen fu creato il 1\u00ba marzo 2002 dalla fusione dei comuni di Lunow e Stolzenhagen.\nSuddivisione amministrativa.\nIl territorio comunale comprende 2 centri abitati (\"Ortsteil\"):"}
{"id": "1721306", "revid": "88812", "url": "https://it.wikipedia.org/wiki?curid=1721306", "title": "Entia multiplicanda non sunt sine necessitate", "text": ""}
{"id": "1721310", "revid": "4711", "url": "https://it.wikipedia.org/wiki?curid=1721310", "title": "Il colonnello von Ryan", "text": ""}
{"id": "1721313", "revid": "174925", "url": "https://it.wikipedia.org/wiki?curid=1721313", "title": "Anna d'Orange", "text": ""}
{"id": "1721317", "revid": "73843", "url": "https://it.wikipedia.org/wiki?curid=1721317", "title": "Consuelo Vel\u00e1zquez", "text": "Biografia.\nA 4 anni di et\u00e0 la sua famiglia si trasfer\u00ec nella capitale dello stato di Jalisco, Guadalajara. Gi\u00e0 da allora cominci\u00f2 a dimostrare un buon orecchio e grande attitudine per la musica, tanto da cominciare gli studi di musica e pianoforte nell'accademia Serratos di Guadalajara a partire dai 6 anni.\nDopo 9 anni di studio, si spost\u00f2 a Citt\u00e0 del Messico, dove prosegu\u00ec i suoi studi e si diplom\u00f2 come pianista concertista e maestra di musica, e subito dopo cominci\u00f2 la sua attivit\u00e0 di compositrice di musica popolare. Come concertista di pianoforte, fu la solista dell'\"Orquesta Sinf\u00f3nica Nacional y de la Filarm\u00f3nica de la Universidad Nacional Aut\u00f3noma de M\u00e9xico\".\nCome compositrice i suoi brani pi\u00f9 noti sono \"No me pidas nunca\", \"Pasional\" e \"D\u00e9jame quererte\". Successivamente seguirono, tra tanti titoli, canzoni come \"B\u00e9same mucho\", \"Amar y vivir\", \"Verdad Amarga\", \"Franqueza\", \"Chiqui\", \"Cachito\", \"Que seas feliz\", \"Enamorada\", \"Orgullosa y bonita\" e \"Yo no fui\". \nIl suo successo pi\u00f9 conosciuto, \"B\u00e9same mucho\", composto nel 1941 all'et\u00e0 di 24 anni, \u00e8 stata la melodia che diede pi\u00f9 soddisfazione alla Vel\u00e1zquez, divenendo il suo biglietto da visita. Dopo esser stata registrata dal tenore messicano Emilio Tuero, ne fu fatto un primo adattamento in lingua inglese nel 1944 da parte del famoso pianista e cantante statunitense Nat \"King\" Cole. Da allora la canzone fu interpretata da artisti conosciuti in tutto il mondo come Pedro Infante, Javier Sol\u00eds, The Beatles, The Flamingos, Xavier Cugat, The Ventures, Sammy Davis Jr., Lucho Gatica, Pl\u00e1cido Domingo, Luis Mariano (che la rese popolare in Francia), Sara Montiel, Jos\u00e9 Carreras, Sumiva Moreno, Ray Conniff, Sanjaya Malakar, Andrea Bocelli, Frank Sinatra, Luis Miguel, Jos\u00e9 Jos\u00e9, Diana Krall e Mina.\nDopo alcuni anni dall'inizio della sua carriera, la Vel\u00e1zquez si spos\u00f2 con Mariano Rivera Conde (poi morto nel 1977), e dall'unione nacquero i suoi due figli Mariano e Sergio. Nel periodo compreso tra il 1979 ed il 1982 fu membro del Parlamento Messicano, in quello che fu il suo unico intervento nella politica del suo Paese.\nAffetta da un'infermit\u00e0 cardiovascolare, Consuelo Vel\u00e1zquez mor\u00ec il 22 gennaio del 2005. Il suo corpo fu esposto nel \"Palazzo delle Belle Arti\", scenario della sua prima esibizione, nel mezzo di un'importante manifestazione di artisti famosi del Paese e a livello mondiale.\nLa compositrice e interprete, tra le sue ultime volont\u00e0, ha lasciato sette canzoni inedite, tra le quali: \"Donde Siempre\" (destinata a Cecilia Toussaint), \"Mi bello Mazatl\u00e1n\" e \"Por El Camino\", che scrisse per il cantante messicano Luis Miguel, per il quale provava grande ammirazione."}
{"id": "1721324", "revid": "287204", "url": "https://it.wikipedia.org/wiki?curid=1721324", "title": "I quattro cantoni", "text": "I quattro cantoni (titolo originale \"Prisoner's Base\") \u00e8 il quindicesimo romanzo giallo di Rex Stout con Nero Wolfe protagonista, \u00e8 stato edito in Italia anche con il titolo \"Palla avvelenata\".\nTrama.\nNew York, estate del 1952. La giovane Priscilla Eads, che a breve erediter\u00e0 il controllo di una societ\u00e0 tessile, la Softdown si presenta una sera nella casa di Nero Wolfe chiedendo ad Archie Goodwin di poter essere ospitata. Wolfe, come sempre contrario a tutto ci\u00f2 che non rientra fra le tradizioni della casa, decide di mettere l'ospite inatteso alla porta.\nGli eventi assumono un risvolto drammatico, perch\u00e9 nel corso della notte Priscilla viene uccisa nella sua casa da qualcuno che ha anche ucciso in strada la cameriera della ragazza per impadronirsi delle chiavi.\nLa mattina dopo, visto che non ci sono possibili clienti, Wolfe dichiara di non essere interessato al caso, tuttavia Archie si sente responsabile per l'accaduto e vuole indagare. La prima mossa del \"braccio destro\" di Nero Wolfe \u00e8 presso la sede della societ\u00e0, irrompendo a sorpresa in una riunione dei soci che stanno discutendo fra loro proprio dell'omicidio, e che, come da testamento del padre di Priscilla, si sarebbero suddivise le quote azionarie della societ\u00e0, non avendo la Eads raggiunto l'et\u00e0 in cui le avrebbe ereditate. \nDurante la riunione interviene la polizia, e il tenente Rowcliff arresta Goodwin con l'accusa di aver interpretato un personaggio della legge.\nGoodwin resta in arresto fino a che non interviene Wolfe, personalmente anche lui convocato dalla polizia, e che dichiara di prendere Goodwin stesso come cliente.\nIniziano cos\u00ec le indagini, e Goodwin incontra prima Sarah Jaffee, giovane ereditiera di parte della azienda e amica d'infanzia di Priscilla, e poi Andreas \"Andy\" Fomos, marito di Margaret, la cameriera uccisa. A questo punto si presenta a casa di Wolfe Albert M. Irby, rappresentante di Eric Hagh, ex marito di Priscilla Eads, il quale sostiene di avere un documento scritto da Priscilla che testimonia il suo diritto ad ottenere la met\u00e0 dei beni della stessa. Wolfe convince Sarah Jaffee a minacciare i rappresentanti della Softdown di una causa legale, ottenendo cos\u00ec di poter riunire tutti i soggetti interessati, compreso Eric Hagh giunto dal Sud America per un confronto.\nAlcune ore dopo il termine della riunione serale, Sarah Jaffee telefona a Goodwin per chiedergli se ha trovato le chiavi di casa; questi, insospettito, le dice di cercare di mettersi al sicuro e la raggiunge, trovandola per\u00f2 anch'essa strangolata. Colpito emotivamente, a questo punto Goodwin decide di affiancare le forze dell'ordine nell'indagine, lasciando Wolfe a indagare per conto proprio. Non trovando il bandolo della matassa, viene chiesto a Wolfe di poter ripetere nello studio la riunione serale precedente per ricostruire gli avvenimenti. Wolfe accetta e tutti i protagonisti tornano nella casa di arenaria.\nConclusione.\nDurante la riunione a cui \u00e8 presente anche Saul Panzer, che ha aiutato Wolfe nell'indagine, l'investigatore espone le sue conclusioni: l'omicidio della cameriera non era solo legato al furto delle chiavi, ma anche all'eliminazione di una testimone, come anche quello di Priscilla. Wolfe rivela che le sue indagini lo hanno portato a conoscenza che il vero Hagh era morto anni prima, e che il soggetto che ne ha preso il nome era un impostore che voleva far valere il documento di Priscilla per arricchirsi, ma che aveva dovuto eliminare le due donne che potevano riconoscerlo, come pure la Jaffee a cui Priscilla aveva mandato una foto del suo vero marito e che aveva fatto l'errore di mostrare di aver capito che l'uomo che si presentava non corrispondeva, senza per\u00f2 rendere pubblica la conclusione. L'impostore dal nome di Siegfred Muecke viene arrestato dalle forze dell'ordine presenti ponendo fine al caso."}
{"id": "1721328", "revid": "119963612", "url": "https://it.wikipedia.org/wiki?curid=1721328", "title": "Chiesa di Santa Maria del Soccorso (Fondi)", "text": "La chiesa della Madonna del Soccorso \u00e8 sita in Via Appia (lato Terracina) a Fondi (provincia di Latina).\nStoria.\nMancano dati certi sull'anno di fondazione della chiesa, ma verosimilmente gi\u00e0 esisteva alla fine del XIV secolo, ma gli elementi architettonici non facilitano l'opera di datazione precisa della chiesa stessa.\nLa prima descrizione di essa, tuttavia, risale al 1599 quando il vescovo G.B. Comparini la visit\u00f2. In questo periodo la chiesa risulta di patronato dell'Universit\u00e0 di Fondi.\nLa relazione della visita pastorale del vescovo nota che questa chiesa era circondata da pantani e paludi.\nNel 1610 fu ceduta dall'Universit\u00e0 di Fondi ai padri Girolamini (detti Gerolomini), ma dopo circa sei anni, causa insalubrit\u00e0 delle vicine paludi, i religiosi dovettero abbandonare la chiesa.\nL'aspetto.\nL'esterno.\nLa chiesa ha aspetto gotico con due portali d'ingresso: uno a nord-ovest, l'altro a sud-est. La facciata di sud-est presenta 2 arcate ogivali sorrette al centro da un pilastro; quella di nord-ovest ha un solo arco ogivale affiancato dal vano che ospita la sagrestia.\nIl tetto \u00e8 a doppio spiovente. Sopra il tetto vi \u00e8 un campanile a vela.\nL'interno.\nL'interno \u00e8 ad un'unica navata con arcate a tutto sesto.\nL'affresco presso la sagrestia risale al XVII secolo ed \u00e8 stato commissionato in seguito alla prescrizione fatta dal vescovo Comparini nella visita pastorale del 1599.\nAll'epoca del Comparini vi erano nella chiesa \nSempre nel periodo del Comparini vi erano 2 immagini della Madonna con Bambino: una di esse, in alabastro, \u00e8 datata al XV secolo e attribuita alla bottega di Tommaso Malvito.\nRecentemente \u00e8 stata recuperata una delle 2 campane della chiesa.\nLa campana presenta un'iscrizione che la attribuiva a Onorato II Caetani (1451) ora trasferita al museo di Fondi.\nAltri affreschi sono molto sbiaditi: uno di essi risvela l'influsso dello stile di Cristoforo Scacco di Verona, che oper\u00f2 molto a Fondi sotto Onorato II Caetani (fine sec. XV).\nBibliografia.\nDario Lo Sordo - Carlo Macaro - Giovanni Pesiri (a cura di), \"Sacra visitatio totius Fundanae dioecesis ab ill.mo et r.mo episcopo Joanne Bap.ta Comparini peracta, anno 1599\", 2 voll., Marina di Minturno, Caramanica, 1981-1983."}
{"id": "1721331", "revid": "15471758", "url": "https://it.wikipedia.org/wiki?curid=1721331", "title": "Statholder", "text": ""}
{"id": "1721337", "revid": "729019", "url": "https://it.wikipedia.org/wiki?curid=1721337", "title": "T-Centralen", "text": "T-Centralen \u00e8 una stazione della metropolitana di Stoccolma, collocata in prossimit\u00e0 della principale stazione ferroviaria cittadina.\nCaratteristiche.\nSituata presso il quartiere di Norrmalm (tra la Sergels torg ed il Vasagatan), T-Centralen \u00e8 la stazione sotterranea pi\u00f9 importante e frequentata della citt\u00e0: qui infatti confluiscono le tre linee (blu, rossa e verde) che collegano la capitale scandinava. Si calcola che circa 163.900 persone transitano qui ogni giorno.\n\u00c8 direttamente collegata alla stazione ferroviaria e al terminal degli autobus di linea, raggiungibili attraverso un corridoio pedonale sotterraneo.\nConsiderata anche questa vicinanza fra le strutture, per evitare omonimie \u00e8 stato aggiunto dal 27 gennaio 1958 il suffisso \"T\" (abbreviazione di \"Tunnelbana\", traduzione svedese di \"metropolitana\") al precedente nome \"Centralen\".\nSono una ventina gli artisti che nel tempo sono stati coinvolti nello sviluppo di contributi artistici: una prima serie di opere era gi\u00e0 presente all'apertura della stazione, sviluppandosi poi negli anni con una ricca diversificazione di stili, materiali e dimensioni fino ai giorni nostri.\nDal 10 luglio 2017, sotto T-Centralen \u00e8 operativa anche la stazione Stockholm City servita dal nuovo passante ferroviario Citybanan.\nPrima stazione: linee 17-19 (verde) e 13-14 (rossa).\nFu inaugurata ufficialmente il 24 novembre 1957, come 38\u00aa stazione del sistema metroviario cittadino in ordine cronologico. Da qui transitano la linea verde (in direzione Gamla stan o H\u00f6torget), e la linea rossa (nelle direzioni Gamla stan od \u00d6stermalmstorg). Ci\u00f2 \u00e8 geograficamente localizzabile sotto alla chiesa \"Klara kyrka\" e ai grandi magazzini \"\u00c5hl\u00e9ns City\".\nIn questa parte di T-Centralen sono presenti due piattaforme, collocate a diversi livelli: la prima si trova a circa 14 metri di profondit\u00e0, ed \u00e8 utilizzata (su due lati distinti) dai treni sulla linea verde in direzione sud, e dai treni sulla linea rossa in direzione nord. Al contrario, sulla seconda piattaforma costruita a circa 8,5 metri di profondit\u00e0 vi transitano sia quei treni della linea verde diretti a nord, sia quelli della linea rossa diretti a sud.\nSeconda stazione: linee 10 e 11 (blu).\nQuesta sezione di T-Centralen fu costruita in un secondo momento, con l'inaugurazione ufficiale che si tenne in data 31 agosto 1975. L'unica piattaforma qui presente \u00e8 interamente dedicata alle linee blu, con tratte che partono dalla vicina fermata di Kungstr\u00e4dg\u00e5rden (situata a 700 metri da qui) per arrivare fino agli altri due capolinea di Akalla o Hjulsta e viceversa. L'area si trova ad una profondit\u00e0 di 26-32 metri sotto il suolo, ed \u00e8 geograficamente compresa fra i grandi magazzini \"\u00c5hl\u00e9ns\" e la sede centrale delle Poste.\nLe due stazioni sono direttamente interconnesse fra loro."}
{"id": "1721340", "revid": "119426394", "url": "https://it.wikipedia.org/wiki?curid=1721340", "title": "Parsteinsee", "text": "Parsteinsee \u00e8 un comune del Brandeburgo, in Germania.\nAppartiene al circondario del Barnim ed \u00e8 parte dell'Amt Britz-Chorin-Oderberg.\nStoria.\nIl comune di Parsteinsee venne formato il 1\u00ba marzo 2002 dalla fusione dei comuni di L\u00fcdersdorf e Parstein.\nSuddivisione amministrativa.\nIl territorio comunale comprende i 2 centri abitati (\"Ortsteil\") di L\u00fcdersdorf e Parstein."}
{"id": "1721345", "revid": "599013", "url": "https://it.wikipedia.org/wiki?curid=1721345", "title": "Tridentum", "text": "Tridentum era una citt\u00e0 romana, nel sito dell'attuale Trento.\nSecondo alcune teorie, Tridentum si sarebbe sviluppata su un precedente insediamento retico di fondovalle. \u00c8 inoltre probabile la presenza di un antico castelliere retico sul Doss Trento, piccola altura che domina anche oggi la citt\u00e0, forse utilizzato anche dai Romani dopo la conquista, uno dei primi nuclei urbani della citt\u00e0. \u00c8 ragionevole ritenere che la valle dell'Adige, in quanto via di comunicazione da nord a sud di primaria importanza, abbia favorito frequenti scambi culturali con le altre popolazioni pre-romane, come i Veneti, gli Etruschi e i Galli.\nStoria.\nLa conquista romana del Trentino avvenne nel corso del primo secolo a.C. Trento, sorta gi\u00e0 prima della conquista come accampamento militare romano (castrum), venne battezzata \"Tridentum\" (\"citt\u00e0 dei tre denti\"), forse perch\u00e9 nei pressi della citt\u00e0 sorgono proprio tre colli vagamente assomiglianti a tre denti (il Doss Trento, il Doss Sant'Agata e il Dosso di San Rocco). La citt\u00e0 divenne municipium tra il 50 e il 40 a.C.\nIn periodo augusteo, con l'Impero impegnato in una serie di operazioni militari nell'arco alpino, il ruolo strategico della citt\u00e0 crebbe all'interno della Regio X Venetia et Histria. \"Tridentum\" si svilupp\u00f2 a partire da una pianta quadrangolare, delimitata da un lato dal fiume Adige, dagli altri tre lati da mura e fossati, con torri quadrangolari e porte per l'accesso; la principale, Porta Veronensis, era gemina, con due torri circolari ai lati. Le vie cittadine si svilupparono in maniera ordinata, parallelamente all'impianto del cardo e del decumano secondo i principi dell'urbanistica romana. \"Tridentum\" era dotata di tutte le infrastrutture tipiche di un importante centro romano: erano presenti un foro (secondo studi recenti sorgeva sotto l'attuale Chiesa di Santa Maria Maggiore), un anfiteatro (sorgeva dove si trova ora Piazzetta Anfiteatro), delle terme, un porto fluviale, un acquedotto proveniente dalle colline orientali per l'approvvigionamento idrico e una zona adibita alle sepolture all'esterno delle mura, oltre ad abitazioni (ville) e infrastrutture all'esterno della cinta muraria. \"Tridentum\" era inoltre un importante snodo viario, per la presenza nel suo territorio della Via Claudia Augusta (principale via militare verso il nord che congiungeva il mare Adriatico con \"Augusta Vindelicum\" attraverso la Val Venosta e il Passo Resia), nelle sue diramazioni della Claudia Augusta Padana e della via Claudia Augusta Altinate, che collegava la citt\u00e0 con il Veneto passando per la Valsugana.\nNonostante la difficile situazione politica venutasi a creare con la decadenza dell'Impero, \"Tridentum\" rimase anche nel IV e nel V secolo il centro economico, commerciale e militare della regione della Val d'Adige.\nOggi \u00e8 possibile visitare numerosi siti archeologici come la basilica paleocristiana di San Vigilio sotto alla cattedrale, la basilica paleocristiana del Doss Trento, lo Spazio Archeologico Sotterraneo del Sas sotto piazza Cesare Battisti (Piazza Italia), quello in piazza Pasi, quello in Piazza Santa Maria Maggiore e quello nel museo diocesano (con la \"porta Veronensis\") a Trento. Recenti scavi stanno portando alla luce quello che forse sarebbe il foro della citt\u00e0 sotto la chiesa di Santa Maria Maggiore."}
{"id": "1721348", "revid": "124123", "url": "https://it.wikipedia.org/wiki?curid=1721348", "title": "Generoso di Ortona dei Marsi", "text": "Discepolo di san Rufo martire, fu martirizzato sotto Diocleziano. I suoi resti furono inizialmente sepolti nel 304 nelle catacombe di San Sebastiano a Roma.\nSi festeggia l'8 maggio, mese in cui fu traslato il corpo del martire nel paese (originariamente era festeggiato il 19 settembre). Le sue spoglie sono conservate a Ortona dei Marsi all'interno della chiesa parrocchiale. Ogni anno la statua del Santo viene portata in processione per le vie del paese marsicano.\nIl Santo \u00e8 rappresentato in veste di guerriero con un ulivo nella mano sinistra e una bandiera con la scritta \"San Generoso protettore di Ortona\" nella destra.\n\u00c8 stato posto in una guglia vicino all'altare da circa 4 secoli. Nel 1947 venne costruito un altare in suo onore."}
{"id": "1721349", "revid": "149727", "url": "https://it.wikipedia.org/wiki?curid=1721349", "title": "Powiat Gryfi\u0144ski", "text": ""}
{"id": "1721355", "revid": "767487", "url": "https://it.wikipedia.org/wiki?curid=1721355", "title": "Patrick Owomoyela", "text": "Biografia.\nLa madre \u00e8 tedesca mentre il padre \u00e8 nigeriano.\nCarriera.\nOwomoyela inizi\u00f2 la carriera nel 2000 nel L\u00fcneburger SK, per poi passare nel corso del biennio seguente dapprima all' e poi ancora al . Nel 2003 si trasfer\u00ec all', in Zweite Bundesliga, guadagnando subito la promozione in Bundesliga.\nNel 2005 pass\u00f2 al , dove gioc\u00f2 come titolare fisso nel ruolo di terzino destro fino all'arrivo di Clemens Fritz nel 2006. Nel 2008 si trasfer\u00ec al , dove rimase fino al 2013 prima di un'ultima stagione all'.\nControversie.\nIn occasione dell'amichevole tra Borussia Dortmund e del 27 luglio 2019, di cui era stato chiamato a seguire la telecronaca, con il collega Norbert Dickel si \u00e8 pi\u00f9 volte scagliato contro i giocatori della squadra italiana, chiamandoli \"itaker\" (\"italianacci\"), storpiandone il nome e usando in telecronaca il timbro di voce di Adolf Hitler, provocando l'ira dei tifosi della squadra tedesca."}
{"id": "1721357", "revid": "119666467", "url": "https://it.wikipedia.org/wiki?curid=1721357", "title": "Breydin", "text": "Breydin \u00e8 un comune di abitanti del Brandeburgo, in Germania.\nAppartiene al circondario del Barnim ed \u00e8 parte della comunit\u00e0 amministrativa di Biesenthal-Barnim.\nNon esiste alcun centro abitato denominato \"Breydin\": si tratta pertanto di un comune sparso.\nStoria.\nIl comune di Breydin venne formato nel 1998 dalla fusione dei 2 comuni di Trampen e Tuchen-Klobbicke, che ne divennero frazioni.\nIl nome del comune deriva da una famiglia nobile locale.\nGeografia antropica.\nIl comune di Breydin \u00e8 suddiviso nelle frazioni di Trampen e Tuchen-Klobbicke."}
{"id": "1721358", "revid": "254059", "url": "https://it.wikipedia.org/wiki?curid=1721358", "title": "Provenzano Salvani", "text": "Nobile comandante, nipote della nobildonna senese Sap\u00eca Salvani, con la quale non condivideva le idee politiche durante la lotta tra Guelfi e Ghibellini, fu a capo della parte ghibellina della Repubblica di Siena che era maggioritaria in citt\u00e0.\nBiografia.\nNel 1260 ebbe un ruolo di primo piano nella Battaglia di Montaperti dove i senesi, con l'appoggio delle truppe guidate da Farinata degli Uberti, fuoriuscito fiorentino, riuscirono a sconfiggere le truppe guelfe di Firenze. In occasione del Convegno di Empoli, si scontr\u00f2 duramente con Farinata degli Uberti, in quanto propugnava la distruzione di Firenze. Fu nominato Podest\u00e0 di Montepulciano nel 1262 e, successivamente, Cavaliere per poi assumere il titolo di \"dominus\" di Siena.\nDove sorgeva la sua residenza a Siena e dove secondo la tradizione si verific\u00f2 un miracolo della Vergine, fu poi costruita una chiesa, che divenne la chiesa della Madonna di Provenzano.\nTrov\u00f2 la morte nella battaglia di Colle di Val d'Elsa del 16-17 giugno 1269, ucciso dal suo nemico personale Regolino Tolomei. Fu decapitato e la sua testa issata su una lancia, fu portata, come un trofeo, a giro per il campo di battaglia.\nLa Divina Commedia.\nProvenzano Salvani \u00e8 stato citato da Dante nella \"Divina Commedia\" dove lo troviamo tra i superbi dal momento che si credette tanto potente e prestigioso da nominarsi Signore di Siena.\nAnzich\u00e9 approdare nell'Antipurgatorio, Provenzano si trova nel \"Purgatorio\" in virt\u00f9 di un atto di umilt\u00e0: all'apice del potere si era ridotto a chiedere l'elemosina ai suoi concittadini per poter riscattare un amico prigioniero di Carlo I d'Angi\u00f2. La sua storia non viene narrata direttamente, ma da un altro personaggio della Commedia dantesca, Oderisi da Gubbio.\nNella \"Divina Commedia\" \u00e8 indirettamente protagonista anche di un altro canto, il tredicesimo del Purgatorio, quando a parlare \u00e8 Sap\u00eca Salvani, sua zia da parte di padre, rievocando la vittoria dei guelfi e di Firenze nella battaglia di Colle di Val d'Elsa."}
{"id": "1721359", "revid": "1543377", "url": "https://it.wikipedia.org/wiki?curid=1721359", "title": "Marienwerder", "text": "Marienwerder \u00e8 un comune di 1.757 abitanti del Brandeburgo, in Germania.\nAppartiene al circondario (\"Landkreis\") del Barnim (targa BAR) ed \u00e8 parte della comunit\u00e0 amministrativa (\"Amt\") di Biesenthal-Barnim.\nSuddivisione amministrativa.\nIl territorio comunale \u00e8 suddiviso nelle frazioni (\"Ortsteil\") di Marienwerder, Ruhlsdorf e Sophienst\u00e4dt."}
{"id": "1721360", "revid": "486946", "url": "https://it.wikipedia.org/wiki?curid=1721360", "title": "COMS", "text": ""}
{"id": "1721362", "revid": "339392", "url": "https://it.wikipedia.org/wiki?curid=1721362", "title": "Eastlands", "text": ""}
{"id": "1721365", "revid": "767487", "url": "https://it.wikipedia.org/wiki?curid=1721365", "title": "Franti\u0161ek Drtikol", "text": "Dopo aver seguito i corsi presso la Lehr und Versuchsanstalt fur Photographie di Monaco, apr\u00ec lo studio nel 1907 a Praga e si specializz\u00f2 nei ritratti delle personalit\u00e0 dell'epoca. La sua produzione pi\u00f9 importante \u00e8 legata allo studio del nudo. \nNelle sue immagini, lo stile pittorialista e simbolista cede il passo a composizioni pi\u00f9 moderne che trovano analogie con le opere delle avanguardie dell'epoca, in particolare con quelle del cubismo. Realizza nuovi dinamici rapporti fra il corpo femminile ed emblematici elementi geometrici di legno che suggeriscono il senso del movimento proprio del futurismo. \nTra il 1930 e il 1935 fotografa solo statuette. Quando nel 1935 chiuse lo studio si dedic\u00f2 alla pittura, alla meditazione e alla filosofia orientale. \nHa pubblicato: \"Le nus de Drtikol\" (1929) e \"Zena ve svetle\" (1938)."}
{"id": "1721368", "revid": "1543377", "url": "https://it.wikipedia.org/wiki?curid=1721368", "title": "Melchow", "text": "Melchow (pr. ) \u00e8 un comune di 898 abitanti del Brandeburgo, in Germania.\nAppartiene al circondario (\"Landkreis\") del Barnim (targa BAR) ed \u00e8 parte della comunit\u00e0 amministrativa (\"Amt\") di Biesenthal-Barnim.\nSuddivisione amministrativa.\nAl comune di Melchow appartiene la frazione (\"Ortsteil\") di Sch\u00f6nholz."}
{"id": "1721371", "revid": "767487", "url": "https://it.wikipedia.org/wiki?curid=1721371", "title": "Il colonnello Von Ryan", "text": "Il colonnello Von Ryan (\"Von Ryan's Express\") \u00e8 un film del 1965 diretto da Mark Robson, tratto da un romanzo di David Westheimer.\nTrama.\nJoseph L. Ryan \u00e8 un colonnello dell'aviazione statunitense il cui aereo \u00e8 stato abbattuto nell'agosto 1943 durante una missione in volo sull'Italia; catturato dai soldati italiani, viene internato in un campo di concentramento nel sud Italia dove sono detenuti oltre 400 tra britannici e statunitensi. Il campo \u00e8 in pessime condizioni, sia a causa dell'integerrimo e severissimo comandante italiano appartenente alle Camicie nere, il maggiore Battaglia, sia per via dell'ostruzionismo del maggiore britannico internato Eric Fincham. A causa della sua presunta collaborazione con gli italiani del campo di prigionia, Ryan viene soprannominato dispregiativamente dagli altri prigionieri \"Von\" Ryan. Dopo l'armistizio dell'8 settembre finisce nelle mani dei nazisti che lo caricano su di un treno per deportarlo in Germania insieme con gli altri prigionieri. Ryan, per\u00f2, organizza un piano di fuga, sequestrando il treno, sopraffacendo la scorta e riuscendo a farlo deviare dal suo percorso originario.\nIl capitano Costanzo, un cappellano alleato parlante tedesco, si traveste da maggiore tedesco e con falsi documenti fa credere che il treno trasporti opere d'arte dirette in Germania e destinate a Hermann G\u00f6ring; il treno riesce cos\u00ec a passare indenne un posto di controllo, nonostante i sospetti della Gestapo. Il comandante tedesco della scorta, prigioniero nel suo vagone, e la sua amante italiana Gabriella tentano la fuga durante una sosta a uno scambio, ma vengono entrambi uccisi. Durante un bombardamento alleato il treno viene colpito dalle fiamme sprigionatesi dall'incendio di cisterne di carburante. A quel punto, Vincenzo il macchinista italiano riferisce che esiste una linea in disuso che porta in Svizzera, deviando poco prima dell'ingresso nella stazione di Milano dove il treno \u00e8 atteso dai tedeschi che nel frattempo, avvisati da un capostazione italiano, sono in caccia dei fuggitivi.\nUn gruppo d'assalto si impadronisce di una stazione di commutazione del sistema di scambi, che reinvia il segnale alla centrale movimento di Milano, privando momentaneamente i tedeschi della posizione del treno; dopo una verifica per\u00f2 i tedeschi organizzano un treno carico di truppe e lo inviano all'inseguimento, e inviano una sezione di aerei da caccia ad attaccare il treno prima che sconfini e questi riescono a danneggiare momentaneamente la linea ferroviaria. I fuggitivi tuttavia non si lasciano prendere dal panico e incominciano a sostituire il binario danneggiato, togliendolo al tratto gi\u00e0 superato costringendo il treno tedesco all'inseguimento a fermarsi. Durante il conflitto a fuoco tra i tedeschi e i prigionieri, questi ultimi infliggono loro forti perdite e li rallentano, permettendo di completare le riparazioni e di ripartire, ma Ryan verr\u00e0 ucciso dal colonnello Gortz mentre cerca di salire sul treno che si \u00e8 rimesso in movimento."}
{"id": "1721375", "revid": "287204", "url": "https://it.wikipedia.org/wiki?curid=1721375", "title": "R\u00fcdnitz", "text": "R\u00fcdnitz \u00e8 un comune del Brandeburgo, in Germania.\nAppartiene al circondario del Barnim ed \u00e8 parte dell'Amt Biesenthal-Barnim."}
{"id": "1721376", "revid": "729019", "url": "https://it.wikipedia.org/wiki?curid=1721376", "title": "Isole Selvagge", "text": "Le Isole Selvagge (portoghese: \"Ilhas Selvagens\") sono un piccolo arcipelago nell'Oceano Atlantico settentrionale, tra Madera e le isole Canarie a . Hanno una superficie complessiva pari a 2,73 km\u00b2, attualmente sono popolate da quattro abitanti permanenti sulla Selvaggia Grande e due semipermanenti sulla Selvaggia Piccola, guardie del Parco Naturale di Madera. Non presentano sorgenti d'acqua dolce.\nLe isole Selvagge ospitano due fari, gestiti dall'Autorit\u00e0 Marittima Portoghese, entrambi entrati in funzione nel 1977: uno sull'isola Selvaggia Grande, situato sul Pico de Atalaia, abbastanza vicino alla costa occidentale dell'isola; l'altro sull'isola Selvaggia Piccola, situato sul Pico do Veado.\nGeografia.\nL'arcipelago \u00e8 formato da due gruppi di isole e isolotti. Il gruppo di nordest che comprende l'Isola Selvaggia Grande e tre piccoli isolotti chiamati \"Palheiro da Terra\", \"Palheiro do Mar\" e \"Sinho\", e il gruppo di sudovest che comprende la Selvaggia Piccola, l'isolotto di Fora e numerosi isolotti pi\u00f9 piccoli fra i quali quelli chiamati \"Alto\", \"Comprido\", \"Redondo\", \"Pequeno\", \"Grande\", \"Ilh\u00e9u do Sul\" e il gruppetto degli \"Ilh\u00e9us do Norte\".\nUn'estesa barriera di scogli circonda l'arcipelago e rende difficile l'approdo alle coste delle sue isole.\nLa Selvaggia Grande e la Selvaggia Piccola distano fra loro di una quindicina di chilometri.\nRiserva naturale.\nNel 1971, il governo portoghese acquist\u00f2 le isole e confer\u00ec loro lo statuto di riserva naturale, sotto l'egida del Consiglio d'Europa. La riserva naturale delle Isole Selvagge fu istituita come parte del Parco Nazionale di Madera. \u00c8 questa una delle pi\u00f9 antiche riserve naturali del Portogallo. La zona naturale include anche la frangia di costa fino ad una profondit\u00e0 di 200 metri. Una sorveglianza permanente \u00e8 stata istituita fin dal 1976. Nel 1978, le isole prendono lo statuto di Riserva Nazionale. Dal 1992 la riserva \u00e8 insignita del Diploma europeo delle aree protette.\nNel 2002, sono incluse nella lista indicativa del patrimonio mondiale dell'UNESCO. L'accesso alle isole \u00e8 ristretto e subordinato ad un'autorizzazione rilasciata dal Parco Naturale di Madera.\nContesa territoriale.\nA causa della posizione geografica vicina alle isole Canarie e della presa di possesso da parte dei portoghesi, queste isole sono oggetto di un contenzioso territoriale fra Spagna e Portogallo.\nLa sovranit\u00e0 sulle isole \u00e8 stata assegnata al Portogallo nel 1938, ma la Spagna non ha mai riconosciuto ufficialmente questa sovranit\u00e0, salvo un'ammissione formale durante un vertice della NATO nel 1997. \nIn particolare, la Spagna non riconosce alcuna zona economica esclusiva portoghese attorno a queste isole, poich\u00e9 considera che le condizioni definite dalla Convenzione delle Nazioni Unite sul diritto del mare non sono soddisfatte. Nel corso degli ultimi decenni del secolo XX, alcune imbarcazioni spagnole intercettate e controllate nelle acque rivendicate dal Portogallo e alcuni aerei militari spagnoli hanno effettuato sorvoli al di sopra di queste isole."}
{"id": "1721382", "revid": "174925", "url": "https://it.wikipedia.org/wiki?curid=1721382", "title": "Regno del Lindsey", "text": ""}
{"id": "1721385", "revid": "729019", "url": "https://it.wikipedia.org/wiki?curid=1721385", "title": "Proletarskaja (metropolitana di Mosca)", "text": "Proletarskaja , letteralmente \"Stazione del Proletariato\", \u00e8 una stazione della Metropolitana di Mosca situata sulla Linea Tagansko-Krasnopresnenskaja. La stazione fu inaugurata il 31 dicembre 1966, come parte del ramo \u017dadovskij, e prende il nome da un vicino quartiere di Mosca.\nFu costruita secondo il tipico design funzionale della metropolitana moscovita degli anni sessanta e come altre stazioni costruite all'epoca, manca di innovazioni decorative che invece sono mostrate da altre famose fermate. Gli architetti Julija Kolesnikova e Yurij Vdovin decisero di ricoperire i pilastri con marmo bianco e il pavimento con granito grigio di varie tonalit\u00e0 e labradorite. Le mura sono ricoperte in piastrelle in ceramica bianche e nere, che recano decorazioni a forma di falce e martello di alluminio anodizzato. La stazione ha ingressi sotterranei collegati con i sottopassaggi al di sotto di Piazza Krestjanskaja Zastava, con ingressi coperti da pensiline in cemento. Nel 1997 fu costruito un sovrappasso pedonale sopra il binario nord, che serve come collegamento con l'ingresso comune della stazione Krest'janskaja Zastava della Linea Ljublinskaja. Attualmente, la stazione ha un traffico quotidiano di passeggeri di 61.860 persone che transitano dagli ingressi, mentre altre 120.300 persone accedono alla stazione tramite il collegamento con la linea Ljublinskaja."}
{"id": "1721386", "revid": "119665935", "url": "https://it.wikipedia.org/wiki?curid=1721386", "title": "Sydower Flie\u00df", "text": "Sydower Flie\u00df (pr. ) \u00e8 un comune di 899 abitanti del Brandeburgo, in Germania.\nAppartiene al circondario (\"Landkreis\") del Barnim (targa BAR) ed \u00e8 parte della comunit\u00e0 amministrativa (\"Amt\") di Biesenthal-Barnim.\nStoria.\nIl comune di Sydower Flie\u00df fu creato il 27 settembre 1998 dalla fusione dei comuni di Gr\u00fcntal e Tempelfelde. Il nuovo comune prese il nome da un torrente che scorre nel territorio.\nSuddivisione amministrativa.\nIl comune di Sydower Flie\u00df \u00e8 suddiviso nelle frazioni (\"Ortsteil\") di Gr\u00fcntal e Tempelfelde."}
{"id": "1721387", "revid": "2153076", "url": "https://it.wikipedia.org/wiki?curid=1721387", "title": "Big Willie Style", "text": "Big Willie Style \u00e8 il primo album in studio del rapper statunitense Will Smith, pubblicato il 25 novembre 1997 dalla Columbia."}
{"id": "1721394", "revid": "287204", "url": "https://it.wikipedia.org/wiki?curid=1721394", "title": "Saghe mentali. Viaggio allucinante in una testa di capa", "text": "Saghe mentali. Viaggio allucinante in una testa di capa \u00e8 la prima opera letteraria di Michele Salvemini, in arte Caparezza, uscita nelle librerie il 3 aprile 2008, pubblicata dalla casa editrice Rizzoli.\nRipartito in quattro sezioni, la prima assume la forma del diario privato in cui racconta e spiega le proprie canzoni, la seconda \u00e8 sviluppata in forma di raccolta di fiabe, la terza \u00e8 un riadattamento dell'Inferno dantesco, la quarta \u00e8 quasi un completamento del CD \"Le dimensioni del mio caos\", in quanto ne trascrive i testi e, collegandoli attraverso testi in prosa, li unisce a formare un \"fonoromanzo\", come l'artista stesso lo definisce. Ogni sezione \u00e8 riferita a un suo CD: la prima parte a \"?!\", la seconda a \"Verit\u00e0 supposte\", la terza ad \"Habemus Capa\" e infine la quarta a \"Le dimensioni del mio caos\".\nIl libro ha avuto una seconda edizione nel 2018 in occasione della pubblicazione dell'album dal vivo \"Prisoner 709 Live\"."}
{"id": "1721395", "revid": "78273", "url": "https://it.wikipedia.org/wiki?curid=1721395", "title": "Kosarka", "text": ""}
{"id": "1721396", "revid": "1444345", "url": "https://it.wikipedia.org/wiki?curid=1721396", "title": "Willennium", "text": "Willennium \u00e8 il secondo album in studio del rapper statunitense Will Smith, pubblicato il 16 novembre 1999."}
{"id": "1721398", "revid": "131011", "url": "https://it.wikipedia.org/wiki?curid=1721398", "title": "Vignettista", "text": ""}
{"id": "1721402", "revid": "729019", "url": "https://it.wikipedia.org/wiki?curid=1721402", "title": "Volgogradskij Prospekt", "text": "Volgogradskij Prospekt , \"Viale Volgograd\", \u00e8 una stazione della Metropolitana di Mosca situata sulla Linea Tagansko-Krasnopresnenskaja. La fermata fu inaugurata il 31 dicembre 1966 come parte del ramo \u017dadovskij e prende il nome dal vicino viale che porta al centro di Mosca lungo un'autostrada interurbana che corre lungo il sud-ovest della Russia, e che non \u00e8 diretta, nonostante il nome, verso Volgograd.\nLa stazione fu costruita secondo una modifica del design standard anni sessanta, mostrando i primi segnali di design innovativo opera degli architetti V.G. Polikarpova e A.A. Marova. La banchina \u00e8 stretta (dato che la stazione non fu disegnata per servire grandi gruppi di persone) e le piastrelle in ceramica sulle mura sono inclinate di 45 gradi rispetto al pavimento e sono decorate con oggetti metallici di alluminio anodizzato che ritraggono la Battaglia di Stalingrado (opera di E.M. Ladygin). I pilastri sono ricoperti con marmo bianco, mentre il pavimento \u00e8 coperto da granito grigio. La stazione presenta due ingressi sotterranei con scale che permettono ai passeggeri di raggiungere le vie Talalichin e Novostapovskaja, oltre che la fabbrica automobilistica AZLK. Il traffico quotidiano di passeggeri \u00e8 27.150 persone."}
{"id": "1721405", "revid": "984922", "url": "https://it.wikipedia.org/wiki?curid=1721405", "title": "Beno\u00eet Lamy", "text": "Biografia.\nIl suo film di esordio \"Home Sweet Home\" del 1973, con Jacques Perrin e Claude Jade, gli fece conquistare il premio della critica al Festival cinematografico di Mosca e poi la nomination al Golden Prize.\nAltri film sono \"La vie est belle\" (1987), interpretato da Papa Wemba, e \"Combat de fauves\", con Richard Bohringer e Ute Lemper, presentato alla 54\u00aa Mostra internazionale d'arte cinematografica di Venezia nel 1997, dove fu acclamato dalla giuria dei critici.\nFondatore nel 1976 della societ\u00e0 di produzione cinematografica \"Lamy Films sprl\", Beno\u00eet Lamy si \u00e8 dedicato con grande impegno nei suoi ultimi trent'anni di vita alla promozione del cinema europeo."}
{"id": "1721409", "revid": "78273", "url": "https://it.wikipedia.org/wiki?curid=1721409", "title": "Amalrico di Lusignano", "text": ""}
{"id": "1721410", "revid": "1444345", "url": "https://it.wikipedia.org/wiki?curid=1721410", "title": "Born to Reign", "text": "Born to Reign \u00e8 il terzo album in studio del rapper statunitense Will Smith, pubblicato il 25 giugno 2002."}
{"id": "1721411", "revid": "1833487", "url": "https://it.wikipedia.org/wiki?curid=1721411", "title": "Mercato ittico", "text": "Un mercato ittico o mercato del pesce \u00e8 un mercato in cui si commerciano pesce e altri prodotti di mare. Pu\u00f2 essere .\nPoich\u00e9 i prodotti di mare si deteriorano rapidamente, in passato i mercati ittici si trovavano esclusivamente nelle citt\u00e0 costiere. L'avvento di semplici tecniche di refrigerazione, come la disponibilit\u00e0 di ghiaccio, rese possibile la nascita di mercati di pesce anche in quelle citt\u00e0 dell'entroterra che godevano di buoni collegamenti con la costa. In epoca moderna (XIX-XX secolo) la possibilit\u00e0 di surgelare i cibi e di trasportarli rapidamente ha esteso il fenomeno, consentendo la creazione di mercati ittici praticamente ovunque. Tuttavia, contemporaneamente, i mutamenti della logistica del commercio hanno dirottato quasi tutto il commercio al dettaglio verso grandi magazzini e supermercati; di conseguenza, i mercati ittici oggi sono principalmente all'ingrosso, per lo meno nel mondo occidentale.\nMercati ittici di rilievo.\nFra i mercati ittici pi\u00f9 grandi del mondo si possono citare:"}
{"id": "1721413", "revid": "1123126", "url": "https://it.wikipedia.org/wiki?curid=1721413", "title": "Venerio Trasmondo", "text": "Vita.\nEletto alla diocesi di Grado nell'825, mentre nella Venezia condividevano il dogado Angelo e Giustiniano Partecipazio. Entrato subito in contrasto col patriarca di Aquileia Massenzio, si rec\u00f2 a Roma per cercare l'appoggio del papa, Eugenio II. Nell'827, per\u00f2, Massenzio riusc\u00ec a ottenere dall'imperatore Lotario la convocazione di un sinodo a Mantova il 6 giugno, nel quale si vide riconosciuta la metropolia sull'Istria. Il 31 gennaio 828, per\u00f2, giunse a Venezia il corpo di San Marco Evangelista, tradizionalmente considerato primo diffusore del Cristianesimo nell'Italia nord-orientale. Tale evento risollev\u00f2 il prestigio della chiesa Gradense, della quale la diocesi di Olivolo era suffraganea."}
{"id": "1721415", "revid": "1516566", "url": "https://it.wikipedia.org/wiki?curid=1721415", "title": "San Ludovico", "text": "Con il nome di San Ludovico (o di San Lodovico) ed il corrispondente femminile di Santa Ludovica si indicano:"}
{"id": "1721416", "revid": "14691", "url": "https://it.wikipedia.org/wiki?curid=1721416", "title": "Mercato del pesce", "text": ""}
{"id": "1721417", "revid": "1444345", "url": "https://it.wikipedia.org/wiki?curid=1721417", "title": "Greatest Hits (Will Smith)", "text": "Greatest Hits \u00e8 il primo album di raccolta del rapper statunitense Will Smith, pubblicato il 26 novembre 2002."}
{"id": "1721418", "revid": "228587", "url": "https://it.wikipedia.org/wiki?curid=1721418", "title": "Circuito di Sentul", "text": ""}
{"id": "1721419", "revid": "125675577", "url": "https://it.wikipedia.org/wiki?curid=1721419", "title": "Friedrich Karl von Sch\u00f6nborn-Buchheim", "text": "Biografia.\nEgli era figlio del Primo Ministro di Magonza, Melchior Friedrich von Sch\u00f6nborn-Buchheim, ed era nipote del principe-arcivescovo Lothar Franz von Sch\u00f6nborn. Suo fratello maggiore fu Johann Philipp Franz von Sch\u00f6nborn e suoi fratelli minori furono Damian Hugo von Sch\u00f6nborn-Buchheim e Franz Georg von Sch\u00f6nborn.\nA partire dal 1681 egli frequent\u00f2 come i fratelli il Collegio dei gesuiti di Aschaffenburg e nel 1701 ricevette la propria ordinazione sacerdotale. Nel 1704 venne accettato come canonico della Cattedrale di W\u00fcrzburg e l'anno successivo venne accettato anche a Bamberga.\nDopo aver completato i propri studi a Magonza ed a Roma, lo zio Lothar Franz lo inser\u00ec nel corpo diplomatico che doveva occuparsi di delicate missioni in Polonia, Svezia, Prussia e Sassonia. Egli riusc\u00ec a mediare diligentemente la situazione diplomatica nel corso della Guerra di successione spagnola tra l'Imperatore ed il Papa. Come membro della cancelleria imperiale entr\u00f2 personalmente in confidenza con la famiglia degli Asburgo, fatto che ebbe risvolti favorevoli anche per lo zio arcivescovo. Per questa sua influenza, alla morte dello zio Lothar Franz, nel 1729 venne eletto principe vescovo di Bamberga, ottenendo successivamente anche la sede episcopale di W\u00fcrzburg sei mesi dopo.\nDurante il suo regno si verific\u00f2 un vero e proprio boom artistico ed economico nelle diocesi. Egli fu autore di un grande rinnovamento anche urbano che port\u00f2 alla costruzione di oltre 100 chiese, riuscendo d'altro canto a realizzare misure economiche che poterono sostenere gli alti costi dei progetti.\nLe sue riforme in materia di giustizia e la sua amministrazione furono grandemente ispirate dall'illuminismo. Anche le universit\u00e0 vennero riformate, con una rinnovata attenzione per le scienze naturali e per la medicina.\nFriedrich Karl mor\u00ec dopo una breve malattia, ultimo dei suoi fratelli. Il suo corpo venne sepolto nella Cappella degli Sch\u00f6nborn nella Cattedrale di W\u00fcrzburg, mentre il suo cuore riposa nella Cappella della residenza di Bamberga, i suoi occhi e la sua lingua nella Loretokapelle a G\u00f6llersdorf: cos\u00ec venne sepolto per sua volont\u00e0.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1721420", "revid": "144796", "url": "https://it.wikipedia.org/wiki?curid=1721420", "title": "Lothar Franz von Sch\u00f6nborn", "text": ""}
{"id": "1721421", "revid": "106456", "url": "https://it.wikipedia.org/wiki?curid=1721421", "title": "Santa Ludovica", "text": ""}
{"id": "1721423", "revid": "110157", "url": "https://it.wikipedia.org/wiki?curid=1721423", "title": "Meckenheim (Renania Settentrionale-Vestfalia)", "text": "Meckenheim \u00e8 una citt\u00e0 del Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di Colonia e al circondario (\"Kreis\") del Reno-Sieg (targa SU).\nMeckenheim si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\").\nSuddivisione amministrativa.\nMeckenheim si divide in 5 zone, corrispondenti all'area urbana e a 4 frazioni (\"Ortsteil\"):\nAmministrazione.\nGemellaggi.\nMeckenheim \u00e8 gemellata con:"}
{"id": "1721424", "revid": "1444345", "url": "https://it.wikipedia.org/wiki?curid=1721424", "title": "Lost and Found (Will Smith)", "text": "Lost and Found \u00e8 il quarto album in studio del rapper statunitense Will Smith, pubblicato il 29 marzo 2005."}
{"id": "1721425", "revid": "1226", "url": "https://it.wikipedia.org/wiki?curid=1721425", "title": "MapShare", "text": ""}
{"id": "1721426", "revid": "45891", "url": "https://it.wikipedia.org/wiki?curid=1721426", "title": "Spaghetti coding", "text": ""}
{"id": "1721427", "revid": "14691", "url": "https://it.wikipedia.org/wiki?curid=1721427", "title": "Tsukiji (mercato ittico di Tokyo)", "text": ""}
{"id": "1721428", "revid": "188116", "url": "https://it.wikipedia.org/wiki?curid=1721428", "title": "Agenzia europea per la difesa", "text": "LAgenzia europea per la difesa (EDA) \u00e8 un'agenzia dell'Unione europea con sede a Bruxelles. Si occupa della politica estera e di sicurezza comune dell'Unione europea ed \u00e8 stata istituita il 12 luglio 2004 dal Consiglio dell'Unione europea. L'EDA serve tutti gli stati membri dell'Unione europea eccetto la Danimarca.\nA partire dal 2017, congiuntamente al Servizio europeo per l'azione esterna, svolge anche la funzione di segretariato della Cooperazione strutturata permanente (PESCO) in materia di difesa, cui partecipano 25 dei 27 Stati membri dell'Unione europea.\nMissione.\nIl Consiglio ha istituito l'EDA \u201caffinch\u00e9 supporti gli stati membri ed il Consiglio nel loro sforzo di migliorare le capacit\u00e0 difensive europee nel campo della gestione delle crisi e sostenga la politica europea di sicurezza e di difesa com'\u00e8 ora e come si svilupper\u00e0 nel futuro\u201d. Per giungere a questo fine, si occupa di quattro attivit\u00e0 principali:\nStruttura.\nL'agenzia \u00e8 comandata da tre figure:\nNel 2011 il personale dell'EDA era composto da circa 100 persone.\nL'Agenzia europea per la difesa \u00e8 la continuazione del lavoro dell'Agenzia di controllo degli armamenti dell'Unione Europea Occidentale (WEAO) e del Gruppo di controllo degli armamenti dell'Unione Europea Occidentale (WEAG) ed effettivamente rappresenta il trasferimento delle loro funzioni dall'Unione Europea Occidentale all'Unione europea."}
{"id": "1721429", "revid": "118037417", "url": "https://it.wikipedia.org/wiki?curid=1721429", "title": "The Best of R.E.M.", "text": "The Best of R.E.M. \u00e8 una raccolta di successi della band statunitense R.E.M. uscita nel 1991. La raccolta comprende i primi successi della band tra il 1981 e il 1988 quando la band era sotto contratto con la casa discografica I.R.S. Records (nel 1988 la band pass\u00f2 alla Warner Bros.)."}
{"id": "1721431", "revid": "124983393", "url": "https://it.wikipedia.org/wiki?curid=1721431", "title": "Liternum", "text": "Liternum \u00e8 un'antica citt\u00e0 romana nella Campania, presso l'attuale Lago Patria, frazione del comune di Giugliano in Campania (NA). La citt\u00e0 si trovava sulla sponda sud del Lago di Patria (in passato detto \"Literna Palus\") presso la foce del fiume Clanis, vicino alla foresta chiamata Selva Gallinaria. Dista 8\u00a0km dal comune di Villa Literno (CE), con il quale non ha nessun legame rilevante.\nStoria.\nLa zona era abitata gi\u00e0 in epoca preistorica e successivamente da popolazioni di stirpe osca che, probabilmente, vi crearono una colonia, ampliata poi dai romani che nel 194 a.C. vi fondarono Liternum. La colonia fu assegnata a dei veterani della seconda guerra punica, appartenenti all'esercito di Scipione l'Africano che qui si rifugi\u00f2 esule e vi mor\u00ec nel 183 a.C. La sua tomba e la sua villa, furono descritte da Seneca. Nel luogo venne eretta la sua statua ed il sepolcro coll'epigrafe, osservata da Tito Livio, in cui si leggeva: \"\"Ingrata patria, ne ossa quidem mea habes\". Successivamente, secondo la tradizione, fra le rovine della citt\u00e0 vi si trov\u00f2 un frammento della suddetta epigrafe, in cui si leggeva solo \"... ta Patria ne...\"\" e perci\u00f2 tutto quel luogo prese il nome di \"Patria\",\ne parimente il lago detto di \"Patria\".\nLa citt\u00e0 ebbe un notevole sviluppo in epoca augustea, ma soprattutto tra la fine del I ed il II secolo d.C., grazie alla realizzazione della Via Domiziana che, partendo da Sinuessa (nel territorio dell'odierna Mondragone), la collegava con i centri della costa campana ed in particolare con il porto di Puteoli, l'odierna Pozzuoli, dove la strada terminava. \nFonti di reddito erano la pesca e, probabilmente, l\u2019utilizzo della sabbia del suo litorale, particolarmente fine e bianca, per la produzione del vetro. C\u2019erano, inoltre, botteghe, laboratori artigianali, profumieri e diverse produzioni ceramiche. La citt\u00e0 fu anche sede vescovile dell\u2019\"ecclesia Liternina o Patriensis\", fino a quando si effettu\u00f2 la traslazione, da Liternum a Napoli, delle reliquie di Santa Fortunata. \nA partire dalla tarda et\u00e0 imperiale sub\u00ec un progressivo abbandono. Dopo il IV secolo, a seguito di alluvioni e alcune invasioni barbariche la popolazione superstite migr\u00f2 verso l'attuale centro storico di Giugliano. Nel Medioevo la pianura intorno a Liternum divenne luogo di insediamento da parte dei monaci Benedettini.\nVerso la fine dell\u2019Ottocento vennero rinvenute alcune lapidi. Nel 1930 il soprintendente Maiuri affid\u00f2 all\u2019ispettore onorario Giacomo Chianese gli scavi per tentare di trovare la villa e la tomba di Scipione. Nel 1932 sono stati portati alla luce alcuni resti dell'antica citt\u00e0 relativi al Foro, il Capitolium, la Basilica ed il Teatro. Nel parco \u00e8 presente anche l'Ara di Scipione l'Africano, collocata il 15 settembre 1936. Al di fuori delle mura cittadine sono stati individuati residui dell'anfiteatro (di dimensioni calcolabili in m. 85/90 x 65/70) e la necropoli con la maggior parte delle sepolture di epoca imperiale.\nUna parte dei reperti rinvenuti durante gli scavi sono conservati presso una sala dedicata nel Museo archeologico dei Campi Flegrei.\nIl Parco Archeologico.\nGrazie all'interessamento del comune di Giugliano, e con sovvenzioni ottenute tramite la Soprintendenza di Napoli, sono stati avviati una serie di interventi finalizzati alla realizzazione del \"Parco e museo archeologico di Liternum\". Il primo lotto dei lavori \u00e8 iniziato nell'Agosto del 2006.\nIl Parco Archeologico di Liternum \u00e8 stato ultimato nell'aprile 2009 dal Comune di Giugliano in Campania che assegn\u00f2 per un certo periodo di tempo la custodia, piccola manutenzione, la gestione, la promozione del sito alla Pro Loco Litorale Domitio, ente di promozione turistica, culturale e sociale del territorio costiero della citt\u00e0. Dopodich\u00e9, l'area venne affidata per un breve periodo alla sezione di Giugliano dell'Associazione Nazionale Carabinieri.\nIl parco fa parte della Riserva naturale Foce Volturno - Costa di Licola.\nDal 2016 il parco e l'anfiteatro di Liternum sono entrati nel circuito del \"Parco archeologico dei Campi Flegrei\"."}
{"id": "1721443", "revid": "1793900", "url": "https://it.wikipedia.org/wiki?curid=1721443", "title": "Monte Cl\u00e9menceau", "text": "Il monte Cl\u00e9menceau \u00e8 una delle montagne pi\u00f9 alte delle Montagne Rocciose Canadesi. \u00c8 situato nella provincia canadese della Columbia Britannica.\nHa un'altezza di 3.658 metri sul livello del mare.\nIl picco originariamente fu chiamato \"Pyramid\" (nel 1892 da Arthur Coleman). Ma venne poi ribattezzata dalla Interprovinciali Boundary Survey nel 1919 in onore di Georges Cl\u00e9menceau, primo ministro francese durante la prima guerra mondiale. \nIl monte Cl\u00e9menceau fu scalato per la prima volta nel 1923 da D.B. Durand, H.S. Hall, D. W. Harris e H.B. V. De Schwab."}
{"id": "1721453", "revid": "124269090", "url": "https://it.wikipedia.org/wiki?curid=1721453", "title": "Johann Philipp Anton von und zu Frankenstein", "text": "Biografia.\nJohann Philipp Anton era figlio del barone Johann e della baronessa Maria Margareta von Eyb e proveniva dall'aristocrazia della Franconia.\nIl suo monumento funebre, dal 1838 \u00e8 stato traslato all'Abbazia di Michaelskirche di Bamberga.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1721457", "revid": "339392", "url": "https://it.wikipedia.org/wiki?curid=1721457", "title": "Dollfu\u00df", "text": ""}
{"id": "1721458", "revid": "144796", "url": "https://it.wikipedia.org/wiki?curid=1721458", "title": "Friedrich Karl von Sch\u00f6nborn", "text": ""}
{"id": "1721461", "revid": "188116", "url": "https://it.wikipedia.org/wiki?curid=1721461", "title": "Lucio Tasca Lanza", "text": ""}
{"id": "1721465", "revid": "144796", "url": "https://it.wikipedia.org/wiki?curid=1721465", "title": "Johann Philipp Anton von Franckenstein", "text": ""}
{"id": "1721471", "revid": "1990325", "url": "https://it.wikipedia.org/wiki?curid=1721471", "title": "Isabella Clara d'Austria", "text": "Biografia.\nInfanzia e famiglia.\nIsabella Clara era la terza figlia (ma primogenita superstite) di Leopoldo V, arciduca d'Austria e conte del Tirolo, e di sua moglie, Claudia de' Medici. Da parte di suo padre i suoi nonni erano Carlo II, arciduca d'Austria e la principessa Maria Anna di Baviera e, da parte di sua madre, i suoi nonni erano Ferdinando I de' Medici e la principessa Cristina di Lorena.\nDal primo matrimonio di sua madre, ebbe una sorellastra, Vittoria della Rovere, duchessa di Rovere e Montefeltro, che spos\u00f2 il cugino Ferdinando II de' Medici, Granduca di Toscana.\nIl matrimonio e gli anni da Duchessa consorte.\nIl 7 agosto 1649 fu firmato a Innsbruck il contratto di matrimonio tra Isabella Clara e Carlo II di Gonzaga-Nevers, duca di Mantova ed erede del ducato di Monferrato. Il matrimonio venne celebrato il 7 novembre a Mantova. Grazie a questa alleanza con la Casa d'Asburgo, Carlo II fu in grado di rimuovere i francesi da Casale e poi concord\u00f2 con il re Luigi XIV di Francia che il ducato di Monferrato non doveva essere controllato dalla Spagna, ma sarebbe rimasto della famiglia Gonzaga.\nL'alleanza tra i Gonzaga e gli Asburgo fu doppiamente suggellata col matrimonio tra Eleonora Gonzaga-Nevers, sorella di Carlo, e Ferdinando III d'Asburgo.\nLa coppia ebbe un figlio:\nNonostante la nascita del figlio, la coppia non riusc\u00ec a superare le proprie differenze. Carlo II era indifferente alla moglie - la quale spos\u00f2 puramente per ragioni politiche - e aveva una relazione di lunga data con la contessa Margherita Della Rovere, con la quale viveva apertamente a Casale. Isabella Clara, con l'aiuto di papa Alessandro VII, riusc\u00ec a esiliare l'amante di suo marito a Roma; ma ci\u00f2 non ferm\u00f2 l'ipersessualit\u00e0 di Carlo II, che continu\u00f2 ad avere diversi amanti femminili e persino maschili.\nStanca del comportamento del marito e nonostante le richieste di sua suocera di essere prudenti, anche Isabella Clara ebbe un amante, il conte Carlo Bulgarini, un segretario del Duca e un ebreo del ghetto di Mantova. La loro relazione all'inizio era segreta, ma presto furono conosciute da tutti. A causa della sua relazione, Isabella Clara sub\u00ec il rigetto e il disprezzo della corte ducale. Nel giugno 1661 il conte Bulgarini fu vittima di un attentato, ma uccisero il padre. Quando Carlo II mor\u00ec improvvisamente il 14 agosto 1665, si vociferava che fosse stato avvelenato su ordine della moglie. Infatti, il duca mor\u00ec accidentalmente dopo aver bevuto un afrodisiaco, o nel bel mezzo di un rapporto lascivo.\nDuchessa vedova e reggente.\nGi\u00e0 durante la reggenza di suo marito, Isabella Clara, facendo affidamento sul consiglio del suo amante, controllava la situazione politica nel ducato. Diventata reggente per il figlio ancora minorenne, nomin\u00f2 il conte Bulgarini come Primo Ministro e prese una posizione neutrale tra i regni spagnolo e francese, e mantenne anche una cauta politica per ottenere l'indipendenza dei ducati di Mantova e del Monferrato dal Sacro Romano Impero.\nNel novembre 1666 ricevette per suo figlio l'investitura ducale dal Sacro Romano Impero, che conferm\u00f2 la sua propriet\u00e0 sui feudi di Reggiolo e Luzzara, dal 1631 sotto il controllo dei Duchi di Guastalla. Durante la sua reggenza Isabella Clara aument\u00f2 il territorio del ducato di Mantova, rafforzando le sue difese. Sotto la mediazione di Luis de Guzm\u00e1n Ponce de Leon, governatore del ducato di Milano, riusc\u00ec ad ottenere senza ostilit\u00e0 diverse isole del Po che furono anche rivendicate dal ducato di Modena e Reggio. Inoltre, le azioni del conte Bulgarini migliorarono la situazione economica dello stato con diversi sistemi fiscali, giudiziari e di polizia, e la qualit\u00e0 della vita della popolazione locale.\nGli ultimi anni e la morte.\nNell'agosto del 1669 la duchessa vedova termin\u00f2 ufficialmente la sua reggenza, trasferendo tutti i poteri a suo figlio, ma a causa del comportamento dissoluto del giovane duca, dovette continuare a essere impegnata negli affari di stato. Nell'agosto del 1670 a Goito Isabella Clara stipul\u00f2 un contratto matrimoniale con Ferrante III Gonzaga, duca di Guastalla, nel quale si concordava il matrimonio tra i loro figli Ferdinando Carlo e Anna Isabella. Con questo contratto Ferrante III nomin\u00f2 sia sua figlia che suo genero eredi congiunti del ducato di Guastalla e delle regioni di Dosolo, Luzzara e Reggiolo. Inoltre, la duchessa vedova fu in grado di ottenere l'approvazione dell'Imperatore che, dopo la morte di Ferrante III (che non aveva eredi maschi sopravvissuti), il ducato di Guastalla sarebbe passato a suo figlio, come eredit\u00e0 della moglie.\nDopo la cerimonia ufficiale di matrimonio del figlio con l'ereditiera di Guastalla nel luglio del 1671, Isabella Clara si ritir\u00f2 dalla corte e si trasfer\u00ec nel castello di Goito, dove visse con il conte Bulgarini, con cui si spos\u00f2 segretamente poco dopo. Forse questo passo fu la ragione per cui il 16 dicembre 1671 per ordine di Leopoldo I, e con il consenso del Papa, Isabella Clara fu mandata in un monastero delle Orsoline e il conte Bulgarini in un monastero domenicano. Su richiesta del commissario imperiale, conte Gottlieb von Windisch-Graetz, sia Isabella Clara che il conte Bulgarini presero i voti monastici. La duchessa vedova divenne una suora clarissa.\nIsabella Clara mor\u00ec il 24 febbraio 1685 nel monastero delle Orsoline a Mantova. Al suo funerale era presente solo suo figlio, e fu sepolta nella chiesa di Sant'Orsola. La cerimonia commemorativa pubblica si svolse solo il 14 maggio nella Basilica Palatina di Santa Barbara."}
{"id": "1721474", "revid": "775372", "url": "https://it.wikipedia.org/wiki?curid=1721474", "title": "Lucio Tasca", "text": "Biografia.\nLucio Tasca Bordonaro era figlio di Giuseppe Tasca Lanza, che fu sindaco di Palermo e senatore del Regno e di Annetta Bordonaro Chiaramonte. Eredit\u00f2 il titolo di Conte d'Almerita.\nLaureatosi in Giurisprudenza a Roma, fu volontario nella prima guerra mondiale. Nel 1920 ader\u00ec al Partito Agrario Siciliano, creato da un esponente della sua famiglia, Pietro Lanza di Scalea. Rese l'azienda agricola di famiglia, Tasca d'Almerita, casa vinicola fra le pi\u00f9 avanzate tecnologicamente di tutta la Conca d'oro, intorno a Palermo . Dal 1922 gest\u00ec il feudo Regaleali, triplicando la superficie dei vigneti e ingrand\u00ec le cantine. \nNel 1932 venne nominato Cavaliere del Lavoro per l'agricoltura.\nPrincipale rappresentante della \"Societ\u00e0 degli agricoltori siciliani\", un raggruppamento di latifondisti, scrisse nel 1941 \"Elogio del latifondo siciliano\". Fu chiamato dagli Alleati nel settembre 1943 come primo Sindaco di Palermo del dopo fascismo.\nImportante esponente del movimento separatista nell'isola, insieme al principe Giovanni Alliata Di Montereale e al barone Stefano La Motta di Monserrato fu a capo della corrente agraria del separatismo siciliano e del Movimento Indipendentista Siciliano. Con la riforma agraria del 1950 la sua azienda agricola pass\u00f2 da 1.200 a 500 ettari."}
{"id": "1721477", "revid": "217830", "url": "https://it.wikipedia.org/wiki?curid=1721477", "title": "Gran Premio motociclistico d'Australia", "text": "Il Gran Premio d'Australia \u00e8 una delle prove che compongono il motomondiale; si svolge dal 1989.\nStoria.\nLa denominazione di \"Gran Premio d'Australia\" \u00e8 stata usata per la prima volta gi\u00e0 nel 1914 e si trovano altre competizioni con la stessa denominazione anche negli anni successivi; si tratta per lo pi\u00f9 di competizioni di carattere semi-locale e solo dalla stagione 1989 si disputa quale prova valida per il campionato mondiale.\nNel 1989 e nel 1990 si svolse sul circuito di Phillip Island; dal 1991 al 1996 sul circuito di Eastern Creek Raceway; dal 1997 ad oggi nuovamente a Phillip Island. L'edizione 2020 \u00e8 stata cancellata a causa della pandemia di COVID-19.\nOltre che essere stato disputato su diversi circuiti anche la sua collocazione temporale all'interno dei calendari stagionali del motomondiale \u00e8 variata diverse volte. Dalla prima edizione che \u00e8 stata inserita tra le prime prove da disputare, gi\u00e0 nel motomondiale 1990 era stata spostata a prova conclusiva dell'anno; tale alternanza di posizione ha continuato ad esserci fino ad oggi, il pi\u00f9 delle volte mantenendo una collocazione vicina a qualche altro gran premio del sud est asiatico, onde limitare i costi di trasferimento di tutto quanto collegato a questo tipo di competizione.\nSenza dubbio i \"padroni di casa\" sono Casey Stoner e Valentino Rossi, l'italiano vincendo cinque volte di fila dal 2001 al 2005, l'australiano sei volte di fila dal 2007 al 2012.\nNel 2003 Rossi fu protagonista di una vittoria: Troy Bayliss cade, Rossi al giro dopo passa Marco Melandri non vedendo le bandiere gialle, e quindi subisce una penalizzazione di 10 secondi. Giro dopo giro, ad ogni passaggio il suo vantaggio aumentava, e al traguardo tra lui e il secondo, Loris Capirossi, c'erano 15 secondi."}
{"id": "1721485", "revid": "34928", "url": "https://it.wikipedia.org/wiki?curid=1721485", "title": "Scuola strutturalista", "text": ""}
{"id": "1721486", "revid": "1305772", "url": "https://it.wikipedia.org/wiki?curid=1721486", "title": "Add", "text": ""}
{"id": "1721488", "revid": "767487", "url": "https://it.wikipedia.org/wiki?curid=1721488", "title": "Opzione esotica", "text": "In finanza, un'opzione esotica \u00e8 uno strumento derivato creato dagli ingegneri finanziari che spesso consente alle banche d'investimento margini di intermediazione molto pi\u00f9 elevati di quelli sui prodotti standard, detti plain vanilla.\nI prodotti esotici sono stati creati per diverse ragioni che possono riguardare mere esigenze di copertura o anche fini speculativi per gli operatori e possono presentare caratteristiche di vario genere che possono renderli interessanti agli occhi dei tesorieri delle societ\u00e0 o di altri investitori.\nOpzione esotica.\nLa categoria delle opzioni esotiche fa riferimento a tutti i contratti di opzione in cui il calcolo del \"payoff\" presenta elementi di novit\u00e0 rispetto alle opzioni ordinarie. Questi contratti vengono negoziati OTC (\"over the counter\") proprio a causa della mancanza di standardizzazione degli elementi contrattuali."}
{"id": "1721489", "revid": "37401", "url": "https://it.wikipedia.org/wiki?curid=1721489", "title": "1200 a.C.", "text": ""}
{"id": "1721491", "revid": "1647404", "url": "https://it.wikipedia.org/wiki?curid=1721491", "title": "Men in Black (singolo)", "text": "Men in Black \u00e8 un singolo del rapper statunitense Will Smith, pubblicato il 16 giugno 1997 come primo estratto dal primo album in studio \"Big Willie Style\" e dalla . \nDescrizione.\nIl brano \u00e8 la colonna sonora del film omonimo dello stesso anno in cui Smith recita. La canzone ha fatto vincere a Will Smith un Grammy Award nel 1998 come \"miglior performance rap\".\n\"Men In Black\" campiona il ritornello del brano \"Forget Me Nots\" di Patrice Rushen del 1982. La frase del brano originale \"I want you to remember\" (\"Voglio che tu ricordi\") \u00e8 cambiata in \"They won't let you remember\" (\"Loro non ti lasceranno ricordare\"), un riferimento all'apparecchio che cancella la memoria nel film \"Men in Black\".\nVideo musicale.\nIl videoclip del brano \u00e8 stato girato da Robert Caruso e vede coinvolto anche l'attore Tommy Lee Jones, partner di Smith nel film."}
{"id": "1721495", "revid": "1833487", "url": "https://it.wikipedia.org/wiki?curid=1721495", "title": "Termoventilatore", "text": "Il termoventilatore \u00e8 una stufa elettrica ventilata funzionante tramite un elemento resistivo e una ventola. Questi due componenti sono in grado di riscaldare l'aria.\nComposizione e funzionamento.\nIl termoventilatore \u00e8 composto da una o pi\u00f9 ventole, un elemento resistivo e schede di potenza e controllo. Una volta azionata, la ventola \u00e8 in grado di muovere l'aria che, tramite l'elemento resistivo posto davanti o dietro di essa, viene riscaldata e poi soffiata nell'ambiente che si intende riscaldare accelerandone la circolazione. Esistono vari modelli: con controlli meccanici o elettronici, fissi o oscillanti, con resistenza a filo o ceramica. Pu\u00f2 avere diverse forme: a colonna, pu\u00f2 essere quadrato e cos\u00ec via. Alcuni modelli possono essere dotati di staffa per appenderli al muro. I termoventilatori possono essere muniti di un timer in grado di impostare l'accensione e/o lo spegnimento automatico. Il termoventilatore include anche un termostato che spegne l'apparecchio una volta superata la temperatura impostata.\nVersioni avanzate.\nTermoventilatore industriale.\nIl termoventilatore industriale invece viene impiegato per il riscaldamento di fabbriche, capannoni industriali e altri spazi industriali. Questo apparecchio elettrico di grandi dimensioni rispetto ai comuni termoventilatori, \u00e8 dotato di spina elettrica industriale collegabile all'omonima presa elettrica industriale.\nTermoventilatore senza pale.\nL'azienda inglese Dyson ha sviluppato una tecnologia all'avanguardia: il \"termoventilatore senza pale\", che permette il riscaldamento rapido, uniforme e direzionato di un ambiente. Rispetto ad un classico termoventilatore dotato di ventola e resistenza elettrica, l'aria viene soffiata fuori da una turbina passando tramite un elemento riscaldante e venendo fuori riscaldata da un anello di forma ovale-rettangolare sfruttando l'effetto Coand\u0103.\nPrecauzioni.\nEvitare sempre il contatto con l'acqua in quanto \u00e8 molto pericoloso ed \u00e8 spesso la causa di incidenti domestici, anche mortali."}
{"id": "1721504", "revid": "767487", "url": "https://it.wikipedia.org/wiki?curid=1721504", "title": "Un'avventura terribilmente complicata", "text": "Un'avventura terribilmente complicata (\"An Awfully Big Adventure\") \u00e8 un film del 1995 diretto da Mike Newell. Il film si \u00e8 ispirato al romanzo omonimo di Beryl Bainbridge.\n\u00c8 stato presentato nella Quinzaine des R\u00e9alisateurs al 48\u00ba Festival di Cannes.\nIl titolo \u00e8 un gioco di parole, che si rif\u00e0 dalla storia di Peter Pan, nella quale Peter dice \"Morire sar\u00e0 una grande meravigliosa avventura\" (\"To die will be an awfully big adventure\").\nTrama.\nIl film comincia con il flashback di una bimba, che piange in una culla. La bimba diventa una sedicenne di nome Stella Bradshaw che vive con gli zii Vernon e Lily, a Liverpool. Non avendo inclinazioni particolari per frequentare la scuola, Stella aspira ad entrare in teatro e lo zio Vernon asseconda \nquesto desiderio, aiutandola ad entrare nel teatro della citt\u00e0 come assistente di direzione. Stella, che sembra indifesa ma \u00e8 in realt\u00e0 un'adolescente piena di vita, \u00e8 molto contenta del ruolo assegnatole e si opera anche per pulire i camerini degli attori e aiutare gli assistenti di scena.\nDurante questo periodo, viene a scontrarsi con la realt\u00e0 del teatro, assistendo alle strane e bizzarre richieste dei vari attori che non avendo una vera e propria carriera, si divertono a tormentare i vari malcapitati con le loro stranezze e, soprattutto, a prendere in giro la ragazza per il suo modo bizzarro di vestire. Ogni volta che Stella torna a casa, si ferma ad una cabina a telefonare a sua madre.\nIl regista e capo della compagnia \u00e8 l'eccentrico Meredith Potter gran fumatore, vizio evidenziato dalle dita macchiate di nicotina. La piccola Stella si invaghisce di Meredith e cerca in tutti i modi di attirarne l'attenzione.\nLa compagnia decide di mettere in scena Peter Pan, ma l'attore che avrebbe dovuto ricoprire il ruolo di Capitan Uncino, si rompe una gamba. Avendo gi\u00e0 venduto i biglietti, urge immediatamente un sostituto e la scelta cade (con un certo fastidio da parte del regista) su P.L. O'Hara, un attore che precedentemente aveva fatto parte della compagnia teatrale ma che, essendo richiesto, \u00e8 costoso. O'Hara accetta e torna a Liverpool, sconvolgendo col suo ritorno alcuni cuori che aveva lasciato infranti durante la sua partenza, compreso quello della direttrice del teatro.\nInfatti, O'Hara \u00e8 noto per la sua anima da Don Giovanni oltre che per la sua capacit\u00e0 interpretativa tronfia e pomposa. Il suo intervento salva la compagnia e comincia a interessarsi di Stella, nonostante la giovane et\u00e0 della ragazza.\nStella comincia ad innamorarsi seriamente di Meredith e, quando scopre che \u00e8 gay, rimane sconvolta e per non pensarci pi\u00f9 cede alle avance di O'Hara e scopre il sesso. Stella racconta a O'Hara che sua madre (che si chiamava Stella anche lei) \u00e8 partita in cerca di fortuna quando lei era appena nata e che l'ha affidata ai suoi zii, ma che un giorno torner\u00e0 a riprenderla. La relazione sembra rimanere nascosta, mentre invece tutta la compagnia ne \u00e8 al corrente. Durante le continue repliche del Peter Pan, O'Hara e Meredith hanno una discussione e Meredith gli dice di pensare al modo in cui si sta approfittando dei sentimenti di una minorenne. Toccato da questa affermazione, O'Hara fa una considerazione di s\u00e9 stesso e si rende conto che effettivamente Meredith ha ragione. Decide, quindi, di recarsi dagli zii di Stella, per metterli al corrente della loro relazione e per prendersi in questo modo le sue responsabilit\u00e0 da uomo. Quando arriva da loro, prima di esporsi, chiede della famiglia di Stella a zio Vernon e questi gli racconta che la madre di Stella l'ha abbandonata quando era in fasce perch\u00e9 la bambina era il frutto di una relazione con un poco di buono di Liverpool che le aveva spezzato il cuore. A queste parole, O'Hara ha un fremito e quando zia Lily, durante il racconto, gli fa vedere una foto della madre di Stella, O'Hara ha la conferma che \u00e8 stato lui a spezzare il cuore della ragazza, quindi capisce che Stella \u00e8 sua figlia. Turbato da questa scoperta, non rivela nulla agli zii e scappa in moto verso il molo di Liverpool sconvolto. Abbandona la moto sulla banchina e, in una disperazione profonda, scivola e sbatte la testa cadendo in acqua. Viene ripescato parecchie ore dopo, morto. Nessuno verr\u00e0 mai a sapere il motivo di questo presunto suicidio. In pi\u00f9, si scopre che quando Stella telefonava a sua madre per raccontarle la sua giornata, in realt\u00e0 non componeva nessun numero. Era solo un modo per lei di sentirla vicino, immaginandosela all'altro capo del telefono."}
{"id": "1721506", "revid": "2070647", "url": "https://it.wikipedia.org/wiki?curid=1721506", "title": "Convenzione delle Alpi", "text": "La convenzione delle Alpi (in tedesco \"Alpenkonvention\", in francese \"convention alpine\", in sloveno \"Alpska Kovencija\" e in inglese \"alpine convention\"), \u00e8 un trattato internazionale sottoscritto dagli otto Paesi alpini (Austria, Francia, Germania, Italia, Liechtenstein, Principato di Monaco, Slovenia e Svizzera), nonch\u00e9 dalla Comunit\u00e0 economica europea, con l'obiettivo di garantire una politica comune per l'arco alpino, un territorio sensibile e complesso in cui i confini sono determinati da fattori naturali, economici e culturali che raramente coincidono con le frontiere degli Stati nazionali. Risulta dunque evidente l'importanza di un vero ed efficace coordinamento internazionale degli interventi.\nStoria.\nNegli anni '80 cominci\u00f2 a nascere l'idea che bisognasse adottare una politica comune per le Alpi, questa idea ebbe molti consensi nei Paesi federalisti come Svizzera e Austria. Nel 1988 il parlamento europeo espresse un voto favorevole per questa iniziativa, promossa dalla commissione Internazionale per la Protezione delle Alpi (CIPRA) con sede a Vaduz nel Liechtenstein e finanziata dall'Aga Khan e dalla Comunit\u00e0 di Lavoro delle Regioni Alpine (Arge-Alp). I delegati di Svizzera, Austria, Germania, Francia, Liechtenstein e Italia si riunirono Berchtesgaden dal 9 all'11 ottobre 1989 e dopo vari accordi decisero di stipulare la convenzione per la protezione delle Alpi firmata il 7 novembre 1991. Dopo il crollo della Repubblica Socialista Federale di Jugoslavia si un\u00ec alla convenzione la Slovenia e nel 1993 e poi nel 1994 il Principato di Monaco.\nDescrizione.\nBasandosi su queste considerazioni, il 7 settembre 1991 gli Stati alpini hanno sottoscritto la convenzione delle Alpi, che per la prima volta riconosce l'unit\u00e0 territoriale alpina e la necessit\u00e0 di garantire sviluppo e politiche di tutela comuni.\nLa convenzione delle Alpi rispecchia la globale consapevolezza dell'importanza delle aree montane anche per la pianura, definisce le responsabilit\u00e0 nei confronti del mondo alpino e attira l'attenzione sulle potenzialit\u00e0 e le sfide per lo sviluppo del patrimonio naturale, culturale e sociale.\nIl suo obiettivo consiste nel valorizzare il patrimonio comune delle Alpi e nel preservarlo per le future generazioni attraverso la cooperazione transnazionale tra i Paesi alpini, le amministrazioni territoriali e le autorit\u00e0 locali, coinvolgendo la comunit\u00e0 scientifica, il settore privato e la societ\u00e0 civile.\nGrazie a questo approccio, la convenzione delle Alpi rappresenta un esempio per altre aree montane e per iniziative simili, come la convenzione dei Carpazi.\nDelimitazione geografica della Convenzione delle Alpi.\nIl perimetro della convenzione delle Alpi comprende una superficie di 190717\u00a0km2 e 5867 comuni (dati di 2013). L'arco alpino, cos\u00ec come definito dalla convenzione delle Alpi si estende per 1200\u00a0km attraverso otto Stati. La larghezza massima \u00e8 di 300\u00a0km, tra la Baviera ed il nord Italia.\nSono compresi nel perimetro l'intero territorio dei principato di Monaco e del Liechtenstein. Da sole, Austria e Italia rappresentano pi\u00f9 del 55% del territorio della convenzione. Assieme alla Francia questi tre Stati formano circa i tre quarti della superficie totale del territorio della convenzione delle Alpi. Nel 2013 la popolazione totale residente all'interno del perimetro della convenzione sfiorava i 15 milioni.\nIstituzioni.\nConferenza delle Alpi.\nLa conferenza delle Alpi \u00e8 l'organo che prende le decisioni pi\u00f9 importanti nell'ambito della convenzione. La presidenza della conferenza \u00e8 affidata alla parte contraente che detiene la presidenza della convenzione (ogni Stato, a rotazione, assicura la presidenza per due anni). Attualmente la presidenza \u00e8 affidata alla Svizzera (2021-2022). La conferenza comprende inoltre degli osservatori: l'associazione degli eletti della montagna, Alpe Adria, Arge Alp, CIPRA International, Club Arc Alpin, COTRAO, Euromontana, FIANET, l'International Steering Committee of the Network of Protected areas, l'IUCN, la Managing Authority del programma di cooperazione territoriale Alpine Space, Pro Mont Blanc, l'UNEP e il comitato scientifico internazionale ricerca alpina (ISCAR).\nComitato permanente.\nIl comitato permanente \u00e8 l'organo esecutivo della conferenza della Alpi. \u00c8 composto dalle delegazioni dei Paesi alpini e dell'UE e garantisce l'attuazione dei fondamenti, dei principi e degli obiettivi della convenzione. La presidenza del comitato permanente \u00e8 assunta dallo Stato che assume la presidenza della conferenza delle Alpi, il presidente del comitato non pu\u00f2 assumere anche la veste di delegato di una parte contraente. Il comitato permanente sceglie le modalit\u00e0 di partecipazione della convenzione con propri rappresentati ad organizzazioni governative e non governative. Inoltre raccomanda degli obiettivi per attuare i protocolli e raccomandazioni della convenzione. Si riunisce, di norma, due volte l'anno.\nIl gruppo di verifica.\nIl gruppo di verifica \u00e8 l'organo che controlla l'adempimento degli impegni e degli obblighi risultanti dalla convenzione delle Alpi. Ogni quattro anni, le parti contraenti devono presentare un rapporto riguardante l'attuazione della convenzione e dei suoi protocolli.\nSegretariato permanente.\nIl segretariato permanente \u00e8 stato istituito nel 2002, sostiene i lavori della convenzione offrendo vari tipi di aiuto tra i vari organi e coordina varie attivit\u00e0. Inoltre \u00e8 competente in materia di relazioni pubbliche. Ha sede a Innsbruck in Herzog-Friedrich-Stra\u00dfe 15 e la sede distaccata si trova a Bolzano presso l'EURAC in viale Druso 1.\nIl segretariato permanente supporta gli organi della convenzione delle Alpi fornendo assistenza professionale, logistica e amministrativa e coadiuvando i Paesi nell'attuazione di quanto richiesto dalla convenzione e dai suoi protocolli. Il segretariato \u00e8 diretto da Markus Reiterer.\nGruppi di lavoro e Piattaforme.\nIl comitato permanente pu\u00f2 decidere l'istituzione di gruppi di lavoro e piattaforme su temi ritenuti importanti per lo sviluppo sostenibile delle Alpi. Attualmente sono operativi i seguenti gruppi di lavoro e piattaforme:\nDepositario della convenzione.\nIl depositario della convenzione \u00e8 l'Austria, il suo compito \u00e8 di ricevere le comunicazioni ufficiali dalle parti e inoltrarle ai singoli Stati.\nAttivit\u00e0.\nFirma e ratifica della Convenzione quadro e dei Protocolli.\nLa prima riunione dei Paesi alpini si \u00e8 tenuta nel dicembre 1989 a Berchtesgaden. Il la convenzione quadro \u00e8 stata sottoscritta da Austria, Francia, Germania, Italia, Liechtenstein e dalla Svizzera. La Slovenia l'ha sottoscritta il e Monaco il . La ratifica della convenzione quadro si \u00e8 svolta tra il 1994 e il 1999.\nQuadro sintetico sullo Stato attuale del processo di ratifica della convenzione quadro:\nAd oggi tutti i Paesi alpini hanno firmato l'insieme dei protocolli, tranne Monaco che non ha sottoscritto il \"protocollo Energia\". L'unione europea non ha sottoscritto il protocollo \u201cforeste montane\u201d e \u201ccomposizione delle controversie\". Per quanto concerne la ratifica dei protocolli questi sono stati ratificati da tutti gli Stati membri meno la Svizzera.\nProtocolli e dichiarazioni.\nSecondo quanto indicato nella convenzione quadro i Paesi alpini si impegnano ad adottare misure specifiche in 12 ambiti tematici (popolazione e cultura, pianificazione territoriale, qualit\u00e0 dell'aria, difesa del suolo, acqua, protezione della natura e tutela del paesaggio, agricoltura di montagna, foreste montane, turismo, trasporti, energia e rifiuti).\nDi questi settori otto sono stati fatti oggetto di un protocollo attuativo annesso alla convenzione quadro::\nSono stati inoltre adottati altri due protocolli non tematici:\nLa convenzione delle Alpi, infine, comprende due dichiarazioni tematiche:\nFuturo ed evoluzione della Convenzione delle Alpi.\nLa volont\u00e0 della Commissione europea di definire spazi geografici al di l\u00e0 dei confini nazionali al fine di meglio adattare e distribuire i finanziamenti per lo sviluppo regionale favorisce il dibattito sul tema della creazione di una strategia per le Alpi, sulla base di quanto gi\u00e0 avvenuto per l'iniziativa baltica e quella per la regione del Danubio. In questa prospettiva, la scala geografica pu\u00f2 costituire un punto chiave del dibattito nella definizione di una simile regione alpina. Due le concezioni in gioco: quella della convenzione delle Alpi, che intende includere nella regione soltanto le aree pi\u00f9 spiccatamente montane, e quella del \"programma spazio alpino\", che intende includere nella regione alpina anche le aree urbanizzate circostanti."}
{"id": "1721508", "revid": "106908", "url": "https://it.wikipedia.org/wiki?curid=1721508", "title": "Mikhail Rasputin", "text": "Mikhail Nikolaievitch Rasputin \u00e8 un personaggio dei fumetti creato da John Byrne e Jim Lee (testi), Whilce Portacio (testi e disegni) e pubblicato dalla Marvel Comics.\nRasputin venne nominato la prima volta dal fratello Colosso in \"Uncanny X-Men\" n. 99 (giugno 1976), scritto da Chris Claremont e disegnato da Dave Cockrum. Venne per\u00f2 introdotto e definito come personaggio soltanto molti anni pi\u00f9 tardi, in \"Uncanny X-Men\" n. 285 (febbraio 1992), opera dei succitati Byrne, Lee e Portacio. \u00c8 il fratello dell'X-Man Colosso e della Nuova Mutante Magik.\nCome mutante, riesce ad alterare la struttura della materia a livello subatomico. In Russia, suo paese d'origine, era un cosmonauta dell'agenzia spaziale. Durante un test sui suoi poteri fu inviato nello spazio per una missione suicida, sopravvisse, ad al suo ritorno sulla Terra, mostr\u00f2 sintomi di pazzia, nonch\u00e9 un manifesto complesso messianico. Durante la sua storia editoriale si alle\u00f2 con vari criminali come Callisto, Omega Red, Apocalisse e Sinistro.\nBiografia del personaggio.\nOrigini.\nMikhail era un cosmonauta russo creduto morto nella missione fallimentare che port\u00f2 alla distruzione dello shuttle sul quale viaggiava. In seguito si scopr\u00ec che tale esplosione era stata ideata dal governo russo al fine di testare i poteri di Mikhail e per avere un maggiore controllo facendo credere alla sua famiglia che fosse morto.\nAssieme ad altri cosmonauti fu inviato attraverso un portale dimensionale su di un altro pianeta, contando solo sui suoi poteri per mantenere al sicuro il gruppo. Dopo l'attraversamento del varco e vari incidenti, Mikhail rimase l'unico superstite della spedizione, e cominci\u00f2 a soffrire di un grave complesso del messiah. Giunti sul pianeta, gli X-Men si ritrovarono nel mezzo di una guerra civile che vedeva Mikhail come uno dei principali incitatori. Dopo una serie di avvenimenti che portarono entrambi i mondi vicini alla distruzione, Sole Ardente, Uomo Ghiaccio, Jean Grey e Mikhail riuscirono ad impedire la disfatta.\nTeleportatosi nei tunnel dei Morlocks, Mikhail decise di mettersi a capo di quel gruppo di mutanti deformi e poco tempo dopo, in un attacco di pazzia li uccise quasi tutti. Sopravvisse, ed assieme a Callisto, leader di un gruppo di Morlocks fuori casta che in seguito divennero i Gene Nation, fond\u00f2 sulla cima di una collina la Cittadella. All'interno di questa vigeva una sola regola: solo il pi\u00f9 forte sopravvive. Dopo uno scontro con Tempesta, i Gene Nation, vennero tutti trasportati in un remoto angolo dell'Africa, dove poter vivere in tutta pace. Venne rivelato in seguito che il gruppo di Gene Nation era il primo esperimento di creazione di un gruppo guerriero da parte del mutante-scienziato Dark Beast, e che Mikhail lavorava per lui.\nVirus Legacy.\nDistrutto per la morte della sorellina Illyana a causa del virus Legacy, Mikhail decise di tornare indietro nel tempo e di esporre la sorella al virus quando questa, grazie alle sue abilit\u00e0 magiche poteva riuscire a creare un anticorpo che la potesse proteggere.\nIn seguito si scopr\u00ec che anche Mikhail era stato contagiato dallo stesso virus e che tornando indietro nel tempo, fu proprio lui a farlo contrarre per la prima volta ad Illyana nel tentativo di salvarla.\nI Dodici.\nDopo che il Professor Xavier smantell\u00f2 gli X-Men per ragioni note solo a lui, Colosso e Marrow andarono a Boston. L\u00ec incontrarono Mikhail che corrotto da un'energia misteriosa li trasport\u00f2 in una dimensione parallela. Tornati indietro e riunitisi, gli X-Men dovettero fronteggiare la minaccia dei Dodici. Un gruppo di cavalieri-mutanti che tentava di far risorgere Apocalisse. Colosso si un\u00ec ad uno sparuto gruppo di X-Men ed andarono in Egitto, dove affrontarono i Dodici, Apocalisse e degli Skrull. Vedendo la sconfitta ormai imminente, Mikhail trasport\u00f2 tutti i Dodici in un'altra dimensione in modo da salvarli.\nLinea di sangue.\nLa nuova apparizione di Mikhail fu al fianco di Sinistro. Insieme, i due uccisero tutti i membri della famiglia Rasputin in modo che la forza dello spirito del fondatore della famiglia Grigory Rasputin risiedesse in un unico individuo. Mikhail teleport\u00f2 se stesso e il fratello in una dimensione parallela costituita interamente di caverne rocciose. Incapace di uccidere il fratello, lo abbandon\u00f2 in quella dimensione, sicuro che nel giro di poche settimane sarebbe morto. Di ritorno sulla Terra, e lontano dall'influenza di Sinistro, Mikhail riusc\u00ec a tornare in s\u00e9 tanto da capire il proprio errore e riportare il fratello sulla Terra ed esiliare se stesso nella Dark Zone, dimensione dalla quale era impossibile fuggire e morire una volta al suo interno.\nDopo gli eventi di \"House of M\", Mikhail ha conservato i propri poteri.\nPoteri e abilit\u00e0.\nI poteri di Mikhail sono sempre stati spiegati in modo ambiguo, e mai mostrati nella loro piena potenza. In alcune sue apparizioni \u00e8 capace di manipolare la materia a livello subatomico, generare e rilasciare raggi energetici e teleportare se stesso in altre dimensioni ed attraverso il tempo.\nAltre versioni.\n\"L'era di Apocalisse\".\nMikhail \u00e8 uno dei principali avversari di Apocalisse, dopo aver ucciso il cavaliere Guerra, viene trasformato anch'egli in un cavaliere. Affidatagli la conquista del Nord-America, si sposta in seguito in Europa, dove propone un accordo di pace allo Human High Coucil. In verit\u00e0 il suo scopo principale era quello di assassinare i maggiori leader dello Human Council e prendere il potere in Europa. Infine, viene ucciso da Donald Blake a costo della vita di quest'ultimo.\nAltri media.\nIl personaggio di Mikhail appare nel videogioco \"X-Men Legends II: Rise of Apocalypse\" come uno dei cavalieri di Apocalisse."}
{"id": "1721513", "revid": "1571097", "url": "https://it.wikipedia.org/wiki?curid=1721513", "title": "Just Cruisin'", "text": "Just Cruisin \u00e8 un singolo del rapper statunitense Will Smith, pubblicato il 1\u00ba dicembre 1997 come secondo estratto dal primo album in studio \"Big Willie Style\".\nDescrizione.\nCome per il precedente \"Men in Black\", anche \"Just Cruisin' \" fa parte della colonna sonora del film \"Men in Black\"."}
{"id": "1721520", "revid": "1571097", "url": "https://it.wikipedia.org/wiki?curid=1721520", "title": "Bring Ya to the Brink", "text": "Bring Ya to the Brink \u00e8 un album di Cyndi Lauper, pubblicato nel 2008 e caratterizzato, rispetto agli album pubblicati in passato, principalmente da sonorit\u00e0 elettropop. L'album \"Bring Ya to the Brink\" conta, per la prima volta, la collaborazione di pi\u00f9 elementi tra produttori, come The Scumfrog, Axwell, Andreas Kleerup o Peer Astrom e Johan Bob\u00e4cke; l'aiuto di DJ come Richard Morel di matrice statunitense e gruppi musicali, come Dragonette, gruppo synthpop di origine canadese e Basement Jaxx, duo inglese di musica house.\nNel dicembre 2008, l'album \u00e8 stato candidato per i Grammy Awards come \"Best Electronic/Dance Album\" (\u00abMiglior Album Electronic/Dance\u00bb) e successivamente ha ricevuto un premio con un \"PAM Award\" come \u00abBest Pop/Dance Album by an International Artist\u00bb (\u00abMiglior Album Pop/Dance di un Artista Internazionale\u00bb).\nPrima dell'inizio del tour mondiale che ha toccato anche l'America Latina, con una promozione tra Giappone, Australia e USA, \"Bring Ya to the Brink\" viene pubblicato anche in Europa, con il singolo \"Into the Nightlife\" che oltre ad aver scalato negli Stati Uniti la classifica \"Dance\" di Billboard, viene premiato con un \"PAM Award\", nella categoria \u00abBest song by an International Artist\u00bb (\u00abMiglior Canzone di un Artista Internazionale\u00bb).\nIl disco.\nNell'estate del 2007, Cyndi Lauper \u00e8 stata in Europa per ultimare la realizzazione di alcuni brani dell'album che provvisoriamente portava il titolo \"Savoir Faire\":\nCyndi Lauper ha scritto \"Lay Me Down\" insieme al DJ e produttore svedese Andreas Kleerup che ha campionato una parte ritmica del brano anche per \"Thank You for Nothing\", pubblicata nel suo album di debutto.\nLe foto di copertina dell'album sono di Stephanie Schneider.\nNel 2009, Cyndi Lauper viene premiata con 3 \"PAM Awards\", nella categoria \u00abBest International Female Solo Artist\u00bb (\u00abMigliore Artista Solista Femminile Internazionale\u00bb); il brano \"Into The Night Life\" viene premiato, nella categoria \u00abBest song by an International Artist\u00bb (\u00abMiglior Canzone di un Artista Internazionale\u00bb); viene premiato, inoltre, l'album \"Bring Ya to the Brink\", come \u00abBest Pop/Dance Album by an International Artist\u00bb (\u00abMiglior Album Pop/Dance di un Artista Internazionale\u00bb).\nTracce.\nN.B. (*) presente solo nell'edizione giapponese del CD; (**) album digitale per gli USA.\nEdizioni e versioni.\nLa data d'uscita del nuovo album di Cyndi Lauper, si scopre tramite alcuni siti musicali. In un primo momento, l'album viene dato disponibile solo per il mercato giapponese, come per il sito della HMV, pubblicando una scheda dettagliata, con informazioni tecniche, con l'immagine della copertina, una tracklist e la data, per una eventuale prenotazione all'acquisto. In Giappone, l'uscita \u00e8 prevista per il 14 maggio 2008.\nIn Giappone \"Bring Ya to the Brink\" \u00e8 stato pubblicato su CD con 2 bonus tracks: \"Got Candy\" e \"Can't Breathe\", per un totale di 14 canzoni. In coincidenza con l'inizio del tour mondiale di \"Bring Ya to the Brink\", l'album \u00e8 stato ripubblicato, solo per il Giappone, in una \"Special Edition\" (Edizione Speciale) CD+DVD. Oltre \"Got Candy\" e \"Can't Breathe\", \u00e8 stato aggiunto un DVD contenente il solo video di \"Into the Night Life\".\nSul sito ufficiale di Cyndi Lauper, la notizia della pubblicazione imminente di un album viene data invece il 4 aprile 2008. Negli Stati Uniti, \"Bring Ya to the Brink\" esce il 27 maggio.\nNegli USA, l'album \u00e8 stato pubblicato su CD con 12 canzoni soltanto, ma reso disponibile in due versioni: una versione riveduta e corretta, denominata \u00abClean Version\u00bb, ripulita di alcuni toni considerati pesanti, usati in \"Same Ol' Story\"; e una versione integrale, denominata \u00abExplicit\u00bb. In entrambi i casi, sulla copertina dell'album appare lo sticker di avvertenza: \"Parental Advisory - Explicit Content - Strong Language\" (\u00abAvviso ai genitori: contenuti espliciti e linguaggio spinto\u00bb).\nNegli USA, \"Bring Ya to the Brink\" \u00e8 stato reso disponibile anche su ITunes, come album digitale con 16 canzoni; le 2 bonus tracks, \"Got Candy\" e \"Can't Breathe\", presenti nella versione giapponese dell'album, con in pi\u00f9 2 remix di \"Set Your Heart\" (Pink Noise Remix) e \"Same Ol' Story\" (Ralphi Rosario Vocal Mix).\nIn Italia, come nella maggior parte d'Europa, \"Bring Ya to the Brink\" \u00e8 stato pubblicato ufficialmente nel mese di settembre 2008, anche se da giugno, molte copie dell'album, d'importazione dagli Stati Uniti, erano gi\u00e0 reperibili nei negozi.\nPromozione.\nLa Lauper ha presentato, sia in tour promozionali che nelle discoteche, i brani \"Set Your Heart\", \"Grab a Hold\" e \"Same Ol' Story\", mesi prima della pubblicazione ufficiale dell'album.\nNel 2007 nella trasmissione radio americana \"Wake up with Whoopi\", condotta dall'attrice Whoopi Goldberg, Cyndi Lauper presenta \"Set Your Heart\", dando anche una smentita riguardo all'uscita del nuovo disco, chiamato provvisoriamente \"Savoir Faire\".\nNel 2008, in Giappone, \"Set Your Heart\" \u00e8 stata utilizzata per pubblicizzare il modello di auto, \"MarkX Zio\", della Toyota.\nCyndi Lauper promuove \"Set Your Heart\", in Giappone, con uno showcase e alcune apparizioni TV, dove rilascia interviste e dove si esibisce in varie \"performance\" dal vivo (\"True Colors\" con il dulcimer e \"Set Your Heart\"); annunciando inoltre il suo ritorno con alcune date ed un tour.\nIn Giappone, per l'occasione, viene ristampata anche la raccolta del 2003, \"The Essential Cyndi Lauper\", con \"Set Your Heart\", \"Hey Now (Girls Just Want to Have Fun)\" insieme ad un DVD con 4 Videoclip. La copertina, dell'album \"Bring Ya to the Brink\", figura anche nel libretto interno.\nNegli USA, viene pubblicato, il 6 maggio 2008 \"Same Ol' Story\", singolo digitale per ITunes, con 7 remix. \"Same Ol' Story\" \u00e8 il primo singolo estratto da \"Bring Ya to the Brink\". Negli USA, Cyndi Lauper ha partecipato in alcuni show televisivi, per promuovere il singolo, l'album in uscita, e il \"True Colors Tour\" del 2008.\nIl 19 maggio, Cyndi Lauper, durante la manifestazione \"NewNowNext\", organizzata da Logo-MTV, oltre a presentare una categoria per le nomination in gara, si esibisce con \"Into The Night Life\". Il 20 maggio, viene girato allo Splash Bar di New York, il videoclip per uno dei nuovi brani, \"Into the Night Life\"; hanno partecipato alla registrazione del videoclip, persone comuni che sono state invitate sotto richiesta del sito ufficiale. Cyndi Lauper si esibisce con \"Into The Night Life\" anche in una puntata di Cos\u00ec gira il mondo, soap-opera che negli Stati Uniti \u00e8 mandata in onda dalla CBS, insieme a \"True Colors\"; Cyndi Lauper viene intervistata anche per il \"dietro le quinte\" del programma.\nIn Europa, nel mese di maggio, su Channel ARTE canale franco-tedesco, visibile anche in rete, viene mandato in onda uno speciale su Cyndi Lauper, e le foto realizzate da Stephanie Schneider, per l'album \"Bring Ya to the Brink\".\nL'8 settembre \u00e8 uscito anche nel Regno Unito, in formato digitale, il secondo singolo estratto da \"Bring Ya to the Brink\", \"Into the Night Life\", primo singolo che sponsorizza, ufficialmente in Europa, il nuovo album.\nTour mondiale.\nTra febbraio e marzo 2008, la Lauper \u00e8 stata in Australia, per la promozione del nuovo album, con un tra Perth, Melbourne, Sydney e Brisbane.\nIl 23 settembre, parte da Osaka (Giappone) il tour mondiale di \"Bring Ya to the Brink\", in supporto all'album che per l'occasione \u00e8 stato ripubblicato in \"\"edizione speciale\" CD+DVD\". Osaka, oltre ad essere la prima citt\u00e0 ad aprire ufficialmente il nuovo tour della cantante, risulta una delle quattro date giapponesi ad avere il \"tutto esaurito\".\nIl tour mondiale prosegue, nel mese di ottobre, in Europa, a cominciare da Manchester, prima data nel Regno Unito, che ha avuto il \"tutto esaurito\" insieme a Londra. \u00c8 stata poi la volta di Southampton, Birmingham e Glasgow. Dublino, \"tutto esaurito\", \u00e8 stata una delle due date irlandesi, insieme a Cork. Unica data francese \u00e8 stata a \"Le Bataclan\" di Parigi che ha avuto il \"tutto esaurito\" insieme alla data del Lussemburgo. Le altre citt\u00e0 che hanno visto nel mese di ottobre Cyndi Lauper in tour per l'Europa, sono state Copenaghen, Oslo, Stoccolma, Vienna e all'\"Ave Session\" di Basilea (\"tutto eaurito\"). A novembre, ultime due date in Europa, Cyndi Lauper \u00e8 stata all'\"E-Werk\" di Colonia, altra data con il \"tutto esaurito\", ed Amsterdam. Concerto cancellato invece in Finlandia, a Lemp\u00e4\u00e4l\u00e4. In Europa, segue per alcune date del tour anche \"Rosie and The Goldbug\", come gruppo spalla. Il gruppo \"Rosie and The Goldbug\" ha girato alcuni video amatoriali, per ogni tappa del tour.\nLa terza e ultima parte del tour mondiale si \u00e8 svolta in America Latina. Il tour si \u00e8 prolungato nel mese di novembre anche in Brasile (Belo Horizonte, San Paolo, Rio de Janeiro, Curitiba e Porto Alegre). Cyndi Lauper con il suo tour ha fatto tappa anche in Argentina (Buenos Aires e C\u00f3rdoba), Cile (Santiago del Cile), Per\u00f9 (Lima) e Venezuela (Caracas). Cyndi Lauper viene accolta molto bene dal pubblico e dai fans. L'ultima data del tour, a Caracas (Venezuela), \u00e8 stata annullata.\nNel 2009 viene programmato per Cyndi Lauper un nuovo tour negli Stati Uniti, sempre inerente all'album \"Bring Ya to the Brink\" e suddiviso in 3 parti. Tra maggio e giugno, 2 date per lo \"Spring 2009 Tour\"; tra luglio e agosto, con il tour \"Girls Night Out\" insieme anche a Rosie O'Donnell ed infine, l'ultima parte, sempre nel mese di agosto, con altre 3 date per il \"Summer 2009 Tour\".\nIn realt\u00e0 il tour \"Bring Ya to the Brink\" era in programma una seconda volta, durante il periodo estivo, di nuovo in Europa. La seconda parte del tour di \"Bring Ya to the Brink\" prevedeva altre citt\u00e0 non toccate in autunno, come Graz (Austria), Praga (Repubblica Ceca), Barcellona (Spagna), Aarhus (Danimarca), e molte altre, soprattutto in Germania, tra Friburgo, Hultsfred e Dortmund.\nIn netta collisione con la promozione per il film \"Here and There\", la programmazione della seconda parte del tour di \"Bring Ya to the Brink\", in continuo aggiornamento, viene cos\u00ec annullata.\nSingoli promozionali.\n\"Set Your Heart\" \u00e8 la prima canzone usata per promuovere l'uscita di \"Bring Ya to the Brink\"; \u00e8 uscita in Giappone come singolo promozionale non destinato alla vendita.\nSingoli Ufficiali.\nContando anche \"Grab a Hold\" durante le prime esibizioni \"live\", \"Same Ol' Story\" \u00e8 la terza canzone usata per sponsorizzare l'uscita del nuovo album, ed \u00e8 il primo singolo ufficiale, pubblicato negli Stati Uniti, il 6 maggio, solo per ITunes USA.\nNegli Stati Uniti \"Into the Night Life\" \u00e8 stato sponsorizzato tramite il video, qualche show televisivo e radiofonico; anche con dei remix, pubblicati in \"digitale\", per la rete, durante l'estate. Tra agosto e settembre negli Stati Uniti \"Into the Night Life\" \u00e8 riuscito a scalare la classifica \"Dance\" di Billboard.\nIn Europa \"Into the Night Life\" \u00e8 il primo singolo ad essere pubblicato per il nuovo album di Cyndi Lauper. L'uscita del singolo \"Into the Night Life\", pubblicato nel Regno Unito, ufficialmente l'8 settembre, anticipa di qualche settimana l'inizio del tour mondiale di \"Bring Ya to the Brink\".\nVideoclip.\n\"Into the Night Life\" \u00e8 il secondo singolo ufficiale estratto dall'album ed \u00e8 l'unico finora a cui si associa anche un videoclip promozionale. Il videoclip \u00e8 stato girato a met\u00e0 maggio.\nAltre Pubblicazioni.\nIn Giappone, viene ristampata anche la raccolta del 2003, \"The Essential Cyndi Lauper\", con \"Set Your Heart\", \"Hey Now (Girls Just Want to Have Fun)\" insieme ad un DVD con 4 videoclip. La copertina, dell'album \"Bring Ya to the Brink\", figura, come riferimento, anche nel libretto interno.\n\"Floor Remixes\", da cui \u00e8 tratto anche il singolo-remix \"Girls Just Wanna Set Your Heart\", \u00e8 un album di riferimento che racchiude, principalmente, versioni remix, anche molto lunghe, di quasi 8 o 9 minuti.\nOltre le 2 versioni \"Pink Noise Mix\" ed \"Extended Mix\" di \"Same Old Story\", gi\u00e0 presenti nel singolo omonimo, l'album ha anche ulteriori remix di \"Time after Time\" e \"True Colors\". La compilation, uscita solo in Giappone, include 2 nuovi remix di \"Into the Nightlife\", un remix di \"Set Yor Heart\" e \"High and Mighty\". \"Floor Remixes\" \u00e8 stato pubblicato anche con un DVD aggiuntivo che comprende 4 videoclip ed un'intervista al regista."}
{"id": "1721521", "revid": "180559", "url": "https://it.wikipedia.org/wiki?curid=1721521", "title": "Zio Paperone e la gara sul fiume", "text": "Zio Paperone e la gara sul fiume \u00e8 una storia a fumetti della Walt Disney realizzata dal cartoonist Carl Barks, pubblicata per la prima volta sull'albo statunitense \"Uncle Scrooge goes to Disneyland \" numero 1 dell'agosto 1957.\nLa storia.\nL'avventura segna l'esordio del nonno di Archimede, Cacciavite Pitagorico (\"Ratchet Gearloose\" in originale).\nLa storia, nella quale Zio Paperone racconta a Nonna Papera di una gara fluviale da lui vinta anni prima, vanta anche un sequel: \"Il signore del Mississippi\", secondo capitolo della \"Saga di Paperon de' Paperoni\", serie a fumetti dello statunitense Don Rosa.\nEdizioni estere.\nOltre che negli Stati Uniti la storia \u00e8 stata pubblicata in Australia, Brasile (\"A Fant\u00e1stica Corrida de Barcos\"), Danimarca (\"Den store kapsejlads\"), Finlandia (\"Roope-set\u00e4 ja taikapeili\"), Francia (\"\u00c0 toute vapeur!\" e \"La course fantastique sur la rivi\u00e8re\" nelle edizioni pi\u00f9 recenti), Germania (vari titoli, il primo \"Onkel Dagobert und der Zauberspiegel\", le ultime edizioni \"Jugenderinnerungen\"), Grecia (\"\u039f \u03bc\u03b1\u03b3\u03b9\u03ba\u03cc\u03c2 \u03ba\u03b1\u03b8\u03c1\u03ad\u03c6\u03c4\u03b7\u03c2 \u0391' \u03bc\u03ad\u03c1\u03bf\u03c2\" o \"\u0391\u03bd\u03b1\u03bc\u03ad\u03c4\u03c1\u03b7\u03c3\u03b7 \u03c3\u03c4\u03bf\u03bd \u039c\u03b9\u03c3\u03b9\u03c3\u03b9\u03c0\u03ae\"), Italia (\"Zio Paperone e la gara sul fiume\"), Norvegia (\"Onkel Skrues fantastiske elvekappl\u00f8p\" e \"Det fantastiske elvekappl\u00f8pet\" nelle edizioni pi\u00f9 recenti), Paesi Bassi), Svezia (\"Den fantastiska flodf\u00e4rden\"). In italiano ha avuto 7 ristampe, di cui la prima in Topolino n.192 del 1958 e l'ultima nel 2008 nella collana La grande dinastia dei paperi allegata al Corriere della Sera."}
{"id": "1721522", "revid": "767487", "url": "https://it.wikipedia.org/wiki?curid=1721522", "title": "Gemological Institute of America", "text": "\"GIA\" \u00e8 l'acronimo di \"Gemological Institute of America\", ovvero il pi\u00f9 noto centro di ricerca e di apprendimento di mineralogia (no-profit) degli Stati Uniti d'America, fondato nel 1931 da Robert Shipley in California. \nLa GIA \u00e8 egualmente famosa per i servizi di riconoscimento e di classificazione di gemme e di minerali di ogni tipo e per aver messo a punto il metodo delle \"quattro C\" (\"Four Cs\" method) che trova impiego nella classificazione dei diamanti: Taglio (\"Cut\"), Chiarezza (\"Clarity\"),Colore (\"Colour\") e Peso in Carati (\"Carat Weight\"). Nonostante il GIA sia conosciuto per le sue attivit\u00e0 di ricerca sui diamanti,il suo raggio d'azione si estende alle perle e agli altri tipi di pietre preziose. \nIl ramo d'istruzione della GIA conferisce il diploma di laurea in Gemmologia e altri corsi di laurea. Oggi l'istituto fa capo a Carlsbad in California, poco a nord di San Diego."}
{"id": "1721523", "revid": "466539", "url": "https://it.wikipedia.org/wiki?curid=1721523", "title": "Kenneth Pomeranz", "text": "Biografia.\nEsperto di Cina e in particolare del suo sistema economico, nonch\u00e9 docente all'Universit\u00e0 della California a Irvine, nel 2019 ha vinto il prestigioso premio Dan David Prize per il suo contributo negli studi di macrostoria."}
{"id": "1721532", "revid": "465169", "url": "https://it.wikipedia.org/wiki?curid=1721532", "title": "Gettin' Jiggy Wit It", "text": "Gettin' Jiggy Wit It \u00e8 un singolo del rapper statunitense Will Smith, pubblicato il 27 gennaio 1998 come terzo estratto dal primo album in studio \"Big Willie Style\".\nDescrizione.\nIl brano campiona una parte della canzone delle Sister Sledge \"He's the Greatest Dancer\". Il disco \u00e8 stato per tre settimane in vetta alla \"Billboard Hot 100\" dal 14 marzo 1998. La canzone ha inoltre vinto un Grammy Award nel 1999 come \"miglior performance rap\".\nLa canzone \u00e8 stata scritta dal rapper Nas."}
{"id": "1721535", "revid": "306856", "url": "https://it.wikipedia.org/wiki?curid=1721535", "title": "Musei provinciali altoatesini", "text": "I principali musei distribuiti sul territorio della Provincia autonoma di Bolzano sono riuniti sotto l'egida dell'ente Musei provinciali altoatesini (in tedesco S\u00fcdtiroler Landesmuseen, in ladino Musei provinziai de S\u00fcdtirol), istituito il 22 settembre 2003. L'ente riunisce nove musei provinciali fondati tra il 1976 ed il 2012 nei settori dell'archeologia, delle scienze naturali, dell'industria mineraria, dell'etnografia, della storia e cultura ladina e dello sviluppo turistico.\nL'ente, con sede a Bolzano, \u00e8 nato con la finalit\u00e0 di tutelare e diffondere la variet\u00e0 culturale e la storia naturale e sociale del territorio provinciale, attraverso modalit\u00e0 di rappresentazione e trasmissione moderne ed efficaci, per permettere sia al mezzo milione di abitanti sia ai numerosi vacanzieri di toccare con mano l'evoluzione naturale e sociale della zona e scoprire l'affascinante patrimonio storico-culturale dell'Alto Adige.\nLe istituzioni museali hanno sede a Bolzano, Merano, Caldaro sulla strada del vino, Teodone di Brunico, Castel Wolfsthurn a Mareta (\"Mareit\"), \u0106iastel de Tor a San Martino in Badia e Forte di Fortezza a Fortezza. Il Museo delle miniere ha la sua amministrazione centrale a Racines ed \u00e8 dislocato in diversi siti: Cadipietra (\"Steinhaus\") e Predoi in Valle Aurina, Masseria (\"Maiern\") in Val Ridanna e San Leonardo in Passiria (queste ultime due valli sono divise dal Monteneve, al cui interno si snodano le galleria della miniera).\nA Castel Tirolo si trova un ulteriore museo provinciale, dedicato alla cultura e alla storia locali. Si tratta di un museo che costituisce un ente a s\u00e9, tuttavia rimane legato ai Musei provinciali altoatesini da un intenso rapporto di collaborazione.\nMuseo Archeologico dell'Alto Adige.\nIl Museo Archeologico dell'Alto Adige a Bolzano, inaugurato nel 1998, custodisce non solo la famosissima mummia di \u00d6tzi, l'uomo venuto dal ghiaccio (3.300 a.C.) e il suo equipaggiamento di utensili, armi e indumenti, ma documenta anche la storia del territorio dal Paleolitico e Mesolitico (15.000 a.C.) fino all'epoca carolingia (intorno all'800 d.C.).\n\"Apertura al pubblico\"\nMuseo di Scienze Naturali dell'Alto Adige.\nIl Museo di Scienze Naturali dell'Alto Adige, inaugurato nel 1997 e ospitato in uno dei palazzi pi\u00f9 significativi di Bolzano, gli uffici di re Massimiliano I del primo Cinquecento, offre un percorso geologico, botanico e zoologico attraverso una delle regioni europee pi\u00f9 ricche di contrasti naturali. Oltre all'esposizione permanente, arricchita di animali viventi e di un acquario corallino, il museo propone mostre temporanee a tema e un ricco ventaglio di attivit\u00e0 didattiche.\n\"Apertura al pubblico\"\nTouriseum - Museo provinciale del Turismo.\nUn tempo residenza estiva dell'imperatrice Elisabetta di Baviera, meglio nota come Sissi, castel Trauttmansdorff presso Merano ospita oggi la sede del Touriseum, il Museo provinciale del Turismo, l'unico di tutto l'arco alpino specializzato nella storia del turismo. Il Touriseum, circondato dall'incantevole orto botanico di castel Trauttmansdorff, offre un emozionante viaggio nel tempo alla scoperta dei duecento anni di tradizione turistica del Tirolo.\n\"Apertura al pubblico\"\nMuseum Ladin \u0106iastel de Tor.\nIl Museum Ladin \u0106iastel de Tor ha sede all\u00b4interno del \u0106iastel de Tor di San Martino in Badia, famoso per la sua caratteristica torre e luogo di riferimento storico e geografico degli oltre trentamila ladini dolomitici. Il museo, inaugurato nel 2001, riassume in s\u00e9 le tante anime delle valli ladine e d\u00e0 preziose informazioni sulla storia, la lingua, la cultura, le leggende, l'archeologia, la geologia, il turismo e l'artigianato tipici di questa popolazione.\n\"Apertura al pubblico\"\nMuseo provinciale degli usi e costumi.\nIl Museo provinciale degli usi e costumi a Teodone (\"Dietenheim\") presso Brunico comprende una ventina di masi rappresentativi delle diverse abitazioni delle valli altoatesine: arredi e arnesi originali danno uno spaccato etnografico della vita contadina di un tempo. L'esposizione all'interno della residenza \"Mair am Hof\" illustra la vita della nobilt\u00e0 terriera e le tradizioni religiose.\n\"Apertura al pubblico\"\nCastel Wolfsthurn Museo provinciale della caccia e della pesca.\nCastel Wolfsthurn a Mareta fornisce informazioni storiche e culturali sulla selvaggina, l'attivit\u00e0 venatoria e la pesca. Il castello \u00e8 collegato al paese attraverso il sentiero \"Bosco e acqua\", una passeggiata di un chilometro.\n\"Apertura al pubblico\"\nMuseo provinciale del vino.\nSituato nel cuore di Caldaro sulla strada del vino, nella zona vinicola per eccellenza dell'Alto Adige, il Museo provinciale del vino accompagna i visitatori in un affascinante viaggio alla scoperta delle variet\u00e0 di vigneti locali. La collezione di utensili, torchi, contenitori di vetro e ceramica e i preziosi documenti storici fanno luce sulle tecniche e le tradizioni della vinificazione altoatesina.\nMuseo provinciale delle miniere.\nMondo delle miniere Ridanna Monteneve.\nIl giacimento minerario di Ridanna Monteneve (\"Ridnaun-Schneeberg\") \u00e8 uno dei pi\u00f9 alti d'Europa, attestato sin dal 1242, e quello pi\u00f9 a lungo produttivo dell'arco alpino. I numerosi impianti minerari fuori e dentro la montagna, che si erge tra la Val Ridanna e la Val Passiria, sono quasi tutti intatti. La miniera dimostrativa di Ridanna d\u00e0 un'idea della dura vita dei minatori, un'escursione sottoterra nelle gallerie in disuso rende ancora pi\u00f9 realistica e indimenticabile questa esperienza.\n\"Apertura al pubblico\"\nAvventura in miniera Monteneve Passiria.\nL'area mineraria di San Martino in Passiria-Monteneve (\"Schneeberg\") \u00e8 costituita da un villaggio di minatori a 2.355 metri sul livello del mare e dalla zona di estrazione dismessa, raggiungibile solo a piedi dalla Val Passiria. Da San Martino si dirama una serie di sentieri informativi e percorsi esplorativi, sia all'aperto sia sotterranei.\n\"Apertura al pubblico\"\nMuseo delle miniere granaio Cadipietra.\nA Predoi in Valle Aurina l'estrazione del rame risale a pi\u00f9 di cinquecento anni fa. Dall'autunno 2000 il granaio di Cadipietra (\"Steinhaus\"), dispensa del giacimento, ospita un museo minerario, in cui \u00e8 esposta la collezione della famiglia Enzenberg.\n\"Apertura al pubblico\"\nMuseo delle miniere Predoi.\nLa miniera di Predoi, ancora intatta, illustra la storia dell'estrazione e lavorazione del rame. Armati di elmetto e apposita mantellina, i visitatori si addentrano nella montagna alla scoperta del lavoro in miniera, a bordo del trenino usato un tempo dai minatori.\n\"Apertura al pubblico\"\nCentro climatico Predoi.\nLe gallerie climatiche offrono ad adulti e bambini con problemi alle vie respiratorie un microclima estremamente benefico, grazie all'aria quasi priva di allergeni, polveri e pollini.\n\"Apertura al pubblico\"\nIl Forte di Fortezza.\nSi tratta di uno sbarramento difensivo di notevoli dimensioni edificato fra il 1833 ed il 1838 e dimessa nel 1991.\nPresso il forte si sono svolte diverse mostre internazionali, come la mostra internazionale dell'arte \"Manifesta 7\" e \"Labirinto Libert\u00e0\" . Il massiccio intervento di sistemazione che porta la firma degli architetti Markus Scherer e Walter Dietl, vinse nel 2010 il primo del rinomato \"Premio di architettura \"Citt\u00e0 di Oderzo\"\".\nAttualmente la fortezza ospita il punto informativo per la galleria di base del Brennero e una mostra permanente, con il titolo \"franzensfeste. la fortezza\" che mette in risalto le peculiarit\u00e0 della fortezza.\nA dicembre 2013 la provincia ha acquisito in anticipo definitivamente dall'agenzia del demanio la fortezza austro-ungarica includendola nel novero dei musei provinciali. Attualmente usata come spazio espositivo per mostre."}
{"id": "1721549", "revid": "1924342", "url": "https://it.wikipedia.org/wiki?curid=1721549", "title": "Just the Two of Us (Grover Washington Jr.)", "text": "Just the Two of Us \u00e8 un singolo del musicista statunitense Grover Washington Jr., pubblicato nel 1981 come estratto dall'undicesimo album in studio \"Winelight\".\nIl brano \u00e8 stato scritto da Bill Withers, William Salter e Ralph MacDonald e inciso da Grover Washington Jr. e Bill Withers. Raggiunse il secondo posto della Billboard Hot 100, rimanendoci per 3 settimane e vinse il Grammy Award alla miglior canzone R&amp;B. Withers ne incise un'altra versione per un suo CD di \"greatest hits\".\nCover.\nIl brano fu oggetto di numerose cover tra cui quelle di Mietta (\"Just the Two of Us (Dentro L'Anima)\"), di Will Smith, di Toshinobu Kubota e degli Exile.\nVersione di Will Smith.\nIl rapper statunitense Will Smith nel 1998 ha pubblicato l'omonimo singolo dallo stesso titolo, che \u00e8 ispirato a questo brano e l'ha inserito all'interno del suo primo album in studio \"Big Willie Style\"."}
{"id": "1721550", "revid": "1442080", "url": "https://it.wikipedia.org/wiki?curid=1721550", "title": "Ruben Zadkovich", "text": ""}
{"id": "1721555", "revid": "486946", "url": "https://it.wikipedia.org/wiki?curid=1721555", "title": "A.D.D.", "text": ""}
{"id": "1721556", "revid": "75421", "url": "https://it.wikipedia.org/wiki?curid=1721556", "title": "Ciip", "text": ""}
{"id": "1721566", "revid": "1775883", "url": "https://it.wikipedia.org/wiki?curid=1721566", "title": "Miami (Will Smith)", "text": "Miami \u00e8 un singolo del rapper statunitense Will Smith, pubblicato il 23 novembre 1998 come quinto estratto dal primo album in studio \"Big Willie Style\".\nDescrizione.\nIl brano, scritto da Nas, utilizza un campionamento di \"And the Beat Goes On\" dei The Whispers del 1980.\nVideo musicale.\nNel videoclip fa un cameo l'attrice Eva Mendes che in futuro lavorer\u00e0 con Smith in \"Hitch - Lui s\u00ec che capisce le donne\". Il brano vinse il riconoscimento come \"miglior video\" all'MTV Video Music Awards."}
{"id": "1721577", "revid": "486946", "url": "https://it.wikipedia.org/wiki?curid=1721577", "title": "Subcontinente arabico", "text": ""}
{"id": "1721580", "revid": "298055", "url": "https://it.wikipedia.org/wiki?curid=1721580", "title": "Strength &amp; Loyalty", "text": "Strength &amp; Loyalty, originariamente intitolato The Bone Thugs Story, \u00e8 un album del gruppo musicale Midwest rap Bone Thugs-n-Harmony, pubblicato l'8 maggio 2007 sotto le case discografiche \"Full Surface Records\" e \"Interscope Records\".\nInformazioni.\nDopo cinque anni di assenza dalla scena musicale, tre dei cinque originali membri del gruppo, Krayzie Bone, Layzie Bone e Wish Bone, si sono riuniti per la pubblicazione di quest'album.\n\"Strength &amp; Loyalty\" ha raggiunto la posizione n.2 nella classifica \"Billboard 200\" ed \u00e8 stato certificato disco d'oro.\nProduzioni e singoli.\nl'album contiene i featuring principali di Akon, Twista, Yolanda Adams, Mariah Carey, Bow Wow, The Game, Will.i.am e Swizz Beatz, quest'ultimo produttore esecutivo. Le produzioni sono quelle di Akon, DJ Toomp, Jermaine Dupri, Mally Mall, Neo da Matrix, Pretty Boy &amp; Bradd Young, Street Radio, Swizz Beatz, The Individuals, Ty Fyffe e Will.i.am.\nIl primo singolo estratto \u00e8 \"\"I Tried\", in collaborazione con Akon e prodotto da lui stesso. Il secondo \u00e8 \"Lil' Love\"\", in collaborazione con Mariah Carey e Bow Wow e prodotto da Jermaine Dupri."}
{"id": "1721585", "revid": "1226", "url": "https://it.wikipedia.org/wiki?curid=1721585", "title": "Craig Spector", "text": "Le sue prime opere, scritte insieme a John Skipp, sono la base della corrente Splatterpunk, moderno stile di scrittura horror che prende spunto dalle scene effererate del cinema di genere.\nIl suo ultimo film, \"Animals\" (2008), \u00e8 tratto dal suo quinto romanzo.\nCraig Spector vive a Los Angeles, California."}
{"id": "1721587", "revid": "3115", "url": "https://it.wikipedia.org/wiki?curid=1721587", "title": "Barbourula kalimantanensis", "text": "La rana del Borneo dalla testa piatta (\"Barbourula kalimantanensis\") \u00e8 un anfibio che vive nel Borneo (in indonesiano: \"Kalimantan\", da cui il nome dato alla specie).\nDescritta nel 1978 da Djoko Iskandar, \u00e8 l'unico anuro conosciuto privo di polmoni (caratteristica che si riscontra, tra gli anfibi - e in generale tra i tetrapodi - noti, oltre che in questa specie, solo all'interno di due gruppi di Caudati (la famiglia Plethodontidae e il genere \"Onychodactylus\") e nella specie \"Atretochoana eiselti\" dell'ordine dei Gymnophiona."}
{"id": "1721591", "revid": "39479", "url": "https://it.wikipedia.org/wiki?curid=1721591", "title": "Rana del Borneo dalla testa piatta", "text": ""}
{"id": "1721593", "revid": "39479", "url": "https://it.wikipedia.org/wiki?curid=1721593", "title": "Rana del Borneo", "text": ""}
{"id": "1721598", "revid": "580", "url": "https://it.wikipedia.org/wiki?curid=1721598", "title": "Giuseppe D'Al\u00ec", "text": "Biografia.\nFu personaggio di spicco della famiglia imprenditoriale trapanese dei D'Al\u00ec, proprietaria di saline, navi commerciali, ampi latifondi. Figlio di Giovanni Maria e Anna Naso, si spos\u00f2 con Rosalia Bordonaro Chiaramonte. Fu vice console per gli USA sin dal 1856 e membro del Comitato insurrezionale di Trapani nel 1860, nel 1861 fu brevemente sindaco.\nFu sindaco di Trapani dal marzo 1869 al gennaio 1870.\nFu nominato il 4 dicembre 1890 senatore del Regno d'Italia nella XVII legislatura\nFu cofondatore dello stabilimento enologico Baglio D'Al\u00ec (1869), della Societ\u00e0 marittima di Trapani (1874), della Banca del popolo di Trapani (1883), della Camera di commercio di Trapani (1885-1886), Societ\u00e0 anonima Tramways di Trapani (1889), della Societ\u00e0 di navigazione \"La Sicania\" (1907), della Societ\u00e0 italiana esportatrice sali marini (SIES)\nIl figlio Antonio fu deputato del Regno dal 1904 al 1913."}
{"id": "1721602", "revid": "767487", "url": "https://it.wikipedia.org/wiki?curid=1721602", "title": "Taverna rossa", "text": "Taverna rossa (conosciuto anche con il titolo Uno + uno = uno) \u00e8 un film del 1940 diretto da Max Neufeld.\nTrama.\nLa giovane Susanna, incuriosita, una sera entra da sola nel night club \"La taverna rossa\" per incontrare alcuni amici. Nell'attesa si siede da sola e si accorge della presenza del padre, che non accetterebbe mai la sua presenza in un luogo del genere alla sua et\u00e0. Si avvicina immediatamente ad un vicino di tavolo, Carlo, solo come lei, chiedendogli di fingere di essere il suo accompagnatore. Il giovane accetta subito.\nPer mantenere l'anonimato, Susanna si inventa di essere la moglie di un conte, il cui biglietto da visita ha trovato sul tavolo, senza sapere che il proprietario del biglietto \u00e8 proprio il suo momentaneo cavaliere.\nSusanna accetta poi di seguire Carlo in un appartamento, che lui vorrebbe svaligiare in sua presenza.\nDopo una serie di contrattempi ed equivoci, due giorni dopo, Susanna scopre la verit\u00e0 e sposer\u00e0 Carlo.\nLa critica.\nGiuseppe Isani in Cinema del 25 febbraio 1940: \u00ab\u00c8 un vero peccato vedere Alida Valli, che compie sforzi pi\u00f9 grandi di lei per assumere toni che non le si adattino o che per lo meno non possono adattarsi data l'impostazione generale del lavoro\u00bb.\nProduzione.\nPellicola prodotta da Carlo Della Posta per conto dell'Italcine e distribuito nelle sale dalla DELFI-ICI nel gennaio 1940.\nNote.\nAlida Valli \u00e8 diretta per la quinta volta dal regista austriaco Max Neufeld, particolarmente specializzato in film-commedia dell'epoca.\nMassimiliano (Max) Neufeld \u00e8 un regista austriaco, trasferitosi in Italia dopo l'annessione del suo paese alla Germania.\nIl film non ebbe un grande successo da parte della critica del tempo."}
{"id": "1721610", "revid": "254059", "url": "https://it.wikipedia.org/wiki?curid=1721610", "title": "Draganziolo", "text": "Il rio Draganziolo o Draganzolo \u00e8 un fiume di risorgiva che nasce in provincia di Treviso tra gli abitati di Resana e Piombino Dese. \nAttraversa Piombino Dese, Trebaseleghe e le frazioni Cappelletta e Moniego di Noale, quindi si immette nel Marzenego poco prima di Robegano di Salzano.\nCon l'approvazione della nuova Carta Ittica della provincia di Venezia, gran parte del fiume Draganziolo \u00e8 stata protetta con un particolare regime di pesca che prevede tratti \"No-Kill\" per la salvaguardia del Luccio e tratti \"No-Kill\" integrale per tutte le specie autoctone presenti ed immesse dalla Provincia nel fiume.\nUn tratto del fiume in Comune di Noale lambisce un'area umida, le cave della ex fornace Cavasin, protetta dal WWF con la recente istituzione di un'oasi naturalistica."}
{"id": "1721612", "revid": "156618", "url": "https://it.wikipedia.org/wiki?curid=1721612", "title": "Real Ordine di San Gennaro", "text": ""}
{"id": "1721618", "revid": "254059", "url": "https://it.wikipedia.org/wiki?curid=1721618", "title": "Tortilla (gastronomia messicana)", "text": "La tortilla ([to\u027eti\u029da], in spagnolo letteralmente \"piccola torta\") \u00e8 un tipo di pane basso non lievitato, a base di farina di mais, tipico del Messico e dell'America Centrale.\nPreparate per la prima volta dalle popolazioni indigene del Mesoamerica prima della colonizzazione, le tortillas sono una parte fondamentale della cucina messicana. Le tortillas di mais in Mesoamerica si trovano gi\u00e0 nel 500 a.C.. Non va confusa con la \"tortilla de patatas\", che \u00e8 invece un tipo di frittata tipico della Spagna.\nTortilla di grano.\nUna tortilla di farina o tortilla di grano \u00e8 un tipo di pane schiacciato, simile alla piadina romagnola morbido e sottile, a base di farina di grano finemente macinata, proveniente dal Messico. La tortilla di farina di grano era originariamente derivata dalla tortilla di farina di mais, un pane di mais che precede l'arrivo degli europei nelle Americhe. \u00c8 fatto con un impasto a base di acqua, non lievitato, pressato e cotto come la tortilla di mais.\nLe tortilla di farina di grano non vengono consumate da sole ma sono la base per piatti tipici come tacos, quesadillas e burrito.\nLe tortilla sono molto simili al pane non lievitato popolare nei paesi semitici, del Mediterraneo orientale e dell'Asia meridionale , anche se pi\u00f9 sottili e di diametro inferiore. Le tortillas hanno dimensioni variabili da circa 6 a oltre 30\u00a0cm, a seconda della regione del Paese e del piatto per il quale sono destinate.\nSecondo una leggenda Maya, le tortilla furono inventate nei tempi antichi da un contadino per il suo re affamato. Le prime tortilla scoperte, che risalgono a circa il 10.000 A.C, erano fatte di mais. Gli Aztechi hanno macinato il mais e hanno usato la farina di mais per fare un impasto chiamato masa.\nNel 1519, gli spagnoli guidati da Hern\u00e1n Cort\u00e9s arrivarono nell'attuale Messico e videro che gli abitanti (Aztechi e altri popoli nativi messicani) producevano pane di mais piatto, il cui nome nativo era tlaxcalli. Questo pane a base di mais \u00e8 stato in seguito rinominato tortilla (piccola torta) dagli spagnoli. In alcune parti del sud della Spagna, origine di molti degli spagnoli che conquistano l'America, una tortilla o tortillita \u00e8 una torta fritta, sottile, circolare, fatta di farina di ceci.\nOggi, le attrezzature per la produzione di tortillas industriali (in stile messicano) hanno facilitato e accelerato la produzione di questo prodotto. Le macchine da tortilla in legno gestite manualmente del passato hanno portato all'attuale macchinario industriale di tortilla, che pu\u00f2 produrre fino a 60.000 tortillas all'ora. Le tortillas ora non sono prodotte solo con farina di mais, ma anche con farina di grano.\nLe tortilla rimangono un alimento base in Messico e in America centrale e hanno guadagnato popolarit\u00e0 e quote di mercato altrove. Negli Stati Uniti, le tortilla si sono evolute da cibo \"etnico\" a cibo tradizionale."}
{"id": "1721619", "revid": "156618", "url": "https://it.wikipedia.org/wiki?curid=1721619", "title": "Real Ordine di San Ferdinando e del merito", "text": ""}
{"id": "1721626", "revid": "1543377", "url": "https://it.wikipedia.org/wiki?curid=1721626", "title": "L\u00fcbben (Spreewald)", "text": "L\u00fcbben (Spreewald), in basso sorabo \"Lubin (B\u0142ota)\", \u00e8 una citt\u00e0 tedesca di abitanti, nel \"Land\" del Brandeburgo.\n\u00c8 capoluogo del circondario di Dahme-Spreewald.\nStoria.\nIl 20 settembre 1993 vennero annessi alla citt\u00e0 di L\u00fcbben i comuni di Hartmannsdorf, Lubolz e Radensdorf.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nGeografia antropica.\nAppartengono alla citt\u00e0 di L\u00fcbben le frazioni (\"Ortsteil\") di Hartmannsdorf, Lubolz, Neuendorf, Radensdorf, Steinkirchen e Treppendorf.\nAmministrazione.\nGemellaggi.\nL\u00fcbben \u00e8 gemellata con:"}
{"id": "1721628", "revid": "834", "url": "https://it.wikipedia.org/wiki?curid=1721628", "title": "Charleston, South Carolina", "text": ""}
{"id": "1721631", "revid": "124021025", "url": "https://it.wikipedia.org/wiki?curid=1721631", "title": "Ludovica di Savoia", "text": "Biografia.\nLudovica condivise giovanissima, con la sorella Maria, la prigionia della madre nel castello di Rouvres (Digione), ove quest'ultima era stata rinchiusa per ordine di Carlo I di Borgogna detto \"Il Temerario\" ed ove conobbe il padre spirituale Giovanni Perrin. \nLiberata con la madre e la sorella per intervento dello zio re Luigi XI, il duca di Borgogna fece imprigionare il suo pretendente Ugo di Ch\u00e2lon. Liberato anche questo, Ludovica convol\u00f2 a nozze con Ugo il 24 agosto 1479 ed i due si stabilirono nel castello di Nozeroy.\nDiversamente da quello che normalmente succedeva nei matrimoni fra i nobili di allora, la loro fu una unione molto felice, nonostante la forte differenza di et\u00e0: Ugo aveva 14 anni pi\u00f9 di Ludovica. Ugo condivideva la forte devozione della sua sposa ed i due nobili coniugi divennero presto famosi nella popolazione per le loro opere di carit\u00e0. \nNel 1490 Ugo mor\u00ec e Ludovica, assistita da padre Perrin, si ritir\u00f2 nel Monastero delle suore Clarisse di Orbe (Vaud) nel 1492. Qui condusse una vita austera, scrisse alcune meditazioni e un piccolo trattato sull'importanza del rispetto della regola monastica, andati poi perduti. \nMor\u00ec in odore di santit\u00e0 all'et\u00e0 di quarant'anni.\nCulto.\nLa sua compagna fedele che l'aveva seguita in convento, Caterina di Saulx, scrisse la sua prima biografia. \nLudovica fu sepolta nel cimitero del convento, ma nel 1531 le sue spoglie furono trasportate nel convento francescano di Nozeroy. Nel 1838 il governo francese, su richiesta di Carlo Alberto di Savoia, concesse l'autorizzazione ad effettuare degli scavi per la loro ricerca. Esse furono trovate e riconosciute tali da attento esame medico, traslate quindi a Torino nella cappella interna di Palazzo Reale. \nPapa Gregorio XVI dichiar\u00f2 Ludovica beata nel 1839 e fissata la celebrazione del suo nome per il 24 luglio.\nBibliografia.\nM. Zermatt, \"Ludovica di Savoia\", Superga editrice, Torino, 1962."}
{"id": "1721642", "revid": "1833487", "url": "https://it.wikipedia.org/wiki?curid=1721642", "title": "Maccaretolo", "text": "Maccaretolo (\"Macar\u00e0ddel\" in dialetto bolognese settentrionale) \u00e8 una frazione del comune di San Pietro in Casale, in Provincia di Bologna. \u00c8 sito nella Bassa Bolognese, a 20\u00a0km da Bologna e 21 da Ferrara e conta 1054 abitanti. \u00c8 stato anticamente Comune autonomo (dal 1223). Il nome probabilmente deriva da macerie o macerazione e nell'origine era \"Macaretico\". \nFu abitato anticamente, gi\u00e0 prima dell'anno 1000 era una contrada. Anche qui sono stati rinvenuti reperti di et\u00e0 romana: la statua di un uomo togato, al naturale, antico monumento sepolcrale che ora si trova al Museo Civico Archeologico di Bologna; nel 1756 un pozzo sacrificale con iscrizione latina. \nLa chiesa di Sant'Andrea, trecentesca, fu rifatta nel 1818; il quadro sull'altare maggiore, raffigurante il martirio di S. Andrea, \u00e8 del Guardassoni. \nNella localit\u00e0 detta \"Tombe\" sorgeva un palazzo degli imperatori Antonini sui cui resti, nel 1490, Giovanni II Bentivoglio fece costruire un grande palazzo. Questo edificio sorse come dimora per partite di caccia in valle: un disegno del 1578 mostra il vasto edificio merlato circondato da una fossa con rivellino e ponte levatoio e vigilato da una torre. Demolito nel corso del XVII-XVIII secolo, come pure la chiesetta di San Giovanni, tuttavia il palazzo, pur decaduto e manomesso, conserva ugualmente all'esterno le caratteristiche fondamentali originarie: nel sottotetto sono ancora percepibili modeste tracce di decorazioni pittoriche di et\u00e0 bentivogliesca; \u00e8 ben visibile lo stemma \"inquadrato\" Bentivoglio-Sforza. Il palazzo fece parte del napoleonico \"ducato di Galliera\". Pervenne poi al principe Antonio Filippo D'Orleans, da questi ai Torlonia, dai quali \u00e8 passato per acquisto agli attuali proprietari. \nNei pressi della \"Strada Provinciale n. 4 \"Galliera\"\" \u00e8 presente \"Palazzo Bolognetti\", una bella e sobria costruzione del XIX secolo e la ricostruita chiesa di S. Agnese (1818)."}
{"id": "1721643", "revid": "6923", "url": "https://it.wikipedia.org/wiki?curid=1721643", "title": "Tempio di Afaia", "text": "Il tempio di Afaia nell'isola greca di Egina \u00e8 un tempio dedicato alla dea locale dell'isola.\nFasi storiche del santuario.\nIl culto nel sito, testimoniato da numerose statuette femminili, risale probabilmente gi\u00e0 al XIV secolo a.C., in epoca minoica e si svilupp\u00f2 in particolare nella tarda et\u00e0 del bronzo sub-micenea.\nUn altare datato a circa l'anno 700 a.C. e altre strutture di servizio indicano la presenza delle prime costruzioni nel santuario in epoca tardo-geometrica. In quest'epoca il tempio, probabilmente costruito su uno zoccolo (crepidoma) in pietra con muri in mattoni crudi e copertura in legno, poteva trovarsi sotto quello successivo e doveva essere di dimensioni inferiori.\nUn primo tempio in pietra venne costruito intorno al 570 a.C. con un pronao a quattro colonne (prostilo tetrastilo) e un \"adyton\" sul retro. All'interno la cella era divisa in tre navate da colonnati dorici su due ordini.\nIl tempio era circondato da un muro in mattoni crudi su uno zoccolo di pietra, dotato di un propileo di ingresso a sud-est e un'alta colonna coronata da una sfinge sul lato nord-est. Una terrazza pavimentata collegava il tempio al pi\u00f9 antico altare.\nIl tempio e il santuario vennero distrutti da un incendio intorno al 510 a.C. e i blocchi in pietra vennero riutilizzati come riempimento per realizzare un'ampia terrazza sopra la quale venne costruito il nuovo tempio.\nIl nuovo edificio si presentava esastilo periptero, di ordine dorico, con 6 colonne sulla fronte e 12 sui lati lunghi. La cella presentava un ingresso (pronao) distilo in antis e, simmetricamente, un opistodomo sul retro; era come quella precedente divisa in navate da colonnati su due ordini. Le tegole del tetto e le antefisse erano in marmo e cos\u00ec gli acroteri: agli angoli delle sfingi e al centro un acroterio vegetale fiancheggiato da due figure femminili. Quasi tutti i fusti del colonnato esterno (peristasi) erano monolitici.\nScavi archeologici.\nIl sito era menzionato nella \"Periegesi della Grecia\" del geografo Pausania nel II secolo d.C.. Nel 1811 le sculture frontonali, cadute a terra, furono rimosse da Charles Robert Cockerell e dal barone Otto Magnus von Stackelberg e, con la mediazione del barone Carl Haller von Hallerstein furono spedite per mare in Germania e vendute al principe ereditario di Baviera, che poi sarebbe divenuto il re Luigi I.\nScavi sistematici furono condotti nel sito agli inizi del XX secolo ad opera di Adolf Furtw\u00e4ngler e tra il 1966 e il 1979 ad opera di Dieter Ohly, continuati dopo la sua morte da Erns Ludwig Schwandner e da Martha Ohly fino al 1988: nel corso di questi scavi furono rinvenuti i resti del primo tempio in pietra, la cui trabeazione \u00e8 stata in parte ricostruita nel locale museo.\nDecorazione frontonale.\nIl tempio della seconda fase era dotato di una ricca decorazione frontonale: i gruppi scultorei di entrambi i lati est ed ovest sono conservati alla Gliptoteca di Monaco, dove sono stati restaurati e ricomposti dallo scultore neoclassico danese Bertel Thorvaldsen.\nEntrambi i frontoni mostrano al centro la figura della dea Atena (alla quale Afaia era assimilata), e ai lati gruppi di combattenti, con gli angoli del frontone occupati da guerrieri caduti e armi abbandonate, rappresentanti le imprese troiane degli eroi locali: dalla ninfa Egina e da Zeus sarebbe nato infatti il primo re dell'isola, Eaco, padre di Telamone, da cui nacque l'eroe omerico Aiace Telamonio, e di Peleo, padre di Achille.\nLe sculture conservano notevoli tracce di pittura, che hanno permesso di ricostruire il completamento pittorico nella scultura greca, e si presentano perfettamente rifinite anche sul lato rivolto verso l'interno del frontone, sebbene questo non fosse visibile.\nIn seguito allo studio delle tracce lasciate dalle cavit\u00e0 per i perni che dovevano fissare le sculture, si ritiene che fossero esistiti tre gruppi frontonali: sul lato est il gruppo originario e la cornice sovrastante sarebbero stati rimossi e sostituiti con un altro gruppo prima del completamento dell'edificio. Il frontone occidentale si data infatti intorno al 510-500 a.C.; il frontone est verso il 490-480 a.C. Non \u00e8 chiaro perch\u00e9 quest'ultimo fosse stato sostituito. Altri frammenti di sculture frontonali, rinvenuti nel 1901, e poi ancora nel corso di ulteriori campagne di scavo, sono stati infatti attribuiti a due diversi gruppi scultorei, ugualmente datati al 510-500 a.C. che rappresentavano un'Amazzonomachia e il rapimento della ninfa Egina da parte di Zeus: che essi facessero parte di composizioni create inizialmente per il frontone orientale del tempio, messe in opera solo parzialmente e poi smontate, per motivi che ci sfuggono, e rimontate successivamente presso l'altare, dove in effetti restano ancora due basi allungate.\nLe sculture frontonali di Egina sono comunque frutto di un progetto unitario, opera di due scultori, o di due scuole, che riflettono una diversa sensibilit\u00e0 artistica. Lo scultore del frontone ovest e delle prime versioni del frontone est, che \u00e8 probabilmente anche l'ideatore di tutto il ciclo scultoreo, continua la maniera arcaica, con tutti i suoi valori di perfezione astratta; una ventina d'anni dopo, lo scultore del frontone orientale ripropone lo stesso soggetto mettendo in atto la nuova estetica che sfocer\u00e0, di l\u00ec a poco, nello stile severo."}
{"id": "1721651", "revid": "180559", "url": "https://it.wikipedia.org/wiki?curid=1721651", "title": "Jeux interdits", "text": ""}
{"id": "1721655", "revid": "1833487", "url": "https://it.wikipedia.org/wiki?curid=1721655", "title": "Morosolo", "text": "Morosolo (\"Morissoeu\" in dialetto varesotto, : ) \u00e8 una frazione del comune di Casciago, in provincia di Varese. A partire dall'ultima rilevazione censuale (2001) e a fini esclusivamente statistici, i suoi abitanti vengono conteggiati insieme a quelli di Casciago. In passato ha costituito un comune autonomo.\nIl vicino lago di Varese e il \"Varese Golf Club\" ne fanno una nota localit\u00e0 turistica.\nStoria.\nCitato per la prima volta nel X secolo (sia sotto il nome di \"Mauresiolo\" che di \"Maurisiolo\"), assunse, dopo altre svariate trasformazioni, la denominazione attuale agli albori dell'et\u00e0 moderna (XVI secolo).\nRegistrato agli atti del 1751 come un borgo di 176 abitanti, nel 1786 Morosolo con Mostonate entr\u00f2 per un quinquennio a far parte dell'effimera Provincia di Varese, per poi cambiare continuamente i riferimenti amministrativi nel 1791, nel 1798 e nel 1799. Alla proclamazione del Regno d'Italia nel 1805 risultava avere 496 abitanti. Nel 1809 il comune si allarg\u00f2 per l'annessione di Oltrona, ma nel 1812 fu a sua volta annesso da Luvinate su risultanza di un regio decreto di Napoleone. Il Comune di Morosolo fu poi ripristinato con il ritorno degli austriaci. L'abitato crebbe poi discretamente, tanto che nel 1853 risult\u00f2 essere popolato da 750 anime, salite a 909 nel 1871. Una discreta crescita demografica nella seconda met\u00e0 del XIX secolo port\u00f2 poi ai 1007 residenti del 1921.\nFu, fino al 1929, comune autonomo. Nel marzo di quell'anno venne smembrato: parte fu annesso al comune di Varese e parte al comune di Casciago. A Varese tocc\u00f2 la porzione pi\u00f9 consistente di territorio e quasi il 70% dei residenti totali (692 su 1007). Le frazioni di \"Calcinate\", \"Gudo\", \"Gaggio\" e \"Mustonate\" passarono a Varese, mentre Morosolo propriamente detto, sede del comune, a Casciago.\nInfrastrutture e trasporti.\nLa frazione di Morosolo, insieme al comune di Casciago, \u00e8 servito dalla linea ferroviaria FN Saronno-Varese-Laveno Mombello tramite la stazione di Morosolo-Casciago.\nInoltre la frazione \u00e8 servita dalla Linea autobus M (Varese-Morosolo) gestita da Autolinee Varesine, e che rientra nei servizi di area urbana di competenza del Comune di Varese."}
{"id": "1721657", "revid": "401052", "url": "https://it.wikipedia.org/wiki?curid=1721657", "title": "Bestensee", "text": "Bestensee \u00e8 un comune del Brandeburgo, in Germania.\nAppartiene al circondario di Dahme-Spreewald.\nStoria.\nNel 2003 venne aggregato al comune di Bestensee il soppresso comune di P\u00e4tz.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons.."}
{"id": "1721664", "revid": "125398835", "url": "https://it.wikipedia.org/wiki?curid=1721664", "title": "Dominica Premiere League", "text": "La Dominica Premiere League \u00e8 il campionato di calcio di Massima Serie della Dominica. Venne creato nel 1970.\nVi partecipano 8 squadre. L'ultima retrocede in \"Division One\".\nAlbo d'oro.\n\"Campioni sconosciuti dal 1976 al 1980\"\n\"Campioni sconosciuti dal 1986 al 1988\"\n\"Campioni sconosciuti dal 1990 al 1991\""}
{"id": "1721665", "revid": "287204", "url": "https://it.wikipedia.org/wiki?curid=1721665", "title": "Vulcani del Messico", "text": ""}
{"id": "1721667", "revid": "401052", "url": "https://it.wikipedia.org/wiki?curid=1721667", "title": "Eichwalde", "text": "Eichwalde \u00e8 un comune del Brandeburgo, in Germania, che si affaccia sul lago di Zeuthen.\nAppartiene al circondario di Dahme-Spreewald.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons.."}
{"id": "1721674", "revid": "933835", "url": "https://it.wikipedia.org/wiki?curid=1721674", "title": "Tiefensee (Werneuchen)", "text": "Tiefensee \u00e8 una frazione della citt\u00e0 tedesca di Werneuchen, nel Brandeburgo.\nStoria.\nIl comune di Tiefensee venne soppresso nel 2003 e aggregato alla citt\u00e0 di Werneuchen."}
{"id": "1721680", "revid": "287204", "url": "https://it.wikipedia.org/wiki?curid=1721680", "title": "Nevado de Toluca", "text": "Il Nevado de Toluca o Xinant\u00e9catl \u00e8 uno stratovulcano. Si trova nel Messico centrale, nello Stato del Messico, a 22\u00a0km a sud-est della sua capitale Toluca. Il suo nome n\u00e1huatl (Xinant\u00e9catl) significa 'uomo nudo'.\nIl vulcano ha un'ampia caldera, larga 1,5\u00a0km e rivolta a ovest, sulla sua sommit\u00e0. La sua vetta pi\u00f9 alta, il \"Pico del Fraile\" (picco del frate), 4.680 m s.l.m., \u00e8 sul lato sud del cratere, un secondo picco, il \"Pico del Aguila\" (picco dell'aquila), 4.640 m s.l.m., \u00e8 sul lato nord.\nSi tratta della quarta vetta pi\u00f9 alta del paese, molto apprezzato per la sua bellezza e conosciuto per ospitare all'interno del suo cratere due piccoli laghi \"Laguna del Sol\" e \"Laguna de la Luna\" che sono facilmente raggiungibili a piedi."}
{"id": "1721689", "revid": "1573940", "url": "https://it.wikipedia.org/wiki?curid=1721689", "title": "Amphicoelias", "text": "Amphicoelias (; che significa \"biconcavo\", dal greco \u03b1\u03bc\u03c6\u03b9, \"amphi\": \"su entrambi i lati\", e \u03ba\u03bf\u03b9\u03bb\u03bf\u03c2, \"koilos\": \"vuoto, concavo\") \u00e8 un genere estinto di dinosauri sauropodi, comprendente probabilmente i pi\u00f9 grandi animali terrestri mai esistiti (anche se non i pi\u00f9 pesanti). Visse nel Giurassico superiore (Titoniano, tra 150,8 e 145,5 milioni di anni fa). I suoi resti fossili sono stati ritrovati in Nordamerica. Di questo genere furono originariamente descritte due specie: \"A. altus\" e \"A. fragillimus\" ma nel 2018 l\"Amphicoelias fragillimus\" \u00e8 stato inserito nel nuovo genere \"Maraapunisaurus\".\nStoria della scoperta.\nI resti dell\"Amphicoelias fragillimus\" furono raccolti da Oramel Lucas, un collezionista di fossili impiegato da E. D. Cope, poco dopo essere stato assunto da questi nel 1877. Lucas scopr\u00ec una vertebra (con parte dell'arco neurale e della spina dorsale) delle nuove specie di sauropodi a Garden Park, a nord di Ca\u00f1on City, Colorado, vicino a una cava che restituiva fossili di \"Camarasaurus\". La vertebra era in cattive condizioni ma straordinariamente grande, misurando 1,5 m in altezza e promettendo una misura fino a 2,7 m se completa. Lucas sped\u00ec l'esemplare a Cope nella primavera o all'inizio dell'estate del 1878 e Cope lo pubblic\u00f2 come esemplare olotipo di una nuova specie (numero di catalogo AMNH 5777), \"A. fragillimus\", quell'agosto. Il nome deriva dal latino \"fragillimus\" (\"molto fragile\"), che si riferisce alla delicatezza dell'osso dovuta alla sottilissima lamina dell'arco vertebrale (le pareti del corpo vertebrale). Come rivelato nei quaderni di Cope, che registr\u00f2 il ritrovamento in base al rapporto di Lucas sui siti di scavo nel 1879, l'esemplare proveniva da una collina a sud della cava del \"Camarasaurus\", ora nota come \"Cope's Nipple\". Nonostante Cope avesse originariamente scritto che il sito apparteneva alla formazione Dakota (medio Cretacico), la presenza di dinosauri come il \"Camarasaurus\" nelle stesse rocce indica che i resti appartengono pi\u00f9 probabilmente alla formazione Morrison, che colloca l'et\u00e0 del sito a 150 milioni di anni fa nel tardo periodo Giurassico, in particolare nel Titoniano.\nLe gigantesche ossa attribuite a \"A. fragillimus\" sono state spesso ignorate nei resoconti relativi a dinosauri pi\u00f9 grandi, in parte perch\u00e9, secondo varie successive verifiche, non \u00e8 nota la posizione della vertebra e del femore successivamente scoperto da Lucas e tutti i tentativi di localizzarli sono falliti. Nel 2006 il paleontologo statunitense Kenneth Carpenter ha presentato un plausibile scenario per spiegare la scomparsa dei campioni di \"A. fragillimus\". Come annota lo stesso Cope nella sua descrizione, il materiale osseo dell'arco neurale era molto fragile e le tecniche per indurire e preservare le ossa fossili non erano ancora state inventate (fu infatti il paleontologo Othniel Charles Marsh, il rivale di Cope, il primo a utilizzare sostanze chimiche a tale scopo nei primi anni 1880). Carpenter ha osservato che le ossa fossili estratte dalla cava dell\"A. fragillimus\" sarebbero state conservate in \"mudstone\" (termine inglese che indica un tipo di argillite, una roccia sedimentaria a grana fine i cui costituenti originali erano argille o fanghi) profondamente alterata, che tende a sgretolarsi facilmente e a frammentarsi in piccoli cubetti irregolari. Pertanto, le ossa potrebbero essersi sgretolate ed essere state scartate da qualcuno al Museo Americano di storia naturale (forse anche dallo stesso Cope) subito dopo averle illustrate nella raccolta per il suo articolo. Carpenter ha suggerito che questo potrebbe spiegare anche perch\u00e9 Cope disegn\u00f2 la vertebra da una sola vista, piuttosto che da pi\u00f9 angolazioni come fece normalmente per le sue altre scoperte.\nNel 1994 fu fatto un tentativo di localizzare la cava originale dove erano stati rivenuti l\"A. fragillimus\" e altre specie, usando un radar che penetrasse nel terreno nel tentativo di rilevare ossa fossili ancora sepolte nel terreno. Questo tentativo fall\u00ec perch\u00e9 le ossa fossili di \"mudstone\" avevano la stessa densit\u00e0 della roccia circostante, rendendo impossibile la loro differenziazione. Uno studio della topografia locale dimostr\u00f2 anche che gli strati rocciosi di origine fossile erano gravemente erosi, e probabilmente il processo era gi\u00e0 in atto quando Lucas fece la sua scoperta di \"A. fragillimus\", indicando infatti che la maggior parte dello scheletro era scomparsa al momento del recupero della vertebra e del femore.\nLe proporzioni gigantesche di \"A. fragillimus\" sono state a lungo oggetto di discussione tra i paleontologi. Carpenter sostiene che ci sono tutte le ragioni prendere Cope in parola, osservando come fosse in gioco la sua reputazione di paleontologo. La scoperta avvenne durante la guerra delle ossa e il rivale di Cope, O.C. Marsh, che era \"sempre pronto a umiliare\" Cope, non mise mai in discussione le affermazioni di questi. Marsh era noto per aver impiegato spie per monitorare le scoperte di Cope e potrebbe persino aver avuto conferma dell'enorme dimensione delle ossa di \"Amphicoelias fragillimus\". Anche i paleontologi Henry Fairfield Osborn e C.C. Mook nel 1921, oltre a John S. McIntosh nel 1998, accettarono senza riserve i dati di Cope nelle recensioni da loro pubblicate. Altri paleontologi sono stati pi\u00f9 critici. In un'analisi delle prove e delle circostanze che circondano la pubblicazione e l'interpretazione di \"A. fragillimus\", Woodruff e Foster (2015) hanno concluso che le sue dimensioni sono state sopravvalutate e che i paleontologi moderni hanno accettato l'interpretazione di Cope senza il dovuto scetticismo. Notano che non sono stati scoperti fossili di sauropodi relativamente giganteschi nella formazione Morrison o altrove, che i paleontologi del XIX secolo - incluso lo stesso Cope - non hanno prestato la dovuta attenzione alle dimensioni di \"A. fragillimus\" (anche quando potevano essere giustificate dalla regola di Cope riguardo all'aumento di dimensioni corporee degli animali nel corso del tempo evolutivo) e che errori tipografici nelle sue misurazioni - come aver riportato le misure vertebrali in metri piuttosto che in millimetri - minano la loro affidabilit\u00e0. I due studiosi hanno concluso che il gigantesco \"A. fragillimus\" \u00e8 una creatura \"altamente improbabile\" basata su una discutibile interpretazione del rapporto di Cope.\nDescrizione.\nL\"Amphicoelias altus\", il tipo nomenclaturale descritto da E. D. Cope nel 1878, \u00e8 basato su uno scheletro incompleto consistente in due vertebre, un pube (l'osso del bacino) e un femore. Nella stessa pubblicazione Cope nomin\u00f2 anche una seconda specie, l\"A. fragillimus\". Tuttavia tutti i ricercatori successivi considerarono l\"A. fragillimus\" come sinonimo di \"A. altus\" ma gi\u00e0 a partire dal 1881 era stato riconosciuto che l\"A. altus\" non poteva essere distinto dall'altro genere, in quanto le caratteristiche descritte da Cope erano state male interpretate e diffuse.\nNel 1921 Henry Fairfield Osborn e C.C. Mook attribuirono altre ossa fossili a \"A. altus\", una scapola, un coracoide, un'ulna e un dente. Osborn e Mook, che studiarono l'esemplare, trovarono notevoli somiglianze tra l\"Amphicoelias\" e il \"Diplodocus\", anche se il primo possedeva un femore insolitamente snello e gli arti anteriori proporzionalmente pi\u00f9 lunghi di quelli del \"Diplodocus\".\nLa dentizione dell\"Amphicoelias\" \u00e8 del tipo omodonte. I suoi denti avevano la forma di lunghe aste cilindriche sottili, erano distanziati e sporgevano verso la parte anteriore della bocca. Il femore di \"Amphicoelias\" \u00e8 insolitamente lungo, snello e rotondo in sezione trasversale; mentre questa rotondit\u00e0 si pensava fosse un'altra caratteristica distintiva di \"Amphicoelias\", da allora \u00e8 stata trovata in alcuni esemplari di \"Diplodocus\". Anche la taglia dei due animali doveva essere molto simile (circa 28 metri di lunghezza per l\"Amphicoelias altus\", circa 27 per il \"Diplodocus\"). Mentre la maggior parte degli scienziati ha utilizzato questi dettagli per distinguere l\"Amphicoelias\" e il \"Diplodocus\" come generi separati, almeno uno ha suggerito che l\"Amphicoelias\" \u00e8 probabilmente il sinonimo senior del \"Diplodocus\".\nDimensioni.\nProporre una stima della dimensione completa dell\"A. fragillimus\" richiede di dimensionare le ossa delle specie pi\u00f9 note di diplodocidi (una famiglia di sauropodi estremamente lunghi e snelli) assumendo che le loro proporzioni relative siano simili. Nel suo articolo originale Cope lo fece speculando sulle dimensioni di un ipotetico femore di \"A. fragillimus\". Egli fece notare come in altri dinosauri sauropodi, in particolare l\"A. altus\" e il \"Camarasaurus supremus\", i femori erano sempre due volte pi\u00f9 alti della pi\u00f9 alta vertebra dorsale, per cui stim\u00f2 la dimensione di un femore di \"A. fragillimus\" in 3,6 metri di altezza.\nNel 1994, usando un Diplodocus come riferimento, Gregory S. Paul ha stimato una lunghezza del femore di un \"A. fragillimus\" in una forbice da 3,1 a 4 metri. Una nuova stima del 2006 da parte di Ken Carpenter, utilizzando anch'egli un \"Diplodocus\" come scala di guida, ha trovato un'altezza del femore tra i 4,3 e i 4,6 metri. Partendo dal femore Carpenter ha continuato a stimare la dimensione completa di un \"A. fragillimus\", avvertendo per\u00f2 che le proporzioni relative nei diplodocidi potrebbero variare da specie a specie. Assumendo le stesse proporzioni del noto \"Diplodocus\", Carpenter ha suggerito una lunghezza totale stimata di 58 metri, che ha fatto osservare rientrerebbe nell'intervallo presentato da Paul nel 1994 compreso tra 40 e 60 metri.\nCarpenter ha sottolineato che anche le stime di lunghezza pi\u00f9 prudenti in difetto per l\"A. fragillimus\" sono superiori a quelle di altri sauropodi giganti, come il diplodocide \"Supersaurus vivianae\" (32,5 metri), il brachiosauride \"Sauroposeidon proteles\" (34 metri) e il titanosauro \"Argentinosaurus\" (30 metri). Carpenter si \u00e8 spinto fino a presentare proporzioni pi\u00f9 speculative e specifiche per l\"A. fragillimus\" (sempre basandosi su una scala graduata relativa al \"Diplodocus\"), compresa una lunghezza del collo di 16,75 metri, una lunghezza del corpo di 9,25 metri e una lunghezza della coda di 32. Il paleontologo ha stimato l'altezza totale degli arti anteriori a 5,75 metri e quella degli arti posteriori a 7,5, con un'altezza complessiva (nel punto pi\u00f9 alto sul posteriore) di 9,25 metri. Per confronto, la balenottera azzurra, che \u00e8 in media la creatura vivente pi\u00f9 lunga, raggiunge i 29,9 metri di lunghezza verificati scientificamente, anche se le pi\u00f9 lunghe mai misurate dai cacciatori di balene erano due femmine di 33,6 e 33,3 metri rispettivamente.\nNonostante la forma del corpo del'\"A. fragillimus\" fosse relativamente sottile, le sue enormi dimensioni lo rendevano ancora molto massiccio. Il peso dei sauroposi \u00e8 per\u00f2 molto pi\u00f9 difficile da determinare rispetto alla lunghezza, poich\u00e9 le equazioni necessarie sono pi\u00f9 complesse e sono soggette a maggiori margini di errore anche rispetto a variazioni minori delle proporzioni globali dell'animale. Carpenter si serv\u00ec di una stima di Paul del 1994 sulla massa di un \"Diplodocus carnegii\" di 11,5 tonnellate per ipotizzare che l\"A. fragillimus\" potesse pesare fino a 122,4 tonnellate. Per confronto la balenottera azzurra pi\u00f9 pesante mai registrata pesava 173 tonnellate mentre il dinosauro pi\u00f9 pesante noto per i suoi fossili ragionevolmente ben conservati, l\"Argentinosaurus\", doveva pesare tra le 80 e le 100 tonnellate; sebbene le stime di queste dimensioni possano essere oggetto di discussione, l\"A. fragillimus\" potrebbe nonostante tutto essere pi\u00f9 leggero del \"Bruhathkayosaurus\", che \u00e8 stato stimato pesare anche 126 tonnellate.\nAppartenendo ad una famiglia di sauropodi lunghi ma leggeri, i diplodocidi, rispetto alle enormi dimensioni, l\"Amphicoelias fragillimus\" doveva quindi essere relativamente \"leggero\". Altre stime hanno poi diminuito (anche se di poco) la sua lunghezza complessiva: il risultato \u00e8 un Amphicoelias lungo 50 metri. Alcuni studiosi pensano che l\"Amphicoelias fragillimus\" fosse ancora pi\u00f9 piccolo, e cio\u00e8 45 metri di lunghezza. Tuttavia, poich\u00e9 gli unici resti fossili sono andati perduti, l'unica evidenza scientifica per queste stime \u00e8 sopravvissuta nei documenti dell'epoca ed analisi pi\u00f9 recenti di questi, alla luce delle nuove conoscenze nel campo, hanno suggerito che le enormi dimensioni ipotizzate per questo animale fossero una sovrastima biologicamente poco plausibile.\nClassificazione e specie.\nEdward Drinker Cope descrisse i suoi ritrovamenti in due numeri del 1878 dell\"American Naturalist\" e li attribu\u00ec al nuovo genus \"Amphicoelias\". Egli lo colloc\u00f2 in un'unica famiglia, Amphicoeliidae, sebbene questo sia oggi considerato un \"nomen oblitum\" (nome dimenticato). Il genere \u00e8 solitamente assegnato alla famiglia Diplodocidae, sebbene alcune analisi moderne lo abbiano collocato alla base del pi\u00f9 vasto gruppo Diplodocoidea o considerato come un diplodocide \"incertae sedis\" (di posizionamento incerto). La prima specie nominata nel genere, \"Amphicoelias altus\" (esemplare olotipo AMHD 5764) fu scoperta da Cope nel 1877 e sebbene sia rappresentata solo da uno scheletro parziale, ci sono sufficienti caratteristiche diagnostiche per definirne provvisoriamente il genere. L\"A. altus\" \u00e8 noto da resti fossili migliori ma \u00e8 pi\u00f9 piccolo dell\"A. fragillimus\". Nel 1878 Cope nomin\u00f2 anche una seconda specie: \"Amphicoelias latus\". La terza specie di \"Amphicoelias\" fu denominata \"Amphicoelias fragillimus\", nota solo da un singolo e incompleto arco neurale (la parte di una vertebra con spine e processi) alto 1,5 metri, l'ultimo o il penultimo a nella serie di vertebre posteriori, D (dorsale) 10 o D9. Basandosi solamente su un'illustrazione pubblicata nel 1878, questa vertebra avrebbe dovuto misurare circa 2,7 metri nell'animale in vita. Tuttavia, \u00e8 stato sostenuto che la barra graduata utilizzata nella descrizione pubblicata conteneva un errore tipografico e che la vertebra fossile misurasse in realt\u00e0 solo 1,38 metri in altezza. Oltre a questa vertebra, le note sul campo di Cope contengono un riferimento a un \"[i]mmensa estremit\u00e0 distale di un femore\", situata a poche decine di metri di distanza dalla gigantesca vertebra. \u00c8 probabile che questo osso della gamba non ulteriormente descritto appartenesse allo stesso individuo di cui era stata trovata la spina neurale.\nNel 2010 fu reso disponibile ma non pubblicato ufficialmente un articolo in cui Henry Galiano e Raimund Albersdorfer si riferivano alle nuove specie di \"A. brontodiplodocus\" come \"Amphicoelias\", basandosi su diversi esemplari completi trovati nella Cava di Dana di Big Horn Basin, Wyoming e conservati in una collezione privata. Il nome specifico si riferiva alla loro ipotesi basata su questi campioni che quasi tutte le specie di diplodocida Morrison rappresentavano o diversi stadi di crescita o un dimorfismo sessuale tra i membri dello stesso genere \"Amphicoelias\", ma questa analisi \u00e8 stata accolta con scetticismo e la pubblicazione stessa \u00e8 stata smentita dal suo autore principale, spiegando che si era trattato \"ovviamente di un manoscritto redatto completo di refusi, etc., e non di un documento finale, in effetti non \u00e8 stata tentata alcuna stampa o distribuzione\".\nNel 1921 Osborn e Mook hanno sinonimizzato le tre specie, includendo l\"A. latus\" tra i \"Camarasaurus supremus\" e suggerendo anche che l\"A. fragillimus\" sarebbe solo un individuo molto grande di \"C. grandis\", una posizione con la quale la maggior parte degli studi successivi, tra cui McIntosh (1998), Foster (2007) e Woodruff e Foster (2015) ha concordato. Carpenter nel 2006 ha espresso il suo disaccordo sulla sinonimia di \"A. altus\" e \"A. fragillimus\" e, citando numerose differenze nella costruzione della vertebra, notate anche da Cope, ha suggerito che queste differenze sarebbero sufficienti a giustificare una specie separata o anche un genere separato per l\"A. fragillimus\". Tuttavia ha continuato avvertendo che la validit\u00e0 di \"A. fragillimus\" come specie separata \u00e8 quasi impossibile da determinare senza il campione originale da studiare. Sebbene l\"Amphicoelias latus\" non sia chiaramente un \"Amphicoelias\", probabilmente \u00e8 sinonimo di \"Camarasaurus grandis\" piuttosto che di \"C. supremus\" perch\u00e9 fu trovato pi\u00f9 in basso nella formazione Morrison e le facce articolate profondamente concave sulle vertebre caudali sono pi\u00f9 coerenti con \"C. grandis\".\nNel 2007 John Foster ha suggerito che le differenze solitamente citate per differenziare l\"Amphicoelias altus\" dal pi\u00f9 noto \"Diplodocus\" non sono significative e potrebbero essere dovute a variazioni individuali. Foster sostiene che l\"Amphicoelias\" \u00e8 probabilmente il sinonimo senior del \"Diplodocus\" e che, se ulteriori ricerche lo confermeranno, il nome familiare \"Diplodocus\" dovrebbe essere abbandonato a favore di \"Amphicoelias\", come nel caso del \"Brontosaurus\" e del suo sinonimo principale \"Apatosaurus\". Nel 2015, Woodruff e Foster hanno ribadito questa conclusione, affermando che esiste una sola specie di \"Amphicoelias\" e che potrebbe essere indicata sia come \"Diplodocus\" che come \"Diplodocus altus\". I due studiosi hanno quindi considerato il nome \"Amphicoelias\" un \"nomen oblitum\". \u00c8 stato anche ipotizzato che l\"Amphicoelias\" dovrebbe essere considerato un apatosaurino, e quindi dovrebbe essere collocato nella sottofamiglia degli Apatosaurinae.\nIl seguente cladogramma dei Diplodocidae dovuto a Tschopp, Mateus e Benson (2015) mostra invece l\"A. altus\" all'esterno dei Diplodocinae:\nNel 2018 Carpenter ha infine considerato l\"Amphicoelias fragillimus\" un rebbachisauride inserendolo nel genere \"Maraapunisaurus\".\nPaleoecologia.\nNella sua rivalutazione del 2006, Carpenter ha esaminato la paleobiologia dei sauropodi giganti, tra cui l\"Amphicoelias\", e ha affrontato la questione del perch\u00e9 questo gruppo abbia raggiunto dimensioni cos\u00ec grandi. Lo scienziato ha sottolineato che le dimensioni gigantesche furono raggiunte all'inizio dell'evoluzione dei sauropodi, con specie di dimensioni molto grandi presenti gi\u00e0 nel tardo periodo Triassico, concludendo che qualsiasi pressione evolutiva avesse dato luogo a grandi dimensioni, questa era presente fin dalle prime origini del gruppo. Carpenter ha citato diversi studi sui mammiferi erbivori giganti, come l'elefante e il rinoceronte, che hanno dimostrato che una taglia maggiore negli animali che mangiano le piante porta ad una maggiore efficienza nella digestione del cibo. Poich\u00e9 gli animali pi\u00f9 grandi hanno un apparato digerente pi\u00f9 lungo, il cibo viene mantenuto in digestione per periodi significativamente pi\u00f9 lunghi, consentendo agli animali di grandi dimensioni di sopravvivere anche con fonti di cibo di qualit\u00e0 inferiore. Ci\u00f2 \u00e8 particolarmente vero per gli animali con un gran numero di \"camere di fermentazione\" lungo l'intestino che permettono ai microrganismi di accumularsi e di fermentare il materiale vegetale, favorendo la digestione. Durante la loro storia evolutiva, i dinosauri sauropodi sono stati trovati principalmente in ambienti semi-aridi, stagionalmente secchi, con un corrispondente calo stagionale della qualit\u00e0 del cibo durante la stagione secca. L'ambiente dell\"Amphicoelias\" era essenzialmente una savana, simile agli ambienti aridi in cui vivono i moderni erbivori giganti, sostenendo l'idea che il cibo di scarsa qualit\u00e0 in un ambiente arido promuove l'evoluzione dei grandi erbivori. Carpenter ha sostenuto che altri vantaggi delle grandi dimensioni, come la relativa immunit\u00e0 dai predatori, il dispendio energetico inferiore e una maggiore durata della vita, sono probabilmente vantaggi secondari.\nL'ambiente oggi testimoniato dalla formazione Morrison in cui visse l\"Amphicoelias\" sarebbe assomigliato a una moderna savana anche se, poich\u00e9 le piante erbacee non sarebbero apparse fino al Cretacico superiore, erano probabilmente le felci le piante dominanti e quindi la principale fonte di cibo per l\"Amphicoelias\". Sebbene Engelmann \"et al.\" (2004) abbiano respinto le felci come fonte di cibo dei sauropodi a causa del loro contenuto calorico relativamente basso, Carpenter ha sostenuto che il sistema digerente sauropode, ben adattato per assimilare alimenti di bassa qualit\u00e0, consentiva il consumo di felci come parte preponderante della dieta sauropode. Carpenter ha anche notato che la presenza occasionale di grandi ceppi pietrificati indica la presenza di alberi ad alto fusto di altezza compresa tra i 20 e i 30 m, che sembrerebbero in conflitto con il contesto della savana. Tuttavia, gli alberi sono rari e, poich\u00e9 gli alberi ad alto fusto richiedono pi\u00f9 acqua di quanto l'ambiente della savana potrebbe generalmente fornire, probabilmente esistevano in tratti ristretti o come \"gallerie di foreste\" lungo fiumi e calanchi dove l'acqua poteva accumularsi. Carpenter ha ipotizzato che giganteschi erbivori come l\"Amphicoelias\" potessero aver usato l'ombra delle \"gallerie di foreste\" per mantenersi freschi durante il giorno, e provveduto alla maggior parte della loro alimentazione in aperta savana di notte."}
{"id": "1721695", "revid": "1568601", "url": "https://it.wikipedia.org/wiki?curid=1721695", "title": "Malinche", "text": "Il Matlacu\u00e9yetl (\"Matlalcueye\" o \"Matlalcu\u00e9itl\") in lingua n\u00e1huatl \"signora dalla gonna delle pietre verdi\", chiamato anche Malintzin, o La Malinche \u00e8 un vulcano dormiente di 4.420 m s.l.m.\nIl nome \"Matlacu\u00e9itl\" - cos\u00ec lo chiamavano gli antichi tlaxcalteca - era il nome della sposa del dio Tl\u00e1loc e dea dell'acqua portatrice di vita; ma all'arrivo degli spagnoli il nome cambi\u00f2 in Malintzin (La Malinche), in onore di Malinalli, la donna che aveva aiutato gli spagnoli come interprete.\n\u00c8 uno stratovulcano la cui ultima eruzione risale a circa 3.100 anni fa. Fa parte della Fascia Vulcanica Trasversale ed \u00e8 la sesta pi\u00f9 alta vetta del Messico. Si trova a cavallo degli Stati di Puebla e Tlaxcala: la vetta dista 22,4\u00a0km dalla citt\u00e0 di Tlaxcala e 28,3\u00a0km dalla citt\u00e0 di Puebla. \u00c8 situato nel Parco Nazionale La Malinche che ha un'estensione di 458,52\u00a0km\u00b2, il 68,5 % del quale appartiene allo Stato di Tlaxcala.\nAltre vette appartengono allo stesso massiccio: il picco Xaltonele, il cratere Xalapaxco e il pi\u00f9 noto Cuatlapanga, un vulcano di 2.900 m s.l.m. che si erge ai piedi del Matlacu\u00e9yetl, nello Stato di Tlaxcala tra i comuni di San Jos\u00e9 Teacalco e San Antonio Cuaxomulco."}
{"id": "1721698", "revid": "13945", "url": "https://it.wikipedia.org/wiki?curid=1721698", "title": "Campoligure", "text": ""}
{"id": "1721699", "revid": "1910023", "url": "https://it.wikipedia.org/wiki?curid=1721699", "title": "Nazionale Under-21 di calcio a 5 della Croazia", "text": "La nazionale di calcio a 5 croata Under-21 \u00e8 la rappresentativa di Calcio a 5 Under-21 della Croazia ed \u00e8 posta sotto l'egida della Federazione calcistica della Croazia. \nStoria.\nLa nazionale croata \u00e8 tra le 28 selezioni che hanno partecipato alle qualificazioni per il primo e unico campionato europeo di categoria, dove ha ottenuto l'accesso alla fase finale in Russia nel girone 7 battendo Macedonia e Armenia e pareggiando con i pari et\u00e0 della Repubblica Ceca."}
{"id": "1721700", "revid": "1494169", "url": "https://it.wikipedia.org/wiki?curid=1721700", "title": "Facolt\u00e0", "text": ""}
{"id": "1721706", "revid": "767487", "url": "https://it.wikipedia.org/wiki?curid=1721706", "title": "Al lupo al lupo", "text": "Al lupo al lupo \u00e8 un film del 1992 diretto ed interpretato da Carlo Verdone, affiancato nel cast da Francesca Neri e Sergio Rubini.\nTrama.\nVanni Sagon\u00e0, apprezzato pianista, durante un concerto nota tra il pubblico l'assenza del padre, noto poeta e scultore, sempre presente ai concerti del figlio. Recatosi a casa del padre, scopre che l'uomo non \u00e8 neanche l\u00ec, l'unico indizio \u00e8 l'assenza delle chiavi delle case in campagna e al mare di cui Vanni trova solo i duplicati che indicherebbero che il padre si trova in una delle due. Non avendo la patente, Vanni chiede alla sorella Livia, di accompagnarlo; Livia, in crisi col marito, dopo un iniziale rifiuto accetta pi\u00f9 per evitare di partire col marito per Parigi che per vera preoccupazione per il padre. Giunti alla casa in campagna Livia e Vanni vi trovano il fratello Gregorio, un musicista fallito che va avanti organizzando serate come DJ, che ha trasformato la casa in una discoteca per una delle sue serate.\nDopo una litigata tra Gregorio e Vanni, il DJ rivela ai fratelli di aver visto due giorni prima il padre, ma che questi dopo aver passato un intero pomeriggio seduto davanti a casa se ne era andato; sulla giacca abbandonata sulla sedia i tre trovano un invito a ritirare un premio letterario a Siena proprio per quel giorno. Mentre Gregorio e Vanni si recano a Siena, Livia decide di andare a cercare il padre alla casa al mare, casomai fosse li, ma in realt\u00e0 \u00e8 una scusa per andare dal suo amante Paolo, per comunicargli che non intende lasciare il marito per non perdere sua figlia. Intanto a Siena, Vanni e Gregorio constatano l'assenza del padre al premio letterario e dopo averlo ritirato al posto suo, chiamano Livia che gli fa credere di non aver trovato il padre neanche alla casa al mare; mentre i due stanno per tornare a Roma con l'intenzione di avvertire la Polizia, Vanni nota che le chiavi della casa al mare sono rimaste nell'auto di Gregorio - quindi Livia non le ha prese - e decidono di recarsi li.\nAnche Livia se ne accorge e per non essere scoperta si reca alla casa al mare, inseguita da Paolo; l\u00ec trova Vanni e Gregorio, che scoprono la relazione tra i due. Dopo che Gregorio ha convinto a modo suo Paolo a lasciare Livia, i tre cercano in casa indizi del padre, sar\u00e0 l'occasione per i tre per confrontarsi e per fare nuove scoperte; l'arrivo poi di vecchi amici dei tre porter\u00e0 all'ennesima lite tra Gregorio e Vanni, il quale vorrebbe che la musica del fratello non venisse associata alla sua per via dello stesso cognome, al punto di chiedergli di firmarsi col cognome della madre, facendolo passare di fatto come un figlio di padre ignoto. Gregorio su tutte le furie se ne va in spiaggia dove trova il cane del padre, che conduce i tre alla villa di Diamante, ex amante dell'uomo, la donna per cui questi aveva lasciato la moglie.\nLa donna rivela ai tre che l'uomo le aveva lasciato il cane, prima di allontanarsi per \"morire senza essere morto\". Comprendendo che il padre non vuole essere trovato i tre decidono di non proseguire le ricerche, prima per\u00f2 la donna vuole sentir Vanni suonare e durante l'esibizione del fratello al piano, Gregorio mostra tutta l'invidia nei suoi confronti per non essere mai stato bravo come lui. Le strade dei tre sembrano ormai sul punto di dividersi con Livia che riporter\u00e0 Vanni a Roma e Gregorio che deve recarsi per una serata in Versilia; ma Livia decide di portare Vanni da Gregorio per mostrare al fratello il lavoro di quest'ultimo e per evitare di riaffrontare subito i problemi familiari.\nIn discoteca, Livia d\u00e0 a Vanni una pasticca spacciandola per aspirina e in seguito a questo Vanni si lascia andare, chiedendo a Gregorio di aiutarlo ad andare per la prima volta con una donna; nel frattempo, Livia adesca un ragazzo sotto il nome di \"Marianna La Shampista\". La serata ricompatta finalmente i tre fratelli e la mattina dopo Livia dice agli altri due di sapere dove possa essere il padre. I tre infatti lo troveranno tra le montagne dove l'uomo ha deciso di passare gli ultimi anni della sua vita; mentre l'uomo spiega le sue ragioni ai tre figli li disegna come erano da bambini, quasi a volerli ricordare cos\u00ec.\nProduzione.\nL'attore Barry Morse, fu inizialmente scritturato, poi scartato, per \"Maledetto il giorno che t'ho incontrato\", cos\u00ec Verdone per sdebitarsi lo inser\u00ec nella pellicola. L'attore Barry Morse, che interpreta il padre Mario, \u00e8 pi\u00f9 conosciuto dal pubblico italiano per aver recitato nella serie televisiva degli anni 70, \"Spazio 1999\". Nel film \u00e8 doppiato dall'allora quarantenne Franco Zucca, pi\u00f9 giovane di due anni rispetto Carlo Verdone.\nIl film \u00e8 uno dei pi\u00f9 autobiografici di Carlo Verdone. Nella pellicola infatti il regista e attore interpreta Gregorio (suo secondo nome), primo di tre fratelli, con Vanni e Livia. Anche nella realt\u00e0 Carlo \u00e8 primo di tre fratelli, con Luca e Silvia, pi\u00f9 piccoli di 3 ed 8 anni. Nel film il padre si chiama Mario (Sagon\u00e0), proprio come Mario Verdone, pap\u00e0 di Carlo, Luca e Silvia. Nei primi giorni successivi la misteriosa scomparsa del padre, i tre figli scoprono un biglietto in una sua giacca in cui \u00e8 scritto che ricever\u00e0 un importante premio a Siena (al quale per\u00f2 non si presenter\u00e0). Si tratta di un episodio accaduto realmente, infatti Mario Verdone vinse il premio dell'Accademia Chigiana di Siena del 1948 per il libretto dell'opera lirica \"Il vecchio geloso\" di Carlo Savina.\nLe scene della casa al mare, sono girate a Cala di Forno.\nLa scena dei tre fratelli che fanno un bagno notturno nella vasca di acque termali \u00e8 stata girata nella \"Piazza delle sorgenti\" di Bagno Vignoni, frazione del comune di San Quirico d'Orcia, in provincia di Siena.\nNella scena finale ambientata su una baita situata sulle Alpi Apuane, durante le riprese si scaten\u00f2 una violenta tempesta d'aria che dur\u00f2 per tre giorni spazzando via il tetto della baita. Barry Morse, da professionista quale era, non si scompose e prosegu\u00ec la scena senza ausili esterni con la sola macchina da presa in funzione e rischiando con le forti raffiche di vento di venire quasi decapitato, mentre la troupe era uscita e Verdone raccont\u00f2 in varie interviste che la situazione suscit\u00f2 l'ilarit\u00e0 generale di tutti."}
{"id": "1721707", "revid": "109745272", "url": "https://it.wikipedia.org/wiki?curid=1721707", "title": "Nevado de Colima", "text": "Il Nevado de Colima (4.340 m s.l.m.), \u00e8 uno stratovulcano, non pi\u00f9 in attivit\u00e0, e si trova a soli 5\u00a0km dal pi\u00f9 attivo vulcano del Messico: il Volc\u00e1n de Fuego de Colima (3.860 m s.l.m.).\nSi trova quasi al limite occidentale della Fascia Vulcanica Trasversale, di cui fa parte, e, nonostante il suo nome, rientra nello Stato di Jalisco. Dal 1936 \u00e8 stato istituito il Parco Nazionale Nevado de Colima, un'area protetta che comprende i due vulcani contigui."}
{"id": "1721714", "revid": "834", "url": "https://it.wikipedia.org/wiki?curid=1721714", "title": "Caprimulgiformi", "text": ""}
{"id": "1721720", "revid": "7", "url": "https://it.wikipedia.org/wiki?curid=1721720", "title": "Chiusa Pesio", "text": ""}
{"id": "1721721", "revid": "228587", "url": "https://it.wikipedia.org/wiki?curid=1721721", "title": "Me", "text": ""}
{"id": "1721731", "revid": "1305772", "url": "https://it.wikipedia.org/wiki?curid=1721731", "title": "She's Got Issues", "text": "She's Got Issues \u00e8 un singolo della band punk Offspring. \u00c8 stato pubblicato sul loro quinto album, \"Americana\".\nDel singolo esistono tre copertine differenti. Tutte hanno la stessa grafica ma hanno dei colori di sfondo differenti: rosso, verde e blu.\nPer Dexter Holland il video della canzone \u00e8 uno dei peggiori mai fatti dalla band.\nHa raggiunto la posizione numero 11 nella classifica Billboard Modern Rock Tracks.\nStoria.\nLa canzone racconta della ragazza del narratore, una donna che si lamenta costantemente dei suoi problemi psicologici. Il narratore si \u00e8 stancato di lei, ed \u00e8 convinto che riuscirebbe ad uscirne se solo ci provasse veramente.\nVideo.\nIl video mostra una normale giornata di lavoro di una donna (impersonata da Zooey Deschanel).\nLei per\u00f2 trova queste cose della vita di ogni giorno preoccupanti e pericolose.\nQuesti suoi pensieri sono mostrati nel video sotto forma di cartoni animati paurosi, grotteschi."}
{"id": "1721733", "revid": "1568601", "url": "https://it.wikipedia.org/wiki?curid=1721733", "title": "Tacan\u00e1", "text": "Il Tacan\u00e1 \u00e8 un vulcano situato sul confine tra Chiapas e Guatemala che svetta dalla Selva Chapaneca. Con i suoi 4.064 metri sul livello del mare \u00e8 una delle principali cime della Sierra Madre de Chiapas.\nDecimo picco pi\u00f9 alto del Messico, e seconda vetta pi\u00f9 alta del Guatemala, raramente \u00e8 coperto di neve, e con i suoi pendii coperti da una fitta foresta rappresenta il confine naturale tra i due paesi. La sua ultima eruzione registrata risale al 1986.\nFa parte dell'Arco vulcanico dell'America centrale."}
{"id": "1721735", "revid": "666668", "url": "https://it.wikipedia.org/wiki?curid=1721735", "title": "Nazionale Under-21 di calcio a 5 dei Paesi Bassi", "text": "La nazionale Under-21 di calcio a 5 dei Paesi Bassi \u00e8 la rappresentativa di Calcio a 5 Under-21 dei Paesi Bassi ed \u00e8 posta sotto l'egida della Federazione calcistica dei Paesi Bassi. \nStoria.\nLa nazionale olandese \u00e8 stata tra le 28 selezioni che hanno partecipato alle qualificazioni per il primo e unico campionato europeo di categoria, dove ha ottenuto l'accesso alla fase finale in Russia nel girone 4 battendo Azerbaigian, Irlanda e Andorra."}
{"id": "1721758", "revid": "666668", "url": "https://it.wikipedia.org/wiki?curid=1721758", "title": "Nazionale Under-21 di calcio a 5 dell'Ucraina", "text": "La nazionale di calcio a 5 ucraina Under-21 \u00e8 la rappresentativa di Calcio a 5 Under-21 dell'Ucraina ed \u00e8 posta sotto l'egida della Federazione calcistica ucraina.\nStoria.\nLa nazionale ucraina \u00e8 stata tra le 28 selezioni che hanno partecipato alle qualificazioni per il primo e unico campionato europeo di categoria, dove ha ottenuto l'accesso alla fase finale in Russia nel girone 2 in Polonia, battendo i padroni di casa, la Lituania e la Romania."}
{"id": "1721761", "revid": "125358483", "url": "https://it.wikipedia.org/wiki?curid=1721761", "title": "Andrea Maffei (poeta)", "text": "Biografia.\nGli esordi.\nNato il 19 aprile 1798 a Molina di Ledro, in Trentino, trascorse i primi anni tra Riva del Garda, di cui il padre Filippo era pretore, Trento e l'Alto Adige. Dopo aver studiato dal 1811 al 1814 a Bologna, quale allievo di Paolo Costa, si trasfer\u00ec per un biennio a Monaco di Baviera, presso lo zio, l'abate Giuseppe Maffei, professore di letteratura italiana nella locale Universit\u00e0 e consigliere della famiglia reale bavarese. L'ambiente monacense, culturalmente vivacissimo, non solo gli permise di acquisire una piena padronanza della lingua ma anche di assorbire la conoscenza degli autori del romanticismo tedesco.\nNel 1818, tornato in Italia, esord\u00ec come traduttore pubblicando a Milano gli \"Idillj\" di Salomon Gessner, dedicati a Vincenzo Monti, che l'adolescente Maffei aveva conosciuto a Bologna frequentando con il padre, alto funzionario governativo, alcuni salotti della colta societ\u00e0, nei quali era entrato in contatto anche con il conterraneo Paride Zajotti e con Giovita Scalvini. La versione di Gessner, in terzine di armoniosi endecasillabi, riscosse grande successo, venne lodata sia dai conservatori della \"Biblioteca Italiana\" che dagli innovatori del \"Conciliatore\" ed ebbe numerosissime ristampe.\nConseguita nel 1820 la laurea in Giurisprudenza all'Universit\u00e0 degli Studi di Pavia, si spost\u00f2, quale impiegato nei primi gradi della burocrazia governativa, dapprima a Verona poi, nel 1823, a Venezia. Nel 1825 ottenne infine stabile trasferimento quale segretario presso il tribunale d'appello di Milano.\nNel frattempo, incitato dal Monti, aveva iniziato la versione del \"Messias\" di Klopstock, un cui primo saggio era apparso sulla \"Biblioteca Italiana\" nel 1821; nel 1823 si era poi dedicato alla traduzione, sempre dal tedesco, del poema epico \"Tunisiade\" del patriarca di Venezia e primate di Dalmazia Ladislao Pyrker, il quale si era rivolto a lui su consiglio di Antonio Rosmini. Al progetto aveva aderito poco dopo anche Vincenzo Monti che, su una versione letterale fornitagli dal Maffei, aveva messo in rima alcune centinaia di versi del poema. Negli anni seguenti, gli ultimi della sua vita, Monti esort\u00f2 pi\u00f9 volte il giovane amico e collaboratore a condurre a termine la versione del poema di Pyrker e in effetti Maffei, forse solo per un debito di riconoscenza nei confronti del suo \"secondo padre\", se ne occup\u00f2 a pi\u00f9 riprese, senza mai per\u00f2 pubblicarla integralmente.\nFu tuttavia la permanenza a Milano che gli permise di orientare decisamente i suoi interessi verso autori senz'altro a lui pi\u00f9 congeniali e pi\u00f9 atti a rispondere alle nuove istanze culturali. Thomas Moore e George Byron, ad esempio, la cui fama nell'Italia del primo Romanticismo sempre pi\u00f9 andava diffondendosi. Ma fu soprattutto a Friedrich Schiller, e in particolare alla sua produzione drammatica, che il traduttore dedic\u00f2 un sistematico impegno durante tutti i suoi anni milanesi. Con la versione del \"Teatro completo\" schilleriano, iniziata nel 1827 con la pubblicazione de \"La Sposa di Messina\", egli contribu\u00ec notevolmente - anche grazie al grande consenso ottenuto dalle versioni e alla cassa di risonanza fornita dalla pronta trasposizione sulle scene teatrali e musicali di molte di esse - non solo a far conoscere in Italia il grande drammaturgo tedesco, la cui opera era quasi ignota nella penisola proprio a causa della mancanza quasi completa di traduzioni, bens\u00ec a stimolare il dibattito culturale.\nAlla versione della \"Sposa di Messina\" erano seguite quelle della \"Maria Stuarda\" (1829), de \"La Pulzella d'Orl\u00e9ans\" (1830) e del \"Guglielmo Tell\" (1835), edite da Lampato. Quella del \"Don Carlos\" - lodata tra gli altri da Carlo Cattaneo sul suo \"Politecnico\" - fu invece pubblicata nel 1842 dall'editore Luigi Pirola che aveva ottenuto l'esclusiva su tutti i testi facendo al traduttore \"ponti d'oro\", come testimonia Marino Berengo nel suo volume sull'editoria milanese della Restaurazione. Il Teatro completo usc\u00ec alle stampe presso il Pirola in edizione di lusso, arricchita dalle incisioni dei pi\u00f9 quotati artisti, tra cui \"in primis\" Francesco Hayez. Le versioni del teatro schilleriano del Maffei avrebbero goduto per decenni di grande fortuna e di innumerevoli ristampe, destinate a non esaurirsi dopo la scomparsa del traduttore.\nIl Salotto Maffei.\nNel marzo 1832 Maffei spos\u00f2 la diciottenne Clara Carrara Spinelli, figlia del conte Giovan Battista, mediocre verseggiatore e precettore in casa Litta a Milano. Due anni pi\u00f9 tardi, nel 1834, per attenuare la solitudine della moglie, affranta per la morte a soli nove mesi dell'unica figlia, il letterato cominci\u00f2 ad aprire la propria casa agli scrittori e agli artisti a lui pi\u00f9 affettuosamente legati. Nacque cos\u00ec il Salotto Maffei che in breve tempo, grazie alla fama e all'ampia gamma di relazioni di Andrea e all'amabile accoglienza della giovanissima Clara, divenne un ineludibile punto d'incontro di aristocratici, intellettuali ed artisti, sia della penisola che provenienti dall'estero.\n\"Per un ventennio Andrea Maffei a Milano contava fra i potenti\", avrebbe scritto il corrivo, inesauribile memorialista Raffaello Barbiera nel suo \"Il salotto della contessa\" \"Maffei\", apparso nel 1894 e ristampato pi\u00f9 e pi\u00f9 volte; un libro che, per quanto rievocazione a posteriori e in pi\u00f9 intriso di mitopoiesi postrisorgimentale, ci permette, anche soltanto grazie al repertorio quanto mai variegato delle personalit\u00e0 che di casa Maffei furono ospiti, di immaginare quale ampia circolazione di idee ed esperienze ad essa facesse capo. Vivacissimo e cosmopolita, era un salotto in grado di offrire il pi\u00f9 aggiornato dibattito in ambito non solo letterario ma anche artistico e musicale. Maffei infatti, mediatore per eccellenza di reciproche suggestioni, aveva rapporti privilegiati oltre che con uomini di lettere anche con artisti e musicisti.\nPer quanto concerne gli esponenti delle arti figurative non si pu\u00f2 non citare per primo Francesco Hayez, il maggior rappresentante della pittura romantica italiana. Hayez fu fin dall'inizio tra i pi\u00f9 affezionati ospiti del salotto, sulle cui pareti apparivano tra l'altro due suoi dipinti: un delizioso ritratto della giovane contessa Clara e, in massima evidenza, \"Valenza Gradenigo davanti agli inquisitori\", il primo soggetto di storia veneziana dell'artista, eseguito nel 1835 per l'amico e consigliere. Per Hayez Maffei era infatti, e rest\u00f2 per molti anni, un insostituibile consulente nelle scelte tematiche e iconografiche, come testimoniava Camillo Boito ( \"...Andrea Maffei lo consigliava nella scelta delle allegorie, gli dava soggetti, gli mandava le parole delle romanze, che l'artista invece di mettere in musica metteva in pittura\") e come \u00e8 stato ampiamente dimostrato in tempi pi\u00f9 recenti da Fernando Mazzocca, il pi\u00f9 reputato studioso hayeziano. Direttamente ispirato a \"Le veneziane\" di Maffei \u00e8 il \"Trittico della Vendetta\" di Hayez. \nMolti altri furono per\u00f2 gli artisti chiaramente debitori a Maffei non solo di parecchie scelte tematiche ma anche di buona parte della loro consacrazione critica. Basti citare lo scultore Vincenzo Vela e il pittore Giuseppe Bertini, che egli ebbe l'opportunit\u00e0 di seguire e orientare fin dall'inizio della loro carriera. Una carriera, per loro e per altri, promossa anche grazie all'intensa attivit\u00e0 critica svolta dal letterato illustrando personalmente o facendo illustrare da intellettuali a lui vicini le opere sui periodici e sulle strenne pi\u00f9 accreditate, in particolare sulle raffinate pagine illustrate delle \"Gemme d'Arti Italiane\" che egli stesso diresse per alcuni anni.\nPer quanto riguarda la musica Maffei era in stretta relazione, grazie alle sue entrature negli ambienti teatrali e melodrammatici - che s'erano presto largamente valsi delle sue versioni - con impresari, critici e librettisti. Era inoltre in familiarit\u00e0 con i compositori pi\u00f9 famosi, tra i quali basti qui citare Rossini, Bellini e Donizetti. Nel 1835, quando Bellini cess\u00f2 di vivere a Puteaux, presso Parigi, fu Maffei a scrivere, su richiesta dell'editore Ricordi, i versi del \"Lamento per la morte di Bellini\", musicato da Donizetti e dedicato a Maria Malibran, eccezionale interprete di opere belliniane.\nGiuseppe Verdi entr\u00f2 per la prima volta nel salotto \"nei primi mesi del 1842\", secondo quanto egli stesso scrisse in poche righe inviate cinquant'anni dopo, nel 1892, al Barbiera, che stava raccogliendo notizie per il suo libro. Divenuto in breve uno degli ospiti pi\u00f9 assidui del ritrovo, che proprio allora si era trasferito da via Tre Monasteri a piazza Belgiojoso, il giovane musicista trov\u00f2 in Andrea Maffei una guida preziosa, in grado non solo di introdurlo in tutti gli ambienti che pi\u00f9 contavano, ma anche di orientarne e plasmarne gli interessi. Tutto il cosmopolitismo culturale di cui il letterato era, come traduttore, il maggior intermediario in Italia entr\u00f2 via via tra le scelte operate o comunque vagliate dal compositore. Maffei, oltre a scrivere il testo di alcune romanze da camera verdiane (\"Il tramonto, Ad una stella, Brindisi\", Milano 1845 ), fu, negli anni che precedettero il '48, una figura onnipresente a fianco dell'amico, disponibile anche nel redigere gli \"sbozzi\" preliminari delle opere in gestazione e nell'intervenire, quando necessario, sugli stessi libretti.\nDell'intimit\u00e0 dei rapporti tra Andrea Maffei e Giuseppe Verdi \u00e8 testimonianza il fatto che nel giugno 1846 Verdi fu, insieme a Giulio Carcano, testimone dell'Atto di separazione tra Andrea e la moglie Clara, gi\u00e0 legata sentimentalmente a Carlo Tenca, uno degli ospiti del salotto. Atto steso, in veste di notaio, da un altro caro amico, Tommaso Grossi. Si aggiunga che subito dopo Verdi rest\u00f2 vicinissimo a Maffei, inconsolabile, a Recoaro, dove soggiornarono insieme per quasi un mese e dove maturarono i progetti del \"Macbeth\" e dei \"Masnadieri.\" Per \"I Masnadieri\" il musicista riusc\u00ec addirittura a convincere l'amico, che fino a quel momento aveva preferito restare discretamente nell'ombra, a uscire allo scoperto come librettista, adattandosi a scrivere il libretto per musica del dramma schilleriano, da lui appena tradotto e pubblicato. Per quanto riguarda il \"Macbeth\" la costante vicinanza, a Firenze, durante gran parte del percorso creativo dell'opera, tra Verdi e Maffei ( il quale si occup\u00f2 tra l'altro della completa revisione del libretto che, pur essendo stato affidato a Francesco Maria Piave, usc\u00ec alla fine anonimo) sort\u00ec esiti sorprendenti, traducendosi -- come ha scritto Luigi Baldacci - nell'\"operazione drammaturgica pi\u00f9 culturalmente avanzata che il teatro dell'opera avesse tentato fino allora nei confronti di Shakespeare\".\nRestando al rapporto di Maffei con la musica accenniamo soltanto al rilievo che egli ebbe nel campo della lirica vocale da camera, prestando i suoi versi a innumerevoli composizioni sia di musicisti pi\u00f9 o meno prestigiosi (gi\u00e0 si \u00e8 detto delle romanze per Verdi ed accennato a Rossini e Donizetti) che di maestri di canto, strumentisti, dilettanti e allievi di conservatorio. Per l'argomento, variegato e ricco di nomi, si rimanda agli \"Atti\" del Convegno di studio \"Andrea Maffei e la romanza da camera dell'Ottocento.\" Se nell'ambito suddetto ritroviamo soprattutto il letterato autore di componimenti poetici originali, fu invece ancora il traduttore a confrontarsi con Jacob Meyerbeer, considerato il maggior rappresentante del \"grand-op\u00e9ra.\" Nel 1847 il Meyerbeer, per il tramite di Peter Lichtenthal, che viveva a Milano, affid\u00f2 a Maffei l'incarico della traduzione della tragedia \"Struensee\" del fratello Michael Beer, morto prematuramente. Ma i rivolgimenti del '48 evidentemente ne bloccarono il compimento. Fu infatti soltanto nel 1863 che \"Struensee\", tragedia in 5 atti tradotta per le scene italiane da Andrea Maffei, usc\u00ec alle stampe presso Ricordi, corredata dalla musica dello stesso Meyerbeer. Essa fu rappresentata per la prima volta dalla compagnia teatrale di Ernesto Rossi al Teatro della Canobbiana nel 1865.\nLa partecipazione alle \"Cinque giornate\".\nNel 1848 anche Maffei, nonostante la moderazione della sua indole, apparve contagiato dal clima di entusiasmo che caratterizz\u00f2 le 5 Giornate, tra i cui promotori prima e combattenti poi c'erano molti dei pi\u00f9 giovani amici che erano stati frequentatori del suo salotto. E non manc\u00f2 di dare il suo concreto apporto alla sommossa \"costruendo barricate in piazza Belgiojoso e in via degli Omenoni e del Morone\", come risulta dal Diploma di conferimento, nel 1885, della medaglia commemorativa ai combattenti delle 5 Giornate di Milano. Venne inoltre incaricato dal Governo provvisorio di scrivere un \"Inno\" per la solenne benedizione delle bandiere; inno che, pubblicato su foglio volante in data 22 marzo 1848, egli invi\u00f2 a Parigi \"al mio Verdi per farne una musica popolare\", come si legge in una lettera scritta in quei giorni all'amico genovese Stefano Prasca. In maggio sottoscrisse il manifesto programmatico della \"Societ\u00e0 dell'Unit\u00e0 d'Italia\" della sua antica amica Cristina di Belgiojoso, la quale un mese prima era entrata in Milano su un cavallo bianco, sventolando il tricolore e alla testa di un drappello di giovani napoletani. Nel frattempo, coerentemente, egli aveva chiesto lo svincolo dalla cittadinanza austriaca, come risulta nel Verbale della seduta del Governo provvisorio lombardo del 2 maggio 1848.\nNel 1849, ormai allontanatasi ogni speranza di riscatto, Maffei s'allontan\u00f2 dalla citt\u00e0 per un lungo viaggio all'estero: dopo un soggiorno estivo in Baviera presso lo zio Giuseppe nel castello del duca Massimiliano sul lago di Starnberg egli fece tappa in varie citt\u00e0 della Germania visitandone \"i tesori d'arte\" e rimandando a pi\u00f9 riprese il ritorno in Italia. \"Io sono libero come l'aria\", scriveva all'amico fraterno Antonio Gazzoletti nel gennaio 1850, comunicandogli di aver \"dato un calcio all'impiego\".\nLa produzione lirica e le traduzioni.\nDopo il ritorno a Milano gli venne offerto di subentrare a Luigi Carrer, deceduto, quale direttore del Museo Correr di Venezia ma non volendo porsi \"di nuovo una catena\" - come scriveva a Jacopo Cabianca - rifiut\u00f2, cercando invece, seppur inutilmente, di far ottenere l'incarico al carissimo Giulio Carcano, che dopo il '48 si trovava in difficolt\u00e0 economiche. In realt\u00e0 probabilmente egli stava gi\u00e0 meditando di prendere residenza a Riva del Garda, vicino ai luoghi natali. La morte, avvenuta nel 1851 a Milano, del fratellastro Giovan Battista Col\u00f2, da sempre a lui molto vicino, ebbe non poco peso nel rendere operativa questa risoluzione: \"Era l'unico del mio sangue che mi faceva dimenticare la solitudine d'ogni affetto domestico\", scriveva desolato a Francesco Hayez. Presa dunque in affitto, in quello stesso anno, un'abitazione nella cittadina benacense vi fece trasferire i suoi mobili e la sua ricca collezione d'arte, che ben presto cominci\u00f2 a essere segnalata, per la sua importanza, in tutte le Guide della localit\u00e0. Da quel momento fu la famiglia de Lutti, nobile e ospitale, a divenire il suo pi\u00f9 stabile riferimento affettivo. Ed egli contraccambi\u00f2 l'affezione dimostratagli con una dedizione assoluta, volta specialmente a sostenere le doti intellettuali dei giovani figli dei suoi ospiti: Francesca, che orient\u00f2 nella vocazione letteraria, patrocinando tra l'altro la pubblicazione dei suoi scritti presso l'editore Le Monnier di Firenze, e Vincenzo, del quale incoraggi\u00f2 invece le doti musicali, adoperandosi per farlo conoscere negli ambienti milanesi e riuscendo addirittura, nel 1858, a far rappresentare alla Scala un suo melodramma, il \"Berengario d'Ivrea\".\nLa riacquistata serenit\u00e0 indusse il letterato a dedicarsi con maggiore assiduit\u00e0 a una produzione poetica propria, prima confinata, dato l'impegno dominante di traduttore, in ambito minore e spesso occasionale. Nacque cos\u00ec il volume \"Dal Benaco\", con versi ispirati in buona parte al lago di Garda. Ma presto egli aveva ripreso anche la pratica del tradurre, scegliendo autori gi\u00e0 frequentati negli anni milanesi, in particolare Byron, di cui uscirono alle stampe nel 1853 le novelle in versi \"Parisina\" e il \"Prigioniero di Chillon\" (dedicate rispettivamente a Giuseppe Bertini e a Vincenzo Vela) e il mistero \"Cielo e Terra\" ( intitolato a Francesco Hayez). Del 1859 fu invece la pubblicazione degli \"Adoratori del fuoco\" di Thomas Moore, con una dedica in versi a Giuseppe Verdi. Il lavoro pi\u00f9 assiduo fu tuttavia rivolto a un'altra opera inglese, il \"Paradiso perduto\" di John Milton, testo gi\u00e0 affrontato a pi\u00f9 riprese negli anni precedenti ma rimasto incompiuto. La versione, che il traduttore considerava \"l'ultimo mio lavoro e il pi\u00f9 importante\", come risulta da una lettera a donna Clara de Lutti, vide la luce a Torino nel 1857.\nPur continuando ad alternare la dimora a Riva del Garda con frequenti soggiorni in altre citt\u00e0, specie Milano e Venezia, Maffei intensific\u00f2 in questo periodo le sue visite a Firenze, dove, fin dal 1840, egli aveva intrecciato duraturi rapporti con l'ambiente intellettuale toscano, in particolare con Giovan Battista Niccolini, Gino Capponi, Giuseppe Montanelli, Giuseppe Giusti, che lo avevano in grande stima com'\u00e8 testimoniato, tra l'altro, dagli intensi scambi epistolari. Una spinta decisiva nel porre Firenze ancor pi\u00f9 al centro dei suoi interessi giunse dalla relazione sempre pi\u00f9 profonda di connubio intellettuale e di collaborazione editoriale instaurata, in particolare negli anni in cui la citt\u00e0 divenne capitale del nuovo Regno d'Italia, con Felice Le Monnier. Se da una parte il letterato gli cedette i diritti di pubblicazione delle sue opere (sia delle versioni che dei versi originali), fu invece l'editore a volerlo inserire, quale fidato confidente e prezioso intermediario culturale, come azionista nella Societ\u00e0 dei Successori Le Monnier, costituitasi nel 1865 e presieduta dal barone Bettino Ricasoli. Per molti anni il catalogo della Biblioteca Nazionale lemonneriana non solo si arricch\u00ec delle tante edizioni e ristampe delle opere del poeta trentino, ma anche dei nomi di letterati a lui vicini, compresi parecchi giovani cui egli dava la possibilit\u00e0 di farsi conoscere entrando in una collana prestigiosa.\nNel volume \"Gemme straniere,\" pubblicato da Le Monnier nel 1860, apparvero anche un buon numero di romanze di Goethe, l'autore tedesco che pi\u00f9 avrebbe impegnato il traduttore negli anni successivi. Nel 1864 usc\u00ec il poemetto goethiano \"Arminio e Dorotea\", mentre nel 1866 fu la volta della versione della prima parte del \"Faust\". Il testo era preceduto da un lungo discorso critico di Eugenio Checchi, uno dei giovani che Maffei maggiormente contribu\u00ec a introdurre nell'ambito culturale ed editoriale e che divenne il suo pi\u00f9 fedele seguace durante tutto l'ultimo ventennio della vita.\nNella primavera del 1869, mentre si trovava a Firenze per curare la stampa del \"Faust\" completo, il traduttore venne colpito da una seria forma di carbonchio, che fece temere per la sua vita. In quell'occasione la moglie Clara raggiunse immediatamente la citt\u00e0 e per quasi due mesi l'assistette amorosamente in ospedale. A partire da quel momento i rapporti tra Andrea e Clara tornarono frequenti e affettuosi e tali restarono per tutti gli anni successivi.\nIl \"Faust\" usc\u00ec alle stampe entro il 1869 e la versione fu accolta, come al solito, con molto favore dalla critica e dai lettori. Ma di l\u00ec a poco la celebrit\u00e0 del Maffei traduttore dovette subire il velenoso attacco del giovane napoletano Vittorio Imbriani. L'Imbriani, dopo aver cercato di dimostrare che \u00abIl \"Fausto\" di Goethe \u00e8 un capolavoro sbagliato, \u00e8 l'aborto di un capolavoro\u00bb, si scagliava, in un saggio successivo, contro la traduzione maffeiana, giungendo a concludere che \u00abla bella fama del Maffei l'\u00e8 usurpata\u00bb. La stroncatura, apparsa inizialmente sulla rivista \"Umbria e Marche\" (1869-70, vol.II), poi ristampata nel volume \"Fame usurpate\" del 1877- in cui il critico si sarebbe accanito anche contro la poesia di Aleardo Aleardi e Giacomo Zanella - non turb\u00f2 pi\u00f9 di tanto il traduttore, che scriveva a Le Monnier: \u00ab...il dente d'un idrofobo che d\u00e0 di morso fino al Goethe spero non potr\u00e0 sfiorarmi la pelle, n\u00e9 far marcire ne' tuoi magazzeni i volumi delle mie opere\u00bb. E non fren\u00f2 certamente la sua operosit\u00e0 dal momento che gi\u00e0 nel 1870 egli complet\u00f2, con la pubblicazione del \"Manfredo\", la versione del teatro di Byron.\nUn posto a s\u00e9 ebbe, nello stesso periodo, la versione delle \"Odi\" di Anacreonte. Non soltanto per la scelta di un antico poeta greco (in realt\u00e0 l'idea, gi\u00e0 fattagli balenare da Andrea Mustoxidi addirittura ai tempi degli esordi come traduttore degli \"Idillj\" di Gessner, detto \"l'Anacreonte della Germania\", era tornata a galla in relazione alla pubblicazione, da lui patrocinata presso Le Monnier, della traduzione dell\"Odissea\" di Paolo Maspero, suo medico ed amico), quanto piuttosto per la peculiarit\u00e0 dell'iniziativa. Maffei aveva infatti stipulato con Giulio Ricordi una convenzione secondo la quale si sarebbe incaricato personalmente di chiedere ai pi\u00f9 rinomati pittori l'illustrazione dei capilettera e ai pi\u00f9 noti musicisti di musicare i testi di parte delle \"Odi\", realizzando quel \"connubio delle arti\" che era, da sempre, il suo ideale. Dopo lunghe trattative, documentate nei carteggi dell'Archivio storico Ricordi, si giunse alla fine del 1873 alla pubblicazione, definita \"unica nel suo genere\", del prezioso volume.\nUn grande dinamismo e un vivace interesse per tutte le manifestazioni culturali contraddistinsero anche nell'et\u00e0 pi\u00f9 avanzata il letterato. Il cui impegno di traduttore era accompagnato dalle frequenti riduzioni per le scene teatrali dei testi, di cui s'incaricava personalmente, dalla collaborazione a diverse riviste letterarie e anche dalla composizione di versi originali, spesso recitati nelle tante riunioni intellettuali cui era invitato nelle varie citt\u00e0 in cui continu\u00f2, ormai ultraottantenne, a soggiornare. La reputazione di cui il \"principe de' traduttori\" godeva fece s\u00ec che, tra l'altro, egli fosse scelto come rappresentante ufficiale in occasioni di rilevante valore simbolico: gi\u00e0 nel 1865 aveva partecipato quale incaricato della citt\u00e0 di Riva del Garda e dell'Istituto lombardo di scienze, lettere e arti alle imponenti celebrazioni del VI Centenario della nascita di Dante Alighieri a Firenze; nel 1871 il ministro dell'istruzione pubblica Cesare Correnti (i rapporti col quale risalivano agli anni milanesi del salotto) lo incaric\u00f2 ufficialmente di rappresentare la nazione italiana nel trasporto delle ceneri di Ugo Foscolo in Santa Croce; nel 1873 rappresent\u00f2 ancora Riva del Garda nei solenni funerali di Alessandro Manzoni; nel 1874 l'Accademia della Crusca, quale Socio ma soprattutto in quanto \"artefice pi\u00f9 gentile di versi che oggi vanti l'Italia\", lo deleg\u00f2 suo rappresentante alle feste commemorative del V Centenario del Petrarca ad Arqu\u00e0 e a Padova.\nSi moltiplicavano nel contempo i titoli accademici e le cariche onorifiche, pubbliche e private, fino alla nomina a Senatore del Regno nel 1879, a cittadino onorario di Firenze nel 1880, a Cavaliere dell'Ordine civile di Savoia nel 1883.\nProsegu\u00ec intensamente, anche nell'ultimo decennio della lunga vita, la sua attivit\u00e0 di traduttore. L\"Ifigenia in Tauride\" (1874) e le \"Elegie romane\" (1875) conclusero il ciclo delle versioni goethiane. Tra gli altri autori tedeschi di rilievo resi in italiano \u00e8 da ricordare Heinrich Heine, di cui tradusse le tragedie \"Ratcliff\" (1875), dedicata all'affezionatissimo giovane commediografo Achille Torelli, che la mise in scena, e \"Almansor\" (1876). E anche Franz Grillparzer di cui dette alle stampe nel 1877 l\"Avola\" (che per\u00f2 aveva gi\u00e0 proposto a Verdi nel 1846 durante gli \"ozi\" di Recoaro, fornendogliene un abbozzo) e nel 1879 la \"Medea\".\nLa progressiva scomparsa, anno dopo anno, di gran parte dei suoi antichi amici ma anche di alcuni dei pi\u00f9 giovani letterati che egli aveva indirizzato e sostenuto lo faceva spesso sentire, come lamentava in lettere e in componimenti poetici, un sopravvissuto. Ci\u00f2 non gli impediva tuttavia di continuare a essere vicino a tanti giovani che vedevano in lui il depositario ideale di un'epoca quasi leggendaria, che aveva prodotto grandi figure e grandi eventi. Gi\u00e0 si \u00e8 accennato a Eugenio Checchi e ad Achille Torelli, ma possiamo aggiungere Giulio Piccini, Vittoria Aganoor, Ferdinando Galanti, Alinda Bonacci Brunamonti... N\u00e9 si pu\u00f2 dimenticare il musicista Pietro Mascagni di cui Maffei guid\u00f2 in modo sostanziale gli esordi.\nLe ultime traduzioni di Maffei (\"Lara, Mazeppa, Giaurro\" di Byron) e l'ultima raccolta di versi originali (\"Affett\"i), risultano pubblicati a Milano dall'editore Ulrico Hoepli, il giovane e intraprendente intellettuale svizzero che, trasferitosi nella capitale lombarda, vi aveva fondato una innovativa casa editrice. Proprio a Ulrico Hoepli - presso il quale molte sue versioni avrebbero continuato a essere ristampate per molti anni - il letterato volle dedicare un'epistola poetica da porsi innanzi, quale affettuosa dedica, a una ennesima riedizione degli \"Amori degli angeli\" di Thomas Moore, in corso di stampa alla fine del 1885. La composizione \u00e8 datata 23 novembre 1885, ovvero solo 4 giorni prima della morte di Maffei (cfr. \"Le due ultime poesie di Andrea Maffei\", in Miscellanea Teza, Bibl. Marciana di Venezia).\nIl 27 novembre 1885 infatti egli cess\u00f2 di vivere nell'Albergo Bella Venezia di piazza San Fedele, dove da quasi un trentennio alloggiava quand'era a Milano, assistito dall'amico medico Andrea Verga. Dopo le esequie solenni la salma fu trasportata a Riva del Garda e fu sepolta nella cappella della villa della famiglia de Lutti. Famiglia cui Maffei aveva lasciato, per volont\u00e0 testamentaria, tutti i suoi beni, comprese le sue carte, la ricchissima biblioteca e la preziosa collezione d'arte."}
{"id": "1721769", "revid": "149485", "url": "https://it.wikipedia.org/wiki?curid=1721769", "title": "Oh Super Jump", "text": ""}
{"id": "1721788", "revid": "196390", "url": "https://it.wikipedia.org/wiki?curid=1721788", "title": "Shinichiro Tomonaga", "text": ""}
{"id": "1721793", "revid": "666668", "url": "https://it.wikipedia.org/wiki?curid=1721793", "title": "Nazionale Under-21 di calcio a 5 della Spagna", "text": "La nazionale di calcio a 5 spagnola Under-21 \u00e8 la rappresentativa di Calcio a 5 Under-21 della Spagna ed \u00e8 posta sotto l'egida della Real Federaci\u00f3n Espa\u00f1ola de F\u00fatbol. \nStoria.\nLa nazionale spagnola \u00e8 stata tra le 28 selezioni che hanno partecipato alle qualificazioni per il primo e unico campionato europeo di categoria, dove ha ottenuto l'accesso alla fase finale in Russia nel girone 3 giocato tra le mura amiche di Madrid, superando brillantemente Grecia, Slovacchia e Svizzera, senza subire reti.\nRosa.\nAllenatore:Federico Vidal"}
{"id": "1721796", "revid": "1311571", "url": "https://it.wikipedia.org/wiki?curid=1721796", "title": "Dogma di Anfinsen", "text": "Il dogma di Anfinsen, conosciuto anche come ipotesi termodinamica di Anfinsen, \u00e8 un postulato della biologia molecolare espresso dal premio Nobel per la chimica Christian B. Anfinsen. Il dogma afferma che, almeno per le piccole proteine globulari, la struttura nativa \u00e8 determinata solamente dalla sequenza di amminoacidi che costituiscono la proteina. Ci\u00f2 equivale a dire che, nelle condizioni ambientali (temperatura, concentrazione del solvente e composizione, ecc.) alle quali avviene il ripiegamento proteico, la struttura nativa corrisponde a un unico minimo di energia libera, stabile e cineticamente accessibile.\nAnalizzando le tre condizioni relative al minimo di energia libera:\nCome la proteina raggiunga questa struttura rientra nel campo di studio del ripiegamento proteico, che si basa un dogma correlato chiamato paradosso di Levinthal. Il paradosso di Levinthal afferma che il numero di conformazioni possibili disponibili per una data proteina \u00e8 astronomicamente grande. Effettivamente, questo rende la predizione computazionale della struttura proteica tramite la valutazione di tutte le possibili configurazioni irrealizzabile persino per proteine relativamente piccole.\nInoltre, alcune proteine hanno bisogno dell'assistenza di un'altra classe di proteine chiamate chaperoni molecolari per realizzare un avvolgimento corretto. \u00c8 stato suggerito che ci\u00f2 contraddirebbe il dogma di Anfinsen, tuttavia questi non sembrano influenzare lo stato finale della proteina, piuttosto agirebbero principalmente prevenendo l'aggregazione di diverse molecole proteiche prima che la proteina vada incontro al ripiegamento."}
{"id": "1721803", "revid": "123302936", "url": "https://it.wikipedia.org/wiki?curid=1721803", "title": "Federalismo fiscale", "text": "Il federalismo fiscale \u00e8 una dottrina politico-economica volta a instaurare una proporzionalit\u00e0 diretta fra le imposte riscosse da un certo ente territoriale (Comuni, Province, Citt\u00e0 metropolitane e Regioni) e le imposte effettivamente utilizzate dall'ente stesso. Tale sistema, integrato e coordinato tra i vari livelli di governo dello Stato, prende il nome di fisco federale.\nDescrizione.\nNella scienza delle finanze.\nCome sottoramo della scienza delle finanze, il \"federalismo\" fiscale si occupa di \"comprendere quali tra le competenze e gli strumenti fiscali del governo dovrebbero essere centralizzate e quali dovrebbero essere poste nella sfera dei livelli decentrati\" (Oates, 1999). In altre parole, \u00e8 lo studio di come le competenze (spese) e gli strumenti fiscali (entrate) sono assegnate tra i diversi livelli (in verticale) dell'amministrazione.\nUna parte importante del suo oggetto \u00e8 il sistema di trasferimenti o sovvenzioni con cui un governo centrale condivide le entrate fiscali con i livelli inferiori. I governi federali spesso usano questo potere per far rispettare alcune norme nazionali. Ci sono due tipi principali di trasferimento, condizionato e incondizionato. Un trasferimento condizionato da un ente federale a un ente locale o un territorio, comporta un certo insieme di condizioni. Un esempio pu\u00f2 essere un trasferimento destinato alla sanit\u00e0. Per ricevere questo tipo di trasferimento, il livello pi\u00f9 basso di governo deve accettare le indicazioni di spesa del governo federale. Il secondo tipo di sovvenzione, incondizionato, di solito \u00e8 un trasferimento in denaro o un'assegnazione di entrate fiscali, senza istruzioni di spesa. Un esempio sarebbe un versamento di perequazione federale.\nSi pu\u00f2 osservare che l'idea di federalismo fiscale non \u00e8 rilevante unicamente per i governi federali o confederali, ma per tutti i tipi di governi, compresi quelli unitari. Il concetto di federalismo fiscale non deve essere associato con il solo decentramento fiscale nelle federazioni ufficiali, ma \u00e8 applicabile anche a Stati non federali (privi di una costituzione di tipo federale), nel senso che essi comprendono diversi livelli di governo che dispongono di fatto di un'autorit\u00e0 decisionale. Questo per\u00f2 non significa che tutte le forme di governo sono \"fiscalmente federali\", significa solo che il federalismo fiscale '\u00e8 un insieme di principi, che possono essere applicati a tutti i paesi che tentano un decentramento fiscale'.\nIn realt\u00e0, il federalismo fiscale \u00e8 un quadro normativo generale per l'assegnazione delle funzioni ai diversi livelli di governo e di adeguati strumenti fiscali per svolgere queste funzioni. Due domande sorgono spontanee: (a) Come differiscono i paesi federali e non federali rispetto al 'federalismo' o 'decentramento' fiscale e (b) Che relazione sussiste tra federalismo fiscale e decentramento fiscale? Chanchal Kumar Sharma, chiarisce: Mentre il federalismo fiscale costituisce \"un insieme di principi guida, un concetto guida\", che aiuta nella progettazione di rapporti finanziari tra i livelli nazionali e subnazionali del governo, il decentramento fiscale, dall'altro \u00e8 un processo di applicazione di tali principi. I paesi federali e non federali differiscono per il modo in cui sono applicati tali principi. L'applicazione si differenzia perch\u00e9 i governi federali e unitari differiscono nel loro contesto politico e legislativo, e quindi offrono differenti opportunit\u00e0 di decentramento fiscale.\nIl rapporto tra organi del governo centrale e inferiori a quello centrale ha un profondo effetto sull'efficienza ed equit\u00e0 all'interno del governo e sulla stabilit\u00e0 macroeconomica del paese. Il ruolo della rete OCSE sulle relazioni fiscali fra i vari livelli di governo \u00e8 di fornire dati e analisi su questi rapporti tra le organizzazioni a diversi livelli di governo.\nDecentramento fiscale.\nLa dispersione delle responsabilit\u00e0 finanziarie \u00e8 una componente fondamentale del decentramento. Per svolgere le funzioni decentrate in modo efficace, i governi locali e le organizzazioni private devono avere un adeguato livello di entrate-siano esse finanziate direttamente a livello locale o trasferite dal governo centrale-nonch\u00e9 la facolt\u00e0 di prendere decisioni sulle spese. Il decentramento fiscale pu\u00f2 assumere molte forme, tra cui \nIn molti paesi in via di sviluppo i governi locali o le unit\u00e0 amministrative possiedono l'autorit\u00e0 legale di imporre tasse, ma la base imponibile \u00e8 cos\u00ec debole e la dipendenza dai sussidi del governo centrale cos\u00ec radicata che non si tenta di esercitare tale autorit\u00e0.\nIl federalismo fiscale: l'approccio federale alla \"governance\".\nNel linguaggio comune, gli aspetti politici e costituzionali (ad esempio, dare ai cittadini o ai loro rappresentanti eletti pi\u00f9 potere nelle decisioni politiche, costituire entit\u00e0 politiche subnazionali per il processo decisionale e renderle politicamente responsabili nei confronti dell'elettorato locale, che comporta spesso riforme costituzionali o legislative quali la rappresentazione degli Stati membri, il rafforzamento delle legislature, la creazione di unit\u00e0 politiche locali insieme con l'incoraggiamento di partiti politici pluralistici) sono considerati cruciali per il federalismo.\nPartendo dal caso indiano lo studioso Chanchal Kumar Sharma sostiene invece che \u00e8 la parte fiscale del federalismo (federalismo fiscale), che \u00e8 fondamentale per il dinamismo federale. Questo perch\u00e9 il federalismo non \u00e8 una dotazione fissa di sfere di autonomia centrali e provinciali (come ipotizzato nei modelli federali delle finanze) o un particolare insieme di ripartizione dei poteri tra governi, ma \u00e8 un processo, strutturato da un insieme di istituzioni, attraverso il quale l'autorit\u00e0 \u00e8 distribuita e ridistribuita.\nUn sistema federale \u00e8 \"un approccio equilibrato tra le forze contrastanti di centralizzazione e decentramento per combinare i vantaggi politici ed economici dell'unit\u00e0 pur mantenendo l'identit\u00e0 delle unit\u00e0 subnazionali\" (Sharma, 2005). I principi fiscali federali guidano la modalit\u00e0 in cui i confini, le assegnazioni, il livello e la natura dei trasferimenti dovrebbero essere rivisti di volta in volta per garantire l'efficienza e talora l'equit\u00e0. Quindi il federalismo fiscale fornisce gli strumenti per \"l'applicazione del principio federale in materia di governance, che risiede nella sua capacit\u00e0 di equilibrare le forze contrastanti di centralizzazione e decentramento \"(Sharma, 2005b: 177). Nell'era della globalizzazione, quando il decentramento fiscale \u00e8 in voga, tutti i paesi (federali o no) stanno applicando ci\u00f2 che pu\u00f2 essere chiamato, nelle parole di Sharma (2005b) \"l'approccio federale alla \"governance\" \".\nL'unica differenza \u00e8 che nei Paesi federali i governi subnazionali possono essere coinvolti in processi decisionali attraverso una sede appropriata politica o costituzionale, mentre il governo centrale pu\u00f2 dominare abbastanza pesantemente in un paese unitario. Non \u00e8 quindi una sorpresa, sostiene Sharma (2005b: 177, 2008), se la letteratura sul federalismo fiscale \u00e8 lontana dall'asse centralizzazione/decentralizzazione. \"Lo scopo finale non \u00e8 quello di decentrare solo per gusto di farlo, ma di assicurare il buongoverno.\" Cos\u00ec, nel federalismo fiscale-afferma Sharma-\"il decentramento non \u00e8 visto come alternativa alla centralizzazione. Entrambi sono necessari. I ruoli complementari degli attori nazionali e subnazionali sono determinati analizzando le modalit\u00e0 e i mezzi pi\u00f9 efficaci per raggiungere un obiettivo desiderato\".\nIn Italia.\nLa Repubblica italiana \u00e8 stata, fino alla riforma del titolo V, basata sul regionalismo, ossia su un sistema basato su limitate autonomie delle regioni, mentre allo Stato competeva tutto quanto non era esplicitamente delegato alle regioni, cos\u00ec come previsto dalla Costituzione che \u00e8 stata immediatamente attuata per le regioni a statuto speciale, mentre per le altre regioni si \u00e8 iniziato solo nel 1970.\nIl cosiddetto fisco federale \u00e8 attuato in Trentino e in Alto Adige, la cui autonomia sancita dallo statuto speciale negli anni settanta, prevede un'ampia autonomia finanziaria e legislativa, le province \"ad autonomia speciale\" trattengono i nove decimi di tutte le entrate tributarie erariali (anche sui tabacchi, benzina e marche da bollo), particolare autonomia anche sui servizi in genere affidati al potere centrale quali: scuole, viabilit\u00e0, infrastrutture.\nLa Regione siciliana, ai sensi degli articoli 36 e seguenti del proprio statuto (legge costituzionale 26 febbraio 1948, n. 2), \"sarebbe\" dotata di completa autonomia finanziaria e fiscale, \"de facto\" totalmente dipendente dal gettito riversatole dalle altre regioni mediante il governo centrale.\nIn Italia il termine federalismo \u00e8 utilizzato generalmente per rivendicare una maggiore autonomia delle regioni, o di gruppi di regioni.\nSi tratta perci\u00f2 di un fenomeno inverso al federalismo in senso stretto, poich\u00e9 questo si basa su organizzazioni gi\u00e0 autonome che vogliono federarsi, e non, come nel caso italiano, di enti che appartengono a un paese unitario, dal quale si vogliono acquisire competenze (come le regioni italiane che toglierebbero allo stato le competenze, per esempio, in materia di istruzione).\nLegge Calderoli sul federalismo fiscale.\nIl processo di riduzione delle competenze dello stato e la loro contemporanea attribuzione alle regioni e agli altri enti locali si chiama devoluzione, che \u00e8 un termine che nel parlare politico \u00e8 stato utilizzato, ma che oggi viene incomprensibilmente\n sostituito da federalismo e, nella materia delle imposte, da \"federalismo fiscale\".\nIn Italia il federalismo fiscale, che non era espresso nella Costituzione del 1948, \u00e8 oggi previsto a seguito della riforma del titolo V operata con la legge costituzionale 18 ottobre 2001, n. 3, dall', che ne contiene i princ\u00ecpi, ed \u00e8 entrato in funzione a seguito dell'approvazione della legge 5 maggio 2009, n. 42, il cui proponente era l'allora ministro Calderoli.\nA questa definizione fanno capo i decreti legislativi adottati dal governo Berlusconi IV in attuazione dell'articolo 19 della legge 5 maggio 2009, n. 42, che hanno suscitato anche discussione in dottrina sul grado di incisivit\u00e0 dei controlli e delle sanzioni esercitati dallo Stato verso gli enti sub-statali ed i loro organi, sfociando nella sentenza della Corte costituzionale n. 39/2014.\nNel mondo.\nIn diversi Paesi europei vigono sistemi di federalismo fiscale, che spesso sono accompagnati da un ordinamento federale dello Stato: Germania, Svizzera, Austria e Belgio sono Stati genuinamente federali, mentre la Spagna \u00e8 uno Stato regionale, con forte autonomia fiscale alle singole comunit\u00e0 autonome, ma priva di un ordinamento costituzionale federale. A livello mondiale, alcuni Paesi hanno sia un ordinamento federale riguardo alla forma di Stato sia riguardo al sistema fiscale: \u00e8 questo il caso di Stati Uniti, Canada, Brasile, Argentina, India e Australia."}
{"id": "1721804", "revid": "1305772", "url": "https://it.wikipedia.org/wiki?curid=1721804", "title": "She (Green Day)", "text": "She \u00e8 un singolo del gruppo punk rock Green Day, estratto dall'album \"Dookie\", e pubblicato nel 1995 dalla casa discografica Reprise Records.\n\u00c8 uno dei pochi singoli del gruppo che non hanno un videoclip."}
{"id": "1721811", "revid": "1983214", "url": "https://it.wikipedia.org/wiki?curid=1721811", "title": "Edward McLaughlin", "text": "Oltre alla carriera di criminale, era anche un pugile locale. Dopo l'assassinio del fratello Bernie, McLaughlin lasci\u00f2 la Winter Hill Gang, entrando nella Charlestown Mob e dichiarando guerra a \"Buddy\" McLean. Dopo che il fratello Georgie assassin\u00f2 Russell Nicholson, membro della Winter Hill Gang, McLean not\u00f2 che la sua banda si stava sempre pi\u00f9 degradando ed, inoltre, si accorse della caccia che i Fratelli McLaughlin gli stavano dando. Dopo aver compiuto una serie di omicidi, McLaughlin venne assassinato dallo stesso McLean, il quale fu assassinato l'anno successivo da un amico di Georgie, Cornelius Hughes."}
{"id": "1721813", "revid": "1086846", "url": "https://it.wikipedia.org/wiki?curid=1721813", "title": "Romolo Sforza", "text": "Carriera.\nHa giocato in Serie A con Lazio e Palermo."}
{"id": "1721828", "revid": "71433", "url": "https://it.wikipedia.org/wiki?curid=1721828", "title": "A Sound of Thunder", "text": ""}
{"id": "1721832", "revid": "287204", "url": "https://it.wikipedia.org/wiki?curid=1721832", "title": "Nazionale Under-21 di calcio a 5 dell'Italia", "text": "La Nazionale di calcio a 5 italiana Under-21 \u00e8 la rappresentativa di Calcio a 5 Under-21 dell'Italia ed \u00e8 posta sotto l'egida della FIGC. L'esordio assoluto della selezione avvenne l'8 giugno 1998 a Padova contro i pari et\u00e0 della Croazia; la partita si concluse con la vittoria degli \"azzurrini\" per 3-2.\nPartecipazioni al Campionato europeo di calcio a 5 Under-21.\nLa nazionale italiana \u00e8 stata tra le 28 selezioni che hanno partecipato alle qualificazioni per il primo e unico campionato europeo di categoria, dove ha ottenuto l'accesso alla fase finale in Russia nel girone 6 disputato tra le mura amiche di Martina Franca, battendo i pari et\u00e0 di Francia, Turchia e Moldova. Nella fase finale, disputatasi a San Pietroburgo, l'Italia giunge in finale superando la Spagna in semifinale ma perde la finalissima contro i padroni di casa della Russia ai supplementari. Due azzurri alla fine del torneo sono tra i 12 giocatori pi\u00f9 promettenti della manifestazione:Gabriel Lima e Wellington Coco.\nLista dei commissari tecnici.\n\"Aggiornato al 31/12/2014\""}
{"id": "1721834", "revid": "1571097", "url": "https://it.wikipedia.org/wiki?curid=1721834", "title": "Insisto", "text": "Insisto, \u00e8 il secondo album della band romana dei Tiromancino pubblicato nel 1994."}
{"id": "1721840", "revid": "1571097", "url": "https://it.wikipedia.org/wiki?curid=1721840", "title": "Alone alieno", "text": "Alone alieno \u00e8 il terzo album della band romana dei Tiromancino pubblicato nel 1995."}
{"id": "1721842", "revid": "123541461", "url": "https://it.wikipedia.org/wiki?curid=1721842", "title": "No Air", "text": "No Air \u00e8 il secondo singolo della cantante statunitense Jordin Sparks estratto dall'omonimo album di debutto Jordin Sparks.\nLa canzone, raffigurante la collaborazione del cantante Chris Brown, \u00e8 stata pubblicata ufficialmente negli Stati Uniti il giorno 11 febbraio del 2008.\n\u00c8 stata prodotta dal duo The Underdogs, ed \u00e8 stata certificata come singolo di platino negli Stati Uniti dalla RIAA, in Nuova Zelanda dalla RIANZ ed anche in Australia dalla RIAA.\nNell'aprile 2008 la cantante country, Rissi Palmer ha registrato una cover del brano per il suo album di debutto.\nVideo musicale.\nIl video della canzone \u00e8 stato girato il 23 gennaio 2008 a New York. La premi\u00e8re \u00e8 stata fatta il 25 febbraio su Yahoo! Music. La regia \u00e8 stata affidata a Chris Robinson.\nNella storia del video, Jordin Sparks e Chris Brown interpretano il ruolo di due giovani innamorati. Nella prima parte del video i due vengono mostrati in location separate, ognuno mentre struggentemente pensa all'altro. Soltanto nel finale del video i due cantanti vengono mostrati insieme.\nIl video \u00e8 stato nominato per due BET Awards come \"Viewers Choice\" e come \"miglior regia\". Inoltre ha ricevuto anche due nomination agli MTV Video Music Awards come \"miglior video femminile\" e \"miglior nuovo artista\""}
{"id": "1721844", "revid": "1793900", "url": "https://it.wikipedia.org/wiki?curid=1721844", "title": "Annapolis Royal", "text": "Annapolis Royal (444 abitanti al censimento del 2006) \u00e8 una piccola cittadina canadese situata sulla costa occidentale della provincia della Nuova Scozia, nella parte occidentale della Contea di Annapolis. Nota come Port-Royal fino al 1710, \u00e8 uno dei pi\u00f9 antichi insediamenti europei in Nord America.\nFondata da Samuel de Champlain nel 1605, fu la capitale della colonia francese dell'Acadia."}
{"id": "1721846", "revid": "124648857", "url": "https://it.wikipedia.org/wiki?curid=1721846", "title": "Accrington Stanley Football Club", "text": "L'Accrington Stanley Football Club, meglio noto come Accrington Stanley, \u00e8 una societ\u00e0 calcistica inglese con sede nella citt\u00e0 di Accrington. Milita in Football League One, terza divisione del calcio inglese.\nIl club fu fondato nel 1968 ad Accrington nella contea di Lancashire nel nord-ovest dell'Inghilterra. Il 15 aprile 2006 ottenne la promozione in un campionato professionistico dalla Conference National, dopo aver trascorso 44 anni nel calcio dilettantistico.\nStoria.\nAccrington, a seguito del crollo della societ\u00e0 originale rimase senza nessuna societ\u00e0 calcistica. La societ\u00e0 originale milit\u00f2 dal 1921 al 1962 nella Football League. Venne liquidata nel 1966 trascorrendo gli ultimi anni nella Lancashire Combination. Da una riunione tenuta nell'ottobre 1968 ebbe inizio la rinascita e nell'agosto 1970 la nuova societ\u00e0 gioco nel nuovo stadio, il Crown Ground. Dalla sua fondazione il club cerc\u00f2 rapidamente di scalare la piramide \"not-league\" formata da tutti i campionati dilettantistici. Eric Whalley, un uomo d'affari locale, prese il controllo della societ\u00e0 nel 1995. Dopo la retrocessione del 1999, Whalley nomin\u00f2 John Coleman come allenatore. Nella stagione 2005-2006 il club ottenne la promozione in League Two forte della vittoria ottenuta nella Conference National.\nIl 21 agosto 2006 l\u2019Accrington Stanley vinse la sua prima partita in Coppa di Lega vincendo 1-0 contro il Nottingham Forest. Nel 2006-2007 il club concluse in 20\u00aa posizione il campionato, migliorando la stagione successiva giungendo 17\u00ba. L\u2019Accrington Stanley trionfa nella stagione 2017-2018 di League Two, tornando in League One per la stagione 2018-19.\nRosa 2021-2022.\n\"Rosa aggiornata al 22 dicembre 2021.\"\nRosa 2020-2021.\n\"Rosa aggiornata al 26 febbraio 2021.\"\nRosa 2019-2020.\n\"Rosa aggiornata al 30 agosto 2019.\"\nRosa 2018-2019.\n\"Rosa aggiornata al 21 maggio 2019.\"\nRosa 2017-2018.\n\"Rosa aggiornata al 2 febbraio 2018.\"\nRosa 2016-2017.\n\"Rosa aggiornata al 2 settembre 2016.\"\nRosa 2015-2016.\n\"Rosa aggiornata al 2 febbraio 2016.\"\nRosa 2014-2015.\n\"Rosa aggiornata al 2 settembre 2014.\"\nRosa 2013-2014.\n\"Rosa aggiornata al 31 agosto 2013.\"\nCollegamenti esterni.\nSito ufficiale"}
{"id": "1721848", "revid": "200644", "url": "https://it.wikipedia.org/wiki?curid=1721848", "title": "Strenght &amp; Loyalty", "text": ""}
{"id": "1721849", "revid": "1571097", "url": "https://it.wikipedia.org/wiki?curid=1721849", "title": "Rosa spinto", "text": "Rosa spinto \u00e8 il quarto album della band romana dei Tiromancino pubblicato nel 1997.\nFormazione.\nProdotto e mixato al Gimmick Studio da Pietro Micioni"}
{"id": "1721857", "revid": "1003787", "url": "https://it.wikipedia.org/wiki?curid=1721857", "title": "Shar Pei", "text": "Lo shar pei \u00e8 una razza canina di origine cinese riconosciuta dalla FCI (Standard N. 309, Gruppo 2, Sezione 1). \nSi tratta di un cane di taglia media, caratterizzato da un eccesso di pelle in gran parte del corpo, in particolare sul cranio, tra gli occhi e in generale a livello del garrese. Il tutto genera le famose rughe che contraddistinguono la razza. Nello standard riconosciuto di shar pei, le rughe non dovrebbero essere eccessive, ma devono presentarsi soprattutto nel cucciolo, mentre tendono a sparire in et\u00e0 adulta. Un altro aspetto caratteristico sono le orecchie piccole.\nEtimologia.\nShar pei significa \u201cpelle di sabbia\u201d. Il nome shar-pei deriva da due ideogrammi cinesi, shu che significa \"sabbia\" e pei che significa \"pelle\", quindi \"pelle di sabbia\". Non \u00e8 chiaro se sabbia sia indicativo del colore (infatti quello originale \u00e8 simile alla sabbia dalle varie tonalit\u00e0, come il miele) oppure se indichi il tessuto particolare del mantello: se si accarezza il cane contropelo, infatti, sembra di accarezzare la sabbia. \nStoria.\nLo shar pei \u00e8 una razza canina nata in Cina dove, molto lentamente, si \u00e8 evoluta fino ad arrivare all'aspetto odierno. La razza \u00e8 famosa per il suo particolare carattere, adatto a chi cerca un animale affettuoso e giocoso. La sua storia ha inizio attorno al 2000 a.C. con i molossidi giunti in Cina dagli altopiani del Tibet. Le testimonianze vere e proprie dello shar pei le troviamo nei dipinti della dinastia Han, dal 206 a.C. al 220 d.C. \u00c8 ormai noto che esiste da secoli nelle province cinesi che si affacciano sul mar Cinese meridionale. Questa razza, secondo gli studiosi, si sarebbe evoluta nella zona meridionale della Cina (in Guangdong) dove veniva impiegata dai contadini per la guardia e, solo successivamente, per le lotte tra cani.\nTra il 1300 e il 1600 la Cina visse un periodo turbolento sotto la dinastia Ming, caratterizzata da guerre, fame e carestie, motivo per il quale il cane divent\u00f2 (insieme ad un'infinit\u00e0 di altri animali) piatto abituale della popolazione. \nCos\u00ec a Hong Kong cominci\u00f2 un processo di selezione che salv\u00f2 la razza dall'estinzione. All'inizio la Federazione Internazionale dubitava della stabilit\u00e0 dei caratteri della razza, perci\u00f2 si dimostr\u00f2 titubante nel riconoscere questo cane, ma in seguito ebbe ufficialmente l'ammissione nel registro delle razze riconosciute, anche a causa dell'insistenza dei cinofili americani che l'avevano scoperta. Attualmente \u00e8 allevato in tutta Europa; ben allevato anche in Italia, ed in altri paesi. \nConsigli.\nLo shar-pei \u00e8 diventato nel tempo essenzialmente un cane da moda e da guardia. La piccola taglia, l'odore e il manto lo rendono un ottimo compagno, anche se non va dimenticato che alcune patologie specifiche della razza, legate ai caratteri genetici, rendono necessaria un'attenzione costante e la disponibilit\u00e0 a cure spesso impegnative. \u00c8 anche importante ricordare che gli esemplari portatori di patologie genetiche gravi (per esempio la displasia dell'anca, del ginocchio, l'amiloidosi renale) non devono mai essere riprodotti. Per quanto riguarda l'entropion, la causa ereditaria non \u00e8 stata definita nello shar-pei, ma \u00e8 suggerito non far riprodurre i soggetti affetti.\nCarattere.\nHa un carattere calmo, stabile e indipendente, che gli permette di stare qualche ora da solo, senza esagerare. Tuttavia \u00e8 anche un cane allegro e giocherellone, che ama la compagnia in particolare dei suoi cari."}
{"id": "1721869", "revid": "767487", "url": "https://it.wikipedia.org/wiki?curid=1721869", "title": "L'alba di domani", "text": "L'alba di domani \u00e8 l'ottavo album dei Tiromancino pubblicato nel 2007."}
{"id": "1721876", "revid": "1031941", "url": "https://it.wikipedia.org/wiki?curid=1721876", "title": "Premier League (Belize)", "text": "La Belize Premier Football League (BPFL) \u00e8 il campionato di calcio di massima serie del Belize."}
{"id": "1721894", "revid": "1870933", "url": "https://it.wikipedia.org/wiki?curid=1721894", "title": "Nazionale Under-21 di calcio a 5 del Kazakistan", "text": "La nazionale di calcio a 5 kazaka Under-21 \u00e8 la rappresentativa di calcio a 5 Under-21 del Kazakistan ed \u00e8 posta sotto l'egida della Federazione calcistica del Kazakistan.\nStoria.\nLa nazionale kazaka \u00e8 stata tra le 28 selezioni che hanno partecipato alle qualificazioni per il primo e unico campionato europeo di categoria, dove ha ottenuto per prima l'accesso alla fase finale in Russia nel girone 5 a M\u00f3r, in Ungheria, battendo i padroni di casa, la Bielorussia e la Lettonia. La nazionale under-21 kazaka \u00e8 entrata cos\u00ec nella storia come la prima selezione del proprio paese a ottenere la qualificazione a una fase finale di una manifestazione europea di calcio a 5."}
{"id": "1721897", "revid": "767487", "url": "https://it.wikipedia.org/wiki?curid=1721897", "title": "Il suono dei chilometri", "text": "Il suono dei chilometri \u00e8 il primo live dei Tiromancino pubblicato nel 2008, pubblicato in seguito alla partecipazione del gruppo al Festival di Sanremo 2008 con \"Il rubacuori\".\nRistampato nel 2011 come Il Meglio di Tiromancino - I grandi successi dal vivo con etichetta Edel."}
{"id": "1721906", "revid": "116725511", "url": "https://it.wikipedia.org/wiki?curid=1721906", "title": "Cedrus brevifolia", "text": "Il cedro di Cipro (\"Cedrus brevifolia\" Hook.f.) A.Henry) \u00e8 un albero della famiglia delle Pinacee, endemico del massiccio del Toodos, sull'isola di Cipro. Alcuni Autori la considerano una sottospecie di \"Cedrus libani\".\nL'unica popolazione nota si trova nella parte sud occidentale di Cipro tra i 1400 e i 1700\u00a0m, dove d\u00e0 luogo a formazioni boschive, talora insieme a \"Pinus halepensis\" o \"Quercus alnifolia\".\nDi crescita molto lenta non raggiunge dimensioni ragguardevoli.\nHa fusto molto regolare e aghi corti di colore verde glauco lunghi 8\u201320\u00a0mm. Lo strobilo ricorda quello di \"Cedrus atlantica\", ma di dimensioni minori.\nResiste alla siccit\u00e0 ma, come il cedro del Libano, \u00e8 sensibile alle gelate."}
{"id": "1721909", "revid": "123765435", "url": "https://it.wikipedia.org/wiki?curid=1721909", "title": "Tuscia", "text": "Tuscia era la denominazione attribuita all'Etruria dopo la fine del dominio etrusco, invalso a partire dalla Tarda antichit\u00e0 e per tutto l'Alto Medioevo. Il nome indicava in origine un territorio assai vasto che comprendeva tutta l'Etruria storica: la Toscana, l'Umbria occidentale e il Lazio settentrionale, che le diverse vicissitudini storiche hanno ripartito in tre macroaree: la \"Tuscia romana\", corrispondente al Lazio settentrionale con l'antica provincia pontificia del Patrimonio di San Pietro, che equivale oggi alla Provincia di Viterbo e alla parte settentrionale della provincia di Roma nord fino al Lago di Bracciano; la \"Tuscia ducale\", che includeva i territori del Lazio e dell'Umbria soggetti al Ducato di Spoleto; la \"Tuscia longobarda\", \"grosso modo\" l'attuale Toscana, comprendente i territori sottoposti ai Longobardi e costituenti il Ducato di Tuscia.\nUso storico e contemporaneo del termine Tuscia.\nIl coronimo Tuscia deriva dal latino \"tuscia\", il territorio abitato dai \"tusci\", ovvero dagli etruschi, plurale del latino \"tuscus\", contrazione di \"etruscus\".. Da Tuscia, sinonimo di Etruria, derivano il nome della regione Toscana e il nome del comune di Tuscania in provincia di Viterbo. In epoca medievale, e fino a tutto l'Ottocento, Tuscia era usato come sinonimo, oltre che di Etruria, anche di Toscana. Nell'uso contemporaneo il nome Tuscia \u00e8 anche utilizzato per indicare i territori dell'Alto Lazio e delle aree confinanti di Toscana e Umbria. L'universit\u00e0 fondata a Viterbo nel 1979 ha cos\u00ec assunto la denominazione di Universit\u00e0 degli Studi della Tuscia.\nTerritorio.\nDurante il periodo di decadenza dell'Impero romano, i confini della \"Regio VII Etruria\", una delle undici comprese nella riforma augustea, rimasero stabili. L'Etruria, corrispondente all'incirca all'attuale Toscana, venne inserita nella lista di Plinio il Vecchio come sezione separata della Penisola italiana. Partendo dalla \"Regio IX Liguria\", con Luni, i confini raggiungevano l'odierno Lazio, fino a Fregene, e comprendevano anche l'attuale provincia di Viterbo; risalendo verso l'odierna Umbria, raggiungevano poi la citt\u00e0 di Perugia. Con la riforma dioclezianea le \"regiones\" diventarono dodici e il territorio dell'Etruria venne incluso nella \"Regio V Tuscia et Umbria\". Infine nel IV secolo, dopo le prime Invasioni barbariche, le partizioni regionali diventarono diciassette e \"Tuscia et Umbria\" l'VIII regione.\nI confini rimasero immutati fino alla nuova invasione longobarda, che provoc\u00f2 un profondo mutamento istituzionale. La regione \"Tuscia et Umbria\" venne divisa in due porzioni territoriali: la porzione nord-occidentale costitu\u00ec la \"Tuscia Langobardorum\" che sarebbe confluita nel Ducato di Tuscia, mentre la porzione orientale entr\u00f2 a far parte del Ducato di Spoleto. Le due regioni vennero separate dal \"cuneo\" costituito dal \"Corridoio bizantino\", il territorio intermedio che, almeno sulla carta, permetteva il passaggio a favore dell'Impero bizantino tra Roma e Ravenna, capitale dell'Esarcato d'Italia. La Tuscia longobarda confinava cos\u00ec con la \"Tuscia Romana\", porzione territoriale del Ducato romano a nord di Roma.\nStoria.\nIl VI secolo.\nSul finire del VI secolo, terminata l'ondata dei saccheggi provocati dall'esercito longobardo, re Autari inizi\u00f2 una saggia politica di pacificazione con l'elemento indigeno romanico, che nei gastaldati della Tuscia consent\u00ec la lenta ripresa economica della sua popolazione. Nelle campagne l'aristocrazia nobiliare degli invasori, dopo aver insediato stabilmente le fare (famiglie associate longobarde) nei \"castra\" occupati, organizz\u00f2 il sistema produttivo curtense. La \"curtis\" corrispondeva ad un vasto possedimento fondiario, con la villa signorile edificata sul colle pi\u00f9 elevato e protetta da cinta muraria. Nei \"vici\" (aggregati minori della corte) vivevano i \"massari\", servi e coloni che lavoravano il fondo insieme ad altri piccoli proprietari assoggettati al tributo del terzo del prodotto ricavato dal podere (o \"manso\"). Il gastaldo percepiva i proventi in natura in un ambiente a piano terra chiamato \"sala\".\nRicordo di lontani insediamenti longobardi, anche nel territorio dell'ex \"Regio Tuscia et Umbria\" rimangono presenti ancor oggi numerosi toponimi di Fara e Sala: Fara in Sabina (RI), Fara San Martino (CH), Fara Filiorum Petri (CH), Sala (frazione di Poppi, AR), La Sala (rione di Firenze), Sala (frazione di Leonessa, RI) e numerosi altri toponimi Sala sparsi per le campagne presso Firenze, Greve in Chianti (FI) e Allerona (TR). I Longobardi costituivano un'\u00e9lite militare e nobiliare la cui numerosit\u00e0 era enormemente pi\u00f9 piccola di quella delle popolazioni locali, alle quali lasciarono il lavoro dei campi ed i mestieri tradizionali. Nella citt\u00e0 di Siena (l'antica \"Saena\"), non essendovi ancora l'agone del Palio, si trovava la \"Stalla satbulum regis\", oggi via di Stalloreggi, ed il \"campus\", via del Campo.\nIl VII secolo.\nL'instabile confine tra Tuscia longobarda e Tuscia romana.\nDopo il trattato di pace del 680 tra Longobardi e Bizantini, la situazione politica del Ducato romano rimase molto incerta. La sede pontificia di Roma attribuiva al Papa prestigio, ma anche responsabilit\u00e0 nella ricerca di un difficile equilibrio volto a mantenere la pace tra gli invasori longobardi e l'Impero bizantino. Inoltre l'Esarcato di Ravenna, con scarse milizie a disposizione, si dimostrava incapace di difendere efficacemente quel territorio ed il suo rappresentante spirituale. Il ducato si trov\u00f2 esposto a continue scorrerie degli eserciti, che talvolta agivano all'unisono con attacchi a tenaglia provenienti dalla Tuscia longobarda, dal ducato di Spoleto e da quello di Benevento.\nI confini fluttuanti, anche nel breve periodo, rendono approssimativa la loro ricostruzione storica. La strategia bizantina contro l'invasione longobarda si affid\u00f2 molto alla difesa della costa tirrenica con il presidio di due porti marittimi situati nei pressi dell'Urbe: Ostia e Civitavecchia (\"Centumcellae\"), di competenza del \"prefectus classis\"; quei porti permettevano con sicurezza il collegamento navale con l'Impero bizantino. Nel territorio interno, contro la mobilit\u00e0 degli eserciti longobardi, Bizantini e forze pontificie risposero con \"castra munificati\", con poderose fortezze affidate al comando di \"magistri militum\".\nLe \"pievi di confine\".\nNel VII secolo, con la conversione dei Longobardi al cattolicesimo, nei crocicchi delle strade di confine dei \"iudicaria\" (territori retti da un \"iudex\") si trovavano le \"plebes ad fines\" (\"pievi di confine\"). Un documento del 715, ricco di spunti storico-giuridici, riporta particolari dettagli di una lunga controversia per le pievi di confine tra la diocesi di Siena e quella confinante di Arezzo. Il gastaldo di Siena, Warnefrido, tentava di usurpare il territorio della diocesi di Arezzo. Il successivo diploma emesso da re Liutprando conferm\u00f2 la precedente istruttoria svolta dal notaio Gunteram e, sulla base dell'antica tradizione, assegn\u00f2 alla diocesi aretina le pievi di Sinalunga, Montepulciano e Montefollonico, nonostante la loro ubicazione entro i confini del territorio senese. Nel diritto longobardo il concetto di confine non coincideva perfettamente con quello attuale di confine geografico invece: molto pi\u00f9 rilevante era la permanenza di un'antica tradizione. Le pievi paleocristiane, oltre al servizio religioso, assunsero anche funzioni civili, registrando le nascite presso il fonte battesimale, prestando assistenza ai bisognosi, provvedendo alla manutenzione delle strade. Vicino alle pievi sorsero gli ospizi, edifici di ristoro e cura per i numerosi viandanti in pellegrinaggio verso la Tomba di San Pietro. Molte pievi furono intitolate a san Michele Arcangelo raffigurato con la lancia, assunto come protettore dai guerrieri longobardi.\nCon il miglioramento dei rapporti di convivenza sociale e con la bonifica della via Francigena apportata dai Longobardi lungo il tracciato della Romea, anche le relazioni commerciali ripresero vigore. Documenti lucchesi nell'epoca di Autari attestano commerci di \"negotiantes\" itineranti presenti nella Fiera di Parigi; \"naviculari\", che dalla Maremma esercitavano il trasporto di grano e sale, per via d'acqua, per conto del duca Wulperto. Anche l'artigianato fu in sensibile ripresa. Nel Ducato di Tuscia oper\u00f2 un'associazione di orefici romani e longobardi: i documenti riportano i nomi di Giusto e Pietro insieme ad Aniperto ed Osperto. La Pinacoteca di Lucca conserva ritrovamenti di manufatti a foglia d'oro. Un bassorilievo in rame dorato proveniente da Lucca \u00e8 esposto nel Museo del Bargello. Anche Lucca, come Pavia, disponeva della zecca che emetteva tremissi aurei con valore pari ad un terzo di solido.\nL'VIII secolo.\nL'ultimo dominio longobardo.\nAll'estremo nord del ducato (Tuscia romana) venne allestita la fortezza di Narni che, prossima al presidio longobardo di Terni, venne presto conquistata dal duca di Spoleto Faroaldo II. A presidiare la via Amerina rimasero le fortezze di Todi, Amelia ed Orte. Pi\u00f9 a sud, i \"castra\" di Bomarzo, Sutri e Blera, nella valle del Tevere, erano a salvaguardia della via Cassia. Anche queste fortezze furono conquistate da Liutprando. Nel 743 vennero restituite dal re longobardo a papa Zaccaria (Donazione di Sutri), andando ad aggiungersi al Patrimonio di San Pietro.\nNel versante orientale del ducato (Sabina, l'ex provincia Valeria), le truppe di Mentana e Tivoli contrastarono le milizie spoletine, che con i loro numerosi gastaldati nel territorio di Rieti avevano preso il controllo della via Salaria. \nPi\u00f9 a sud, seguendo il corso del fiume Liri, Sora, Arce e - soprattutto - Ceccano costituivano un baluardo difensivo efficace nei confronti del ducato di Benevento. Nella punta estrema della Campania, la citt\u00e0 di Cuma (\"Castrum Cumae\") sulla via Domiziana, gi\u00e0 occupata dai beneventani, venne recuperata da papa Gregorio II con un sostanzioso riscatto. Dopo aver perduto la fortezza di Capua, il papa temeva lo sbarramento della via Domiziana, unica via di accesso al \"Patrimonium Neapolitanum\" (cio\u00e8 ai possedimenti della Santa Sede in territorio napoletano).\nIl dominio carolingio.\nDopo i Longobardi, la politica accentratrice del governo carolingio, con l'istituzione del vassallaggio privilegi\u00f2 il potere dei vescovi, sperando con la regola del celibato vescovile di riuscire a limitare la frammentazione ereditaria dei feudi imperiali. La classe nobiliare franco-longobarda al potere favor\u00ec l'edificazione di numerosi monasteri di famiglia affidati al privilegio del vescovo, la cui nomina divenne prestigioso ripiego per i suoi cadetti. I vescovi, con cospicue donazioni del protettore (condizionate spesso dalla volont\u00e0 del donante), incrementarono notevolmente patrimoni e limiti territoriali delle proprie diocesi. Nelle diocesi della \"Tuscia Langobardorum\" furono istituiti questi monasteri carolingi:\nCinema.\nLa Tuscia \u00e8 stato spesso luogo di riprese per molti film di grandi registi del cinema italiano come Roberto Rossellini, Federico Fellini, Mario Monicelli, Pier Paolo Pasolini, Sergio Corbucci, Franco Zeffirelli e molti altri; in questi luoghi hanno preso parte molti set cinematografici fra i quali \"I Vitelloni\", \"La strada\", \"Lo scapolo\", \"Il medico e lo stregone\", \"Il vigile\", \"8\u00bd\", \"Uccellacci e uccellini\", \"L'armata Brancaleone\", \"Romeo e Giulietta\", \"Brancaleone alle crociate\", \"Il marchese del Grillo\" e diverse altre produzioni.\nHanno raggiunto notoriet\u00e0 nel mondo cinematografico registi e attori come: Fabio Segatori, Franco Bernini, Giuseppe Moccia, Silvio Laurenti Rosa, Aldo Nicodemi, Antonella Steni, Carlo Giustini."}
{"id": "1721916", "revid": "3115", "url": "https://it.wikipedia.org/wiki?curid=1721916", "title": "Cristano De Eccher", "text": "Biografia.\nSi \u00e8 diplomato presso il Liceo classico Giovanni Prati di Trento e poi si \u00e8 laureato in Scienze forestali all'Universit\u00e0 degli Studi di Padova.\n\u00c8 stato docente di Scienze all'Istituto tecnico industriale di Trento.\nDa studente \u00e8 stato responsabile triveneto di Avanguardia Nazionale, organizzazione politica della destra estremista ed eversiva italiana, fondata nel 1960 da Stefano Delle Chiaie e disciolta nel 1976, presidente della Giovane Italia e dirigente a livello provinciale e regionale del Movimento Sociale Italiano prima e di Alleanza Nazionale dopo.\n\u00c8 stato consigliere comunale a Riva del Garda per tre mandati consecutivi. Dal novembre 2003 \u00e8 consigliere provinciale a Trento nella XIII legislatura per Alleanza Nazionale.\nDal 4 marzo 2007 \u00e8 presidente provinciale della Federazione di Trento di Alleanza Nazionale.\nIl 23 aprile 2008 la Provincia autonoma di Trento ha approvato definitivamente il progetto di Legge n. 259 proposto dal consigliere Cristano De Eccher che prescrive il divieto di eseguire screening psicopatologici nelle scuole e l'obbligo del consenso informato scritto e firmato dai genitori prima della somministrazione di psicofarmaci ai bambini.\nIl 14 aprile 2008 \u00e8 stato eletto Senatore nella XVI legislatura per Il Popolo della Libert\u00e0 nel collegio elettorale di Rovereto e Riva del Garda.\nIl 29 marzo 2011 ha presentato un disegno di riforma costituzionale per abolire la XII norma della Costituzione italiana, che vieta \"la riorganizzazione, sotto qualsiasi forma, del disciolto partito fascista\".\nNel 2013 \u00e8 il candidato di Fratelli d'Italia alle elezioni del presidente della provincia autonoma di Trento. Ottiene l'1,54% (3.839 voti, di cui 140 solo al presidente), classificandosi settimo.\nL'8 maggio 2016 \u00e8 stato eletto consigliere comunale di Madruzzo."}
{"id": "1721919", "revid": "2009138", "url": "https://it.wikipedia.org/wiki?curid=1721919", "title": "National Soccer League (Papua Nuova Guinea)", "text": "La National Soccer League \u00e8 la massima competizione calcistica in Papua Nuova Guinea.\nFino al 2006 il campionato nazionale di calcio della Papua Nuova Guinea era una competizione di carattere amatoriale (\"National Club Championship\"), in quell'anno fu fondata una seconda competizione la \"National Soccer League\" (NSL), un campionato composto da squadre semi-professionistiche. All'inizio le due competizioni si svolsero parallelamente e le due squadre vincitrici si affrontavano in una finale (\"Papua New Guinea Overall Championship\") per decidere l'assegnazione del posto spettante alla Papua Nuova Guinea nella competizioni internazionali organizzate dalla OFC.\nAttualmente la NSL \u00e8 rimasta come unica competizione del massimo livello calcistico nazionale, la squadra vincitrice si qualifica per la OFC Champions League."}
{"id": "1721928", "revid": "767487", "url": "https://it.wikipedia.org/wiki?curid=1721928", "title": "Salvador Gualtieri", "text": "Carriera.\nCalciatore.\nNasce calcisticamente nella formazione argentina del San Lorenzo. Nel 1940 si trasferisce in Italia, venendo ingaggiato, su segnalazione del direttore sportivo Alfredo Di Franco, dalla Lazio, dove rimane per ben 8 stagioni. Essendo arrivato a Roma allo scoppio della Seconda guerra mondiale decise di rimanervi nonostante quasi tutti i suoi connazionali (tra cui Flamini e Pisa I) avessero deciso di tornare in patria. Gualtieri ebbe la soddisfazione di conquistare con la maglia biancoceleste il Campionato romano di guerra del 1943-44 e nel dopoguerra fu anche scelto come capitano della squadra.\nNella stagione 1945-46 ricopre anche il ruolo di giocatore-allenatore per alcune gare, sostituendo \"de facto\" il tecnico Dino Canestri. Nel 1949 Gualtieri decise di ritirarsi e intraprendere l'esperienza come vice-allenatore della Lazio, ma all'inizio del campionato, nel mese di ottobre, ricevette una proposta dal Vicenza per tornare a giocare e l'argentino accett\u00f2. L'anno seguente vest\u00ec anche la maglia dell'Anconitana, disputando una sola gara e chiudendo cos\u00ec definitivamente la sua carriera di calciatore.\nAllenatore.\nUna volta abbandonato il calcio giocato nel 1949, Gualtieri rimase comunque nella Lazio come secondo del tecnico Sperone nel campionato 1949-50, ma tale esperienza dur\u00f2 per poco tempo, visto che l'argentino decise di tornare a calcare i campi da gioco. Nel 1961 per\u00f2, dopo quasi dieci anni dal suo ritiro, spinto anche dall'insistenza di sua moglie, torn\u00f2 a Roma, e affianc\u00f2 come vice sulla panchina biancoceleste il suo connazionale Lorenzo nella stagione 1962-63. Nelle stagioni 1965-66 e 1966-67 allena la prima squadra del . Finita quest'esperienza si ritir\u00f2 completamente dall'ambiente sportivo."}
{"id": "1721938", "revid": "1910023", "url": "https://it.wikipedia.org/wiki?curid=1721938", "title": "Nazionale Under-21 di calcio a 5 della Slovenia", "text": "La nazionale di calcio a 5 slovena Under-21 \u00e8 la rappresentativa di Calcio a 5 Under-21 della Slovenia ed \u00e8 posta sotto l'egida della Federazione calcistica della Slovenia. \nStoria.\nLa nazionale slovena \u00e8 stata tra le 28 selezioni che hanno partecipato alle qualificazioni per il primo e unico campionato europeo di categoria, dove ha ottenuto l'accesso alla fase finale in Russia nel girone 1 giocato in casa a Lasko, battendo Belgio, Georgia e Bulgaria."}
{"id": "1721940", "revid": "78273", "url": "https://it.wikipedia.org/wiki?curid=1721940", "title": "7.63 x 25 mm Mauser", "text": ""}
{"id": "1721950", "revid": "1305772", "url": "https://it.wikipedia.org/wiki?curid=1721950", "title": "Maserati Tipo 26", "text": "La Maserati tipo 26 fu la prima autovettura da competizione costruita dai fratelli Maserati, con il proprio marchio Maserati.\nIl contesto.\nQuando nel 1926 la Diatto ritir\u00f2 la sua squadra dalle corse, Alfieri Maserati, suo pilota ufficiale, ottenne una decina di telai \"Diatto 30 sport\", accessoriati dei cambi e di molte parti meccaniche.\nGrazie anche agli aiuti economici ricevuti dall'altro pilota della Diatto, marchese Diego de Sterlich, evolse le Diatto G.P. 8C compressore nella \"Tipo 26\", con un motore da 1500 cm\u00b3 a 8 cilindri in linea che fece la sua comparsa il 25 aprile 1926, alla targa Florio, nelle mani del suo stesso disegnatore che riusc\u00ec ad arrivare nono assoluto e primo della sua classe (Maserati si era iscritto alla Targa Florio con una Diatto, ma riusc\u00ec in tempo a modificarla nella sua prima Maserati.).\nNel corso del primo anno di produzione ne vennero allestiti tre esemplari, con numero di telaio 11, 12 e 13.\nLa produzione totale delle Tipo 26, protrattasi sino al 1932 con continui aggiornamenti tecnici, ammonta a 10 esemplari. Alcune fonti riportano un totale di 11 esemplari, presumibilmente a causa della vettura con il telaio n. 22 che risulta trasformata in \"Tipo 26 MM\".\nPer adeguarsi alle nuove regole in vigore dal 1927, venne prodotta la sua erede che fu la Tipo 26B, a cui fu aumentata la cilindrata da 1,5 a 2 litri.\nDalla Tipo 26 deriv\u00f2 anche la Tipo 26 C, di cilindrata diminuita grazie alla diminuzione dell'alesaggio.\nLa Tipo 26 MM.\nLa versione originale della vettura era destinata alle corse in circuito che si svolgevano perlopi\u00f9 diurne; per poter prendere parte alla Mille Miglia venne preparata una versione \"Sport\" della Tipo 26, con le modifiche adatta ad una corsa come quella, che si svolgeva su strade aperte al traffico.\nPer poter partecipare alla Mille Miglia del 1928, seconda edizione della celebre corsa, la vettura venne fornita di pedane laterali, parafanghi da motocicletta, portiere, fari, un piccolo parabrezza e una capote in tela. La coda tronca poteva ora ospitare due ruote di scorta mentre sulle pedane erano sistemate una cassetta degli attrezzi e la batteria. La Bosch forniva l'impianto elettrico, che comprendeva anche l'impianto di avviamento.\nIl motore aveva il monoblocco in ghisa. Lo scarico era fornito di un silenziatore. Il passo era stato accorciato a 2.580 mm e il peso, rispetto alla versione a ruote scoperte, era aumentato a 840\u00a0kg.\nNe furono costruiti due esemplari, riservati a Carlo Tonini e Pietro Brunori, che debuttarono il 31 marzo 1928; la vettura, che aveva anche un serbatoio di dimensioni maggiorate adeguato alle gare di lunga distanza, fin\u00ec in 23\u00aa posizione.\nDati tecnici.\nL'accensione era singola con magnete. L'alimentazione era forzata, con compressore tipo Roots e due carburatori di marca Memini a monte del compressore stesso (solo 1 dal 1927). La distribuzione era a due valvole per cilindro disposte a V di 90\u00b0, con doppio albero a camme in testa.\nIl motore era a otto cilindri in linea e aveva una cilindrata di 1492,9 cm\u00b3. L'alesaggio e la corsa erano rispettivamente di 60 e 66 mm. La potenza erogata variava tra i 120 e i 128 CV a 5300/6000 giri al minuto. Il rapporto di compressione era di 5,8:1.\nI freni erano a tamburo con comando idraulico, mentre lo sterzo era a vite senza fine. Le sospensioni erano a balestra con ammortizzatori a frizione. Il cambio era inizialmente a tre marce, poi portato a quattro pi\u00f9 la retromarcia.\nLa carrozzeria era biposto in alluminio, il telaio era composto da due longheroni con traverse in profilati d'acciaio.\nRaggiungeva una velocit\u00e0 massima di 180/200 km/h."}
{"id": "1721952", "revid": "78273", "url": "https://it.wikipedia.org/wiki?curid=1721952", "title": "5.45 x 39 mm", "text": ""}
{"id": "1721955", "revid": "72396", "url": "https://it.wikipedia.org/wiki?curid=1721955", "title": "Nazionale Under-21 di calcio a 5 della Russia", "text": "La nazionale di calcio a 5 russa Under-21 \u00e8 la rappresentativa di Calcio a 5 Under-21 della Russia ed \u00e8 posta sotto l'egida della Federazione calcistica della Russia.\nStoria.\nLa Russia ha ospitato e vinto il primo e unico campionato europeo di calcio a 5 Under-21 che si \u00e8 svolto dall'8 dicembre al 12 dicembre a San Pietroburgo."}
{"id": "1721959", "revid": "599013", "url": "https://it.wikipedia.org/wiki?curid=1721959", "title": "Ian Evans", "text": "Biografia.\nCresciuto ad Aberdare ha cominciato a giocare a rugby XV nel Pontypridd RFC venendo successivamente chiamato anche nelle rappresentative giovanili del Galles (under-19 e under-21). Nel 2004 si \u00e8 unito allo Swansea RFC e l'anno successivo agli Ospreys. Con questo club, del quale fa ancora parte, ha fatto il suo esordio in Celtic League nel settembre 2005 contro il Munster e, in seguito, nell'Heineken Cup.\nL'11 giugno 2006 ha giocato la sua prima partita con la nazionale, un match contro l', segnando anche una meta.\nCon il ha partecipato alla Coppa del Mondo 2007 e al vittorioso Sei Nazioni 2008, chiuso con il Grande Slam."}
{"id": "1721972", "revid": "182470", "url": "https://it.wikipedia.org/wiki?curid=1721972", "title": "Anonimo ravennate", "text": ""}
{"id": "1721977", "revid": "599013", "url": "https://it.wikipedia.org/wiki?curid=1721977", "title": "Alfonso Dante Mion", "text": "Carriera.\nCresce nel Vicenza, con cui debutta nell'ultima giornata del campionato di Serie B 1948-1949 segnando la rete della vittoria (0-1) nella trasferta in casa del Siracusa. Con i biancorossi gioca anche nella stagione successiva, al termine della quale viene ceduto con altri giovani al Bassano. \nNel 1951 emigra in Belgio in cerca di fortuna, ripiegando sulla professione di minatore; tuttavia continua a giocare a calcio tra i dilettanti del Charleroi, segnando, nella stagione 1955-1956, ben 24 gol.\nA lui si interessa l'Atalanta, che lo riporta in Italia e lo fa esordire in Serie A. La prima stagione si rivela positiva per Mion, che segna sei reti in campionato, tra cui quella decisiva nello scontro diretto per la salvezza con la all'ultima giornata.\nTuttavia i tre anni successivi non si rivelano particolarmente fortunati, tanto che riesce a collezionare soltanto un gol in nove presenze."}
{"id": "1721992", "revid": "767487", "url": "https://it.wikipedia.org/wiki?curid=1721992", "title": "Sfintere esofageo inferiore", "text": "Lo sfintere esofageo inferiore (SEI) \u00e8 una struttura anatomica dell'esofago. All'inglese \u00e8 abbreviato in LES (dalle iniziali del termine inglese \"Lower Esophageal Sphincter\").\nIl termine si riferisce all'apparato sfinteriale situato tra esofago terminale e stomaco che si oppone al passaggio in esofago del succo gastrico acido.\nEffettivamente la disposizione delle fibre muscolari in questo segmento dell'esofago non presenta una morfologia tipicamente sfinteriale simile ad altri tratti del tubo digerente come ad esempio il piloro. Il meccanismo di contrazione e la conseguente zona a pi\u00f9 alta pressione \u00e8 il risultato di una diversa regolazione fisiologica della muscolatura esofagea in questo punto rispetto al resto dell'organo. Si preferisce quindi parlare del SEI come uno sfintere di tipo funzionale."}
{"id": "1721993", "revid": "599013", "url": "https://it.wikipedia.org/wiki?curid=1721993", "title": "Matthew Rees", "text": "Biografia.\nHa iniziato la sua carriera al Merthyr RFC, in seguito \u00e8 passato al Pontypridd RFC e poi, nel 2003, ai Celtic Warriors. Quando questa squadra si \u00e8 sciolta, nel 2004, Rees \u00e8 entrato nei Llanelli Scarlets, nei quali gioca tuttora nella Celtic League.\nIl 4 giugno 2005 ha fatto il suo esordio per il giocando contro gli . Negli anni successivi ha fatto parte abbastanza stabilmente della rosa della nazionale e ha preso parte alla Coppa del Mondo 2007. Nel 2008 ha vinto con la nazionale il Sei Nazioni con il Grande Slam."}
{"id": "1721994", "revid": "1573940", "url": "https://it.wikipedia.org/wiki?curid=1721994", "title": "Palazzo Gherardi", "text": "Palazzo Gherardi si trova in via Ghibellina 88 a Firenze.\nStoria e descrizione.\nGi\u00e0 della famiglia Gherardi, quindi dei Curadossi e infine dei Picchi, il grande edificio si estende con i suoi tre piani fino all'angolo di via de' Pepi, proponendosi con un fronte principale. Al pian terreno \u00e8 presente un portale principale e un secondo portale che era di servizio, tra finestre quadrate con cornici in pietra. I piani superiori, segnati da cornici marcapiano, presentano due serrate file di monofore centinate, organizzate su ben dieci assi. Nonostante le dimensioni il disegno \u00e8 di sobria e misurata euritmia, com'\u00e8 tipico dell'architettura fiorentina del Quattrocento, periodo al quale devono essere riferite le attuali forme che Guido Carocci segnala come \"elegantissime\".\nAll'interno \u00e8 presente uno scalone con balaustra in pietra e un piccolo cortile con arcate tamponate, facenti forse parte in antico di una loggia, con pilastri ottagonali, con capitello a foglie d'acqua che risalgono alla fine del Trecento. In questo stesso cortile \u00e8 uno scudo con l'arme dei Gherardi (d'oro, alla croce spinata d'azzurro, accantonata da quattro stelle a sei punte dello stesso). Sulla corte si affaccia anche una loggetta al primo piano.\nAttualmente nel palazzo ha la sede, al primo piano, l'Istituto di Lingua e Cultura Michelangelo e, al piano terra, il polo fiorentino della Sapienza, ovvero l'Universit\u00e0 degli Studi di Roma.\nIl palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale."}
{"id": "1721998", "revid": "1222", "url": "https://it.wikipedia.org/wiki?curid=1721998", "title": "Ferroactinolite", "text": ""}
{"id": "1722002", "revid": "131358", "url": "https://it.wikipedia.org/wiki?curid=1722002", "title": "FC Lokomotiv Moskva", "text": ""}
{"id": "1722003", "revid": "1573940", "url": "https://it.wikipedia.org/wiki?curid=1722003", "title": "Fulica newtonii", "text": "La folaga delle Mascarene (Fulica newtonii ) \u00e8 una specie estinta della famiglia dei Rallidi che visse nelle isole Mascarene, a Mauritius e nella R\u00e9union.\nDal momento che sulla prima isola \u00e8 nota solamente per le ossa subfossili, la sua descrizione si basa sulle testimonianze dei visitatori della R\u00e9union, dove i suoi resti sono stati scoperti solo recentemente. I resoconti dei primi esploratori che raggiunsero Mauritius, al contrario, parlano generalmente delle gallinelle d'acqua comuni, ma sembra che questi uccelli abbiano colonizzato l'isola solamente dopo l'estinzione della folaga endemica.\nLa folaga delle Mascarene era un uccello di grandi dimensioni e, sebbene fosse in grado di volare, non era una gran volatrice e cos\u00ec, se minacciata, preferiva fuggire dal pericolo immergendosi, come fanno solitamente le altre folaghe. Grazie alla sua considerevole resistenza, questo uccello potrebbe benissimo essere stato in grado di attraversare il tratto di oceano che separa le due isole, spiegando cos\u00ec il perch\u00e9 su due isole distinte si trovasse la stessa specie. Con i suoi 45\u00a0cm di lunghezza ricordava per dimensioni la folaga eurasiatica, ma se probabilmente la sua progenitrice fu la folaga dalle protuberanze rosse, non \u00e8 chiaro se fosse priva delle protuberanze rosse (facilmente visibili) o se semplicemente queste non vennero registrate da Dubois, il quale nel 1674 descrisse la specie nei suoi dettagli.\nEstinzione.\nDubois \u00e8 l'ultimo autore a menzionare la presenza di questa folaga sulla R\u00e9union. Nel 1667, Fran\u00e7ois Martin si era gi\u00e0 lamentato del fatto che i cacciatori avevano sterminato la popolazione dello stagno di Saint-Paul, nonostante le carni di questo uccello fossero considerate sgradevoli. La specie sopravvisse un po' pi\u00f9 a lungo su Mauritius, dove Leguat (1708) scrisse che nel 1693 fu l'ultimo ad aver visto un esemplare vivo dei \"poules d'eau\" endemici, aggiungendo che fossero \u00abgi\u00e0 rari\u00bb. Oltre alla caccia, gli insediamenti umani portarono alla distruzione delle paludi abitate da questa folaga, giocando un ruolo importante nell'estinzione della specie."}
{"id": "1722006", "revid": "767487", "url": "https://it.wikipedia.org/wiki?curid=1722006", "title": "Sergio Piacentini", "text": "\u00c8 scomparso nel 1990 all'et\u00e0 di 69 anni.\nCarriera.\nCresciuto nelle giovanili granata del , ha conquistato due scudetti col Grande Torino nelle annate 1942-1943 (in cui realizza una rete nel Derby della Mole del 31 gennaio 1943) e 1945-1946, e un'edizione della Coppa Italia.\nCeduto nel 1946 alla , passa l'annata successiva alla , con cui disputa altri tre campionati di massima serie. Chiude la sua carriera vestendo la maglia del Chinotto Neri di Roma.\nIn carriera ha totalizzato complessivamente 211 presenze e 7 reti nella Serie A a girone unico. Nel 1942 ha disputato un incontro con la Nazionale Under-21 contro i pari et\u00e0 dell'Ungheria."}
{"id": "1722008", "revid": "767487", "url": "https://it.wikipedia.org/wiki?curid=1722008", "title": "Landry N'Gu\u00e9mo", "text": "\u00c8 il secondo acquisto di Tony Mowbray come manager degli scozzesi, preso con la formula del prestito con diritto di riscatto a favore del Celtic."}
{"id": "1722009", "revid": "767487", "url": "https://it.wikipedia.org/wiki?curid=1722009", "title": "Bright Idea", "text": "Bright Idea \u00e8 l'album di debutto della band californiana Orson."}
{"id": "1722011", "revid": "1652635", "url": "https://it.wikipedia.org/wiki?curid=1722011", "title": "Nelson Cancela", "text": "Carriera.\nAttaccante uruguaiano dotato di buon fisico e tecnica, viene chiamato dall'Atalanta per sostituire Poul Aage Rasmussen. Tuttavia fatica ad ambientarsi a causa delle sue movenze lente ed inadatte al calcio italiano, tanto che torn\u00f2 in patria al termine della stagione, nella quale collezion\u00f2 soltanto un gol e nove presenze in Serie A."}
{"id": "1722014", "revid": "116855947", "url": "https://it.wikipedia.org/wiki?curid=1722014", "title": "Sfintere esofageo superiore", "text": "Lo sfintere esofageo superiore \u00e8 comunemente abbreviato UES (dalle iniziali del termine inglese \"Upper Esophageal Sphincter\") o SES.\nSi indica con questo termine l'apparato sfinteriale situato tra esofago cervicale e ipofaringe che si oppone al passaggio di aria dalle vie aeree superiori in direzione dell'esofago, ed al reflusso del contenuto esofageo in faringe e nelle vie aeree.\nA differenza del SEI (o sfintere esofageo inferiore), che \u00e8 considerato uno sfintere puramente funzionale, lo sfintere esofageo superiore presenta una componente strutturale vera e propria, data dal muscolo cricofaringeo, ed \u00e8 perci\u00f2 uno sfintere anatomico.\nStruttura.\nLo sfintere esofageo superiore nasce dalle fibre striate del muscolo cricofaringeo e da fibre del muscolo costrittore inferiore della faringe, in corrispondenza del margine inferiore della cartilagine cricoidea, sotto forma di un anello muscolare a direzione orizzontale alto circa 1 cm.\nPatologie.\nSono riconoscibili, secondo Galliera, diverse forme cliniche di discinesie faringoesofagee, primitive o secondarie:"}
{"id": "1722021", "revid": "34928", "url": "https://it.wikipedia.org/wiki?curid=1722021", "title": "Bassotuba", "text": ""}
{"id": "1722023", "revid": "115785412", "url": "https://it.wikipedia.org/wiki?curid=1722023", "title": "Strade (Tiromancino)", "text": "Strade \u00e8 una canzone dei Tiromancino, pubblicata come primo singolo estratto dall'album \"La descrizione di un attimo\" del 2000. Il brano vede la collaborazione del cantautore romano Riccardo Sinigallia.\nIl brano, pur non ottenendo particolari piazzamenti in classifica, ottiene il secondo posto nella sezione \"Giovani\" del Festival di Sanremo 2000, ed \u00e8 la prima canzone del gruppo ad ottenere una massiccia programmazione radiofonica, contribuendo a lanciarne la carriera."}
{"id": "1722024", "revid": "124505790", "url": "https://it.wikipedia.org/wiki?curid=1722024", "title": "Contea di Barcellona", "text": "La contea di Barcellona fu una delle contee che i Franchi dell'impero carolingio eressero nel IX secolo sul territorio dell'antica Gotia, dopo avere conquistato questo territorio ai Saraceni tra il 752 e l'801. Oltre a Barcellona e ai suoi dintorni, questo territorio feudale comprendeva anche la zona di Terrassa, il Vall\u00e8s (oggi separato amministrativamente in Occidentale e Orientale), la maggior parte del Maresme ed il Pened\u00e8s, tutte nell'attuale Catalogna.\nLa contea nell'ambito dell'impero carolingio.\nDal 796, Barcellona era governata dal wali Sa'dun al-Ruayni, che, nel 797, offr\u00ec a Carlo Magno la sottomissione della citt\u00e0 in cambio di un aiuto nella lotta contro l'emiro di Cordova, Al-Hakam. Fu deciso di inviare a Barcellona il figlio di Carlo, il re d' Aquitania, Ludovico il Pio, e un'armata, capitanata da Rostano di Gerona, Ademaro di Narbona e Guglielmo I di Tolosa, conosciuto come Guglielmo di Gellone. Sa'dun, per\u00f2, rifiut\u00f2 di consegnare la citt\u00e0, obbligando l'armata franca a porre l'assedio alla citt\u00e0, che cominci\u00f2 nell'autunno dell'800. Dato che la popolazione soffriva per la fame, dopo alcuni mesi gli stessi notabili della citt\u00e0, la consegnarono ai Franchi. Ber\u00e0, figlio di Guglielmo di Gellone, che aveva partecipato all'assedio con il padre, fu investito della contea di Barcellona.\nBer\u00e0 con l'aiuto del re d'Aquitania e delle altre contee limitrofe, nell'intento di portare il confine della marca di Spagna al fiume Ebro cerc\u00f2, pi\u00f9 volte, di conquistare Tortosa, senza mai riuscirci. Comunque allarg\u00f2 i confini della contea sia nei confronti di al-Andalus, che verso le altre contee di confine.\nBer\u00e0, che propugnava una politica di tregua con l'emirato di Cordova, si trov\u00f2 in difficolt\u00e0, perch\u00e9 venne accusato dal partito avverso, detto dei Bellicisti, capeggiati dal suo fratellastro, Gocelone, conte di Rossiglione e d'Emp\u00faries, spalleggiato dal fratello Bernardo di Settimania, di essere il responsabile della sconfitta subita dai Franchi, a Pamplona, nell'817, a causa del suo sostegno della tregua, che a loro giudizio, era deleteria per gli interessi dell'impero dei Franchi\nNell'820 Ber\u00e0 fu convocato ad Aquisgrana, dove il luogotenente di Gocelone, Sanila, formul\u00f2 contro di lui l'accusa di infedelt\u00e0 e tradimento; la lite fu risolta con un duello in cui Ber\u00e0 venne sconfitto e pertanto condannato a morte. Ma l'imperatore, Ludovico il Pio, che aveva stima di Ber\u00e0 e non lo riteneva un traditore, commut\u00f2 la pena in esilio, che dovette scontare nella citt\u00e0 di Rouen.\nDopo la deposizione del conte Ber\u00e0, l'imperatore Ludovico il Pio elesse un franco, che non fosse legato alle due fazioni in lotta tra loro (quella pacifista di Ber\u00e0 e quella bellicista del fratellastro Gocelone, spalleggiato dal fratello, che dividevano la Gotia: Ramp\u00f2 di Barcellona.\nNell'822, assieme, sembra ad Aznar I Gal\u00edndez, conte di Cerdagna e d'Urgell e ad Aznar I S\u00e1nchez, duca di Guascogna (i due Aznar, probabilmente erano la stessa persona), attacc\u00f2 i musulmani di al-Andalus in direzione del fiume Segre.\nDopo la morte di Ramp\u00f2, fu nominato conte, nell'826, il figlio di Guglielmo di Gellone (755-812), e fratellastro di Ber\u00e0, Bernardo di Settimania, del partito dei Bellicisti, che appena eletto dovette subire una ribellione di partigiani di Ber\u00e0, aiutati dai musulmani della zona, che ricevettero l'aiuto di un contingente di Mori, guidati dal generale \"Ubayd All\"ah, detto \"Abu Marwan\", inviato da Cordova, che, nell'827, pose l'assedio a Barcellona. Solo allora Ludovico il Pio ordin\u00f2 al figlio, Pipino, re d'Aquitania ed ai conti di Tours e d'Orl\u00e9ans, di allestire un esercito per portare aiuto a Bernardo, che per\u00f2 sconfisse i Mori e i ribelli, prima che l'esercito Franco si fosse mosso.\nNell'829, Bernardo, insignito del titolo di ciambellano e ricevuto il feudo della marca di Spagna, fu chiamato a corte a sostituire il nuovo re d'Italia, Lotario I, nella custodia del figlio minore di Ludovico il Pio, Carlo il Calvo, per cui lasci\u00f2 i suoi feudi nelle mani del fratello maggiore, Gocelone, denominato per questo \"marchese di Gotia\".\nDopo che Bernardo era tornato a Barcellona, per mettere a tacere le voci circa un suo presunto amore per l'imperatrice, Giuditta di Baviera, nell'831, il re Pipino I di Aquitania, con l'appoggio di Bernardo, che non era ancora stato reintegrato nella carica di ciambellano, si ribell\u00f2 all'imperatore, che li sconfisse (832) e mentre Pipino fu imprigionato, Bernardo fu spogliato di tutti i suoi possedimenti, che furono concessi al conte di Tolosa, Berengario il Saggio, che si era schierato con l'imperatore.\nNell'834, sia il nuovo conte di Barcellona, Berengario che Bernardo si schierarono con Ludovico il Pio contro Lotario I, che, all'assedio di Chalon-sur-Sa\u00f4ne, fu sconfitto, per cui Bernardo, chiese di essere reintegrato nei suoi titoli. Ovviamente Berengario si oppose in quanto anche lui era stato artefice della vittoria. Per risolvere la questione, nell'835, Ludovico li convoc\u00f2 entrambi ad un'assemblea nei pressi di Lione; ma durante il trasferimento, Berengario mor\u00ec per cui Bernardo rientr\u00f2 in possesso di quasi tutti i suoi domini a cui si aggiunse la contea di Tolosa.\nNell'840, Carlo il Calvo era stato nominato Re dei Franchi occidentali e nonostante Bernardo gli garantisse l'appoggio delle sue contee contro il nuovo re di Aquitania, Pipino II (823-864), Carlo il Calvo, nell'842, decise di destituirlo; Bernardo allora appoggi\u00f2 Pipino II nella sua ribellione. Dopo la pace (trattato di Verdun 843), che assegnava l'Aquitania, Tolosa e la Settimania, inclusa la contea di Barcellona a Carlo il Calvo, Tolosa fu messa sotto assedio(844) e Bernardo fu catturato, tradotto da Carlo e condannato alla decapitazione, per tradimento.\nLe contee di Barcellona, Gerona, Osona, Besal\u00fa, B\u00e9ziers, Narbona e N\u00eemes, furono concesse al conte d'Urgell e Cerdagna, Sunifredo I, che, nell'842, aveva intercettato e bloccato nella contea di Osona, al confine con la Cerdagna un attacco diretto su Narbona da parte delle truppe dell'emirato di Cordova coordinate con quelle dei Banu Qasi.\nNell'847 l'emiro di Cordova, \u02bfAbd al-Ra\u1e25m\u0101n II ibn al-\u1e24akam, gli chiese un trattato di pace, che da Sunifredo gli concesse. Probabilmente, tanto Sunifredo (quanto suo fratello Sunyer, secondo alcune fonti) furono fatti assassinare dal conte di Tolosa, Guglielmo di Settimania, figlio di Bernardo di Settimania, che alleato di Pipino II, si era nuovamente ribellato al re dei Franchi occidentali ed anche legittimo re d'Aquitania, Carlo il Calvo, nell'848.\nEliminando Sunifredo e forse Sunyer, Guglielmo entr\u00f2 in Barcellona, senza difficolt\u00e0, e fece valere i suoi diritti (di conquista) su Barcellona.\nNell'estate dell'849 Carlo il Calvo attacc\u00f2 l'Aquitania e si diresse verso Narbona intitolando Alerano (nipote del conte Oddone d'Orl\u00e9ans, suocero di Carlo il Calvo), conte di Barcellona e duca di Settimania; ed essendo Alerano impegnato a combattere Guglielmo, fu nominato un aiutante: Isembardo, figlio del conte di Autun Gar\u00ec. Guglielmo, di fronte alle forze di Carlo, nell'850, lasci\u00f2 Barcellona per chiedere l'aiuto dell'emiro di Cordova \u02bfAbd al-Ra\u1e25m\u0101n II e quindi rientr\u00f2 in Barcellona con un esercito di Mori, guidato da Abd al-Karim ben Mugith e pose l'assedio a Gerona. Carlo invi\u00f2 immediatamente dei rinforzi che, ribaltata la situazione, sconfissero i Mori e fecero prigioniero Guglielmo, che fu processato e giustiziato dai nobili di Barcellona, partigiani di Carlo.\nAleramo, dopo la cattura di Guglielmo, prese possesso della contea, ma, nell'851, i Mori per vendicare il loro alleato, Guglielmo di Settimania, attaccarono, conquistarono e saccheggiarono Barcellona, dimezzandone gli abitanti e, molto probabilmente, Alerano perse la vita durante il saccheggio della citt\u00e0, ed Isembardo continu\u00f2 a governare da solo. Dopo la cattura di Pipino II e la ratifica del trattato di pace, Isembardo venne sostituito da Odalrico I.\nDurante il suo governo Odalrico dovette combattere contro l'emiro di Cordova, Mu\u1e25ammad I ibn \u02bfAbd al-Ra\u1e25m\u0101n, ma partecip\u00f2 soprattutto alle lotte di successione del regno di Aquitania, che vedeva coinvolti, Carlo il Calvo, l'ex re di Aquitania Pipino II, fuggito di prigione, e Ludovico III il Giovane, figlio di Ludovico II il Germanico, che portarono, nell'855, all'incoronazione a nuovo re d'Aquitania del figlio di Carlo il Calvo, Carlo il Bambino, a cui probabilmente presenzi\u00f2 anche Oldarico. Nell'856 l'emiro Muhammad I, riconciliato con Musa ben Musa dei Banu Qasi, organizz\u00f2 una spedizione contro la contea di Barcellona, che port\u00f2 alla distruzione di diversi castelli e la perdita del castello di Tarrasa.\nNell'857, persa la fiducia di Carlo il Calvo, Odalrico appoggi\u00f2 Pipino II, che nel frattempo si era alleato con i Vichinghi e forse si un\u00ec ai ribelli con i maggiori feudatari di Neustria, per cui all'inizio dell'858, fu destituito e rimpiazzato con Unifredo.\nNell'858, ricevuto il titolo di conte di Barcellona, Unifredo negozi\u00f2 un trattato di pace con Abd al-Rahman, governatore di Saragozza, che garant\u00ec la pace sulla frontiera sud-occidentale dell'impero. Ci\u00f2 gli permise di raggiungere Carlo il Calvo in Francia, per aiutarlo nella guerra contro i Normanni, e contro Ludovico il Germanico che aveva invaso il regno di Francia, ma Unifredo, raccolte le sue forze, batt\u00e9 Ludovico a San Quintino il 15 gennaio 859. I Mori, per\u00f2, con il nuovo emiro Muhammad I ibn Abd al-Rahman, ruppero il trattato di pace e nell'861 posero l'assedio a Barcellona. Unifredo riusc\u00ec a farli ritirare, rinnovando il trattato di pace.\nNell'862 Carlo il Calvo insedi\u00f2 il figlio Carlo il Bambino sul trono d'Aquitania. Ci\u00f2 incontr\u00f2 l'opposizione dei nobili, che non gradivano un re troppo giovane. Carlo il Calvo ritenne che Unifredo fosse a capo della ribellione e lo depose da tutti i suoi titoli. Ma Unifredo non accett\u00f2 ed in quello stesso anno attacc\u00f2 Tolosa, spodestando il conte Raimondo. Tra la fine dell'864 e l'865, Carlo il Calvo, ripreso il controllo in Aquitania e Settimania, procedette alla divisione dei titoli e dei domini dei rivoltosi. Unifredo, allora, nell'865, lasciate le due contee, si rifugi\u00f2 in Italia.\nBernardo di Gotia, tra l'864 e l'865, ricevette dal re dei Franchi Occidentali, Carlo il Calvo, le contee di Barcellona, Osona, Rossiglione, Narbona, B\u00e9ziers e N\u00eemes. Tra l'869 e l'870, morirono il conte di Urgell e Cerdagna e quello di Gerona e Besal\u00fa; Gerona e Besal\u00fa andarono a Bernardo, mentre Urgell e Cerdagna furono affidate a Goffredo il Villoso, figlio di Sunifredo I, conte di Barcellona dall'844 all'848.\nNell'877 partecip\u00f2 alla ribellione contro Carlo il Calvo, assieme a Bosone di Provenza, Bernardo Piede di Velluto, di Tolosa ed Alvernia e Ugo l'Abate di Neustria.\nCarlo il Calvo mor\u00ec nel corso dell'anno, ma la ribellione continu\u00f2 contro il figlio di Carlo, Luigi il Balbo, che, incoronato re di Francia, nell'878, decret\u00f2 la deposizione di Bernardo di Gotia e l'assegnazione delle contee di Barcellona, Osona, Gerona, Besal\u00fa e Rossiglione a Goffredo il Villoso, gi\u00e0 conte di Urgell e Cerdagna, che aveva sedato la ribellione di Bernardo di Gotia.\nInizio di indipendenza della Contea.\nLa data dell'investitura di Goffredo, 11 settembre 878, \u00e8 ancora oggi commemorata in Catalogna poich\u00e9 il dominio di Goffredo si estendeva dai Pirenei al mare, unificando per la prima volta, territori che andavano da Urgell e Cerdagna a Barcelona e Girona. Goffredo organizz\u00f2, in quegli anni una forte ondata migratoria di gente proveniente dalle regioni pirenaiche di Pallars, Urgell, e Cerdagna ove si erano rifugiati nel secolo precedente, dopo il collasso del regno visigoto, in cerca di protezione dalle continue guerre.\nAlla morte dell'imperatore, Carlo il Grosso (888), il regno di Francia and\u00f2 a Oddone, Conte di Parigi (888-898), che, scavalcando il legittimo erede, Carlo il Semplice, e non essendo carolingio, intacc\u00f2 il principio di legittimit\u00e0; pertanto le contee pi\u00f9 periferiche (come le contee della Catalogna) non si sentirono pi\u00f9 legate al trono, non riconobbero come re il conte di Parigi, Oddone, ma non si batterono nemmeno per i diritti dell'erede carolingio, Carlo il Semplice e cominciarono ad autogovernarsi (per la verit\u00e0 gi\u00e0 nell'880, con la scusa, che erano ancora impegnati contro i seguaci di Bernardo di Gotia, in Settimania, non presero parte all'attacco dei Franchi contro Bosone I di Provenza, che era stato proclamato re di Burgundia e poi non parteciparono all'assemblea di Ponthion (885) in quanto non ritenevano che il problema degli attacchi dei Normanni riguardasse la Catalogna). Nei suoi dieci anni di regno Oddone, assorbito totalmente dal problema normanno, non ebbe tempo di rivolgersi contro le contee catalane che non lo riconoscevano.\nProprio in quegli anni gli arabi cominciano a reagire all'espansione di Goffredo, che aveva guadagnato posizioni nella contea di Osona a Cardona, a Bergued\u00e0 ed a sud del fiume Llobregat; a nord di Solsona, Manresa e Montserrat. I Banu Qasi fortificarono la citt\u00e0 di Lleida, governata dal wali, Ismail bin Musa. Goffredo attacc\u00f2 la citt\u00e0, senza risultato, pagando grandi perdite. L'anno dopo (897), il successore di Ismail, Lupo Ibn Muhammad, attacc\u00f2 Barcellona e nella battaglia, Goffredo perse la vita.\nLa successione non fu pi\u00f9 determinata dal re dei Franchi, Oddone, ma fu ereditaria. Questo era gi\u00e0 avvenuto nell'895, alla morte di Mir\u00f2, fratello di Goffredo, per le contee di Rossiglione, passata a Sunyer II d'Emp\u00faries, e di Conflent passata a Goffredo il Villoso, senza l'approvazione reale.Alla morte di Goffredo, vi fu una successione congiunta di quattro figli: -Goffredo Borrell, Mir\u00f3 II di Cerdagna, Sunifredo II d'Urgell e Sunyer- sotto la guida del primogenito Goffredo Borrell.In un secondo tempo si divisero le contee:\nLa contea ereditaria.\nNell'898, alla morte del re di Francia, Oddone I, sul trono gli succedette un carolingio, Carlo il Semplice, figlio postumo di Luigi il Balbo. Borrell riconobbe il nuovo re e si rec\u00f2 alla corte, in Francia, a rendergli omaggio, nell'899 e Carlo il Semplice lo invest\u00ec ufficialmente delle sue contee. Borrell continu\u00f2 la politica di suo padre, ripopolando l'altipiano del Llu\u00e7an\u00e8s e rinforzando le difese sulla riva destra del fiume Llobregat. Mor\u00ec nel 911, senza lasciare eredi maschi; le sue contee passarono al fratello Sunyer, che gi\u00e0 ne condivideva il governo.\nNel 912, il governatore saraceno di Lleida, \"Muhammad al-Tawil\" organizz\u00f2 una spedizione contro la contea di Barcellona e nella valle di T\u00e0rrega sconfisse gli eserciti di Sunyer che per\u00f2, nel 914, si prese la rivincita, attaccando, sconfiggendo e uccidendo in battaglia \"Muhammad al-Tawil\". In politica interna continu\u00f2 la politica di suo padre e poi di suo fratello, ripopolando la contea di Osona e dal 929, la contea di Pened\u00e8s (oggi divisa in Alt Pened\u00e8s, Baix Pened\u00e8s e Garraf). Rafforz\u00f2 anche le istituzioni ecclesiastiche concedendo loro terre e tributi. In politica estera oltre che combattere i Saraceni di Lleida combatt\u00e9 quelli di Tarragona, pur mantenendo relazioni diplomatiche con l'emirato e poi califfato di al-Andalus di Cordova.\nTra il 936 ed il 937, organizz\u00f2 una spedizione contro i Musulmani lungo il litorale catalano, spingendosi verso sud, ottenendo che i musulmani abbandonassero temporaneamente Tarragona, che divenne terra di nessuno, e imponendo il pagamento di un tributo alla citt\u00e0 di Tortosa.\nNel 947, quando Sunyer si ritir\u00f2 a vita monastica, il governo della contee di Barcellona, Gerona ed Osona (a cui si aggiunse, nel 948, alla morte dello zio Sunifredo di Urgell, la contea di Urgell), pass\u00f2 ai suoi figli: Mir\u00f2 e Borrell II, che si ripartirono le funzioni di governo:\nMantennero relazioni cordiali con gli ingombranti vicini: i Franchi, al nord ed i Musulmani, al sud e, nel 961, firmarono un trattato di pace con il Califfo al-\u1e24akam II ibn \u02bfAbd al-Ra\u1e25m\u0101n.\nNel 966, Borrell rimase solo a governare e, nel 970, and\u00f2 a Roma a far visita a papa Giovanni XIII, per riorganizzare l'amministrazione religiosa delle sue contee e chiedere il ripristino dell'arcivescovado di Tarragona. Invit\u00f2 il monaco Gerberto d'Aurillac (futuro papa Silvestro II) a risiedere nelle sue contee perch\u00e9 si potesse dedicare ai suoi studi.\nNel 985, Almanzor o Al-Mansur, hajib (primo ministro) del califfo al-\u1e24akam II attacc\u00f2 le contee di Borrell, facendo una grande razzia, mentre Barcellona fu distrutta e saccheggiata, molti suoi abitanti perirono e molti altri furono fatti prigionieri, senza ricevere alcun aiuto dal re di Francia Lotario, di cui Borrell era formalmente vassallo. Per cui, nel 988, Borrell rifiut\u00f2 di rinnovare il patto di vassallaggio con il nuovo re di Francia, oltretutto non carolingio, Ugo Capeto, sancendo cos\u00ec l'indipendenza formale della contea di Barcellona dal regno dei Franchi.\nA partire dal 988 spart\u00ec il governo con i figli Raimondo Borrell, che, nel 992, gli subentr\u00f2 nelle contee di Barcellona, Osona e Girona, e Ermengol. Durante gli anni 1000-1002 fu oggetto di diverse incursioni da parte di Almanzor hajib del califfo di Cordova Hish\u0101m II ibn al-\u1e24akam.\nNel 1003, dopo la morte di Almanzor, Raimondo Borrell promosse una campagna contro Lleida, ma il nuovo hajib, il figlio di Almanzor, Abd al-Malik al-Muzaffar, gli rispose con una nuova razzia nelle sue contee.\nNel 1010, approfittando dello stato di confusione e guerra civile in cui si trovava il califfato, si alle\u00f2 con il califfo spodestato, che si era rifugiato a Toledo, Mu\u1e25ammad II (al-Mahd\u012b) ibn Hish\u0101m ed assieme a suo zio Ermengol I conte di Urgell ed a Bernardo, conte di Besal\u00fa si unirono alle truppe di al-Mahd\u012b, condotte dal suo generale Wadih, e sconfissero il califfo Sulaym\u0101n ibn al-\u1e24akam, \"al-Musta\u02bf\u012bn\" nei pressi di Cordova, con il risultato di allontanare per sempre la pressione musulmana dalle sue contee, ma anche di catturare un imponente bottino.\nTra il 1015 ed il 1016 Raimondo Borrell organizz\u00f2 nuove spedizioni per razziare le valli dell'Ebro e del Segre. Per quanto concerne la politica interna, Raimondo Borrell organizz\u00f2 il ripopolamento delle zone di Segarra, Conca de Barber\u00e0 ed il Campo di Tarragona. Inoltre fu il primo conte che cominci\u00f2 a battere moneta e fu conte di tutta la Catalogna. Infine sfrutt\u00f2 il fatto di avere rapporti diretti con papa Silvestro II (che come monaco, Gerberto d'Aurillac, aveva potuto dedicarsi ai suoi studi risiedendo nelle sue contee, gi\u00e0 dal tempo di suo padre, Borrell II), per rafforzare l'indipendenza delle contee catalane dal regno franco dei capetingi.\nLa contea orientata verso la penisola iberica.\nNel 1017, a Raimondo Borrell succedette, sotto la reggenza della madre Ermesinda, il figlio Berengario Raimondo I, che raggiunta la maggior et\u00e0 cerc\u00f2 l'armonia con tutti i suoi vicini: da giovane accett\u00f2 la sovranit\u00e0 del re di Navarra, Sancho III Garc\u00e9s il Grande, ottenne la sottomissione del conte di Urgell, Ermengol, ristabil\u00ec la concordia con il conte di Emp\u00faries, Ugo I, e allacci\u00f2 eccellenti relazioni con i conti di Besal\u00fa, Guglielmo I e di Cerdagna, Goffredo II. Intraprese diversi viaggi a Saragozza ed in Navarra, per coordinarsi meglio con il suo protettore, Sancho III Garc\u00e9s il Grande. Tenne buoni rapporti anche con il conte di Tolosa, Alfonso Giordano. Infine ebbe buone relazioni con i papi Benedetto VIII (1012-1024), Giovanni XIX (1024-1032) e Benedetto IX (1033-1048).\nNello stesso tempo per\u00f2, il potere centrale del conte si ridusse di fronte alle richieste dei feudatari, che vedevano nella guerra il modo migliore di conquistarsi gloria e ricchezze, per cui di fronte alla sua politica di pace nei confronti dei Mori (vanamente la madre, sua preziosa consigliera, gli suggeriva di assecondare le richieste della nobilt\u00e0), li port\u00f2 ad esercitare azioni isolate, al di fuori del controllo del conte. Poco prima di morire, nel 1035, Berengario Raimondo I divise il suo dominio in tre parti: le contee di Barcellona e di Gerona fino al fiume Llobregat andarono al figlio primogenito, Raimondo Berengario I di Barcellona.\nRaimondo Berengario succedette al padre, sotto la reggenza, almeno sino al 1041, della nonna Ermesinda, che continu\u00f2 la politica paterna di buon vicinato con tutti, inclusi i Mori.\nDa quando cominci\u00f2 a governare da solo, inizi\u00f2 una politica di espansione, a sud, conquistando territori di al-Andalus, sino alla citt\u00e0 di Barbastro, approfittando della debolezza dei Regni di Taifa, a nord dei Pirenei, conquistando le contee di Carcassonne e Raz\u00e9s, che port\u00f2 la contea di Barcellona ad essere nuovamente la contea pi\u00f9 influente di tutta la Catalogna. Nel 1054, Raimondo Berengario I entr\u00f2 in possesso della contea di Osona, quando la matrigna, Guisla, che, unitamente al figlio Guglielmo, aveva ereditato la contea alla morte di Berengario Raimondo, si spos\u00f2, in seconde nozze, con il visconte di Barcellona, Udalardo II, e dovette rinunciare alla contea a favore del figlio Guglielmo, il quale a sua volta rinunci\u00f2 a favore del fratellastro, Raimondo Berengario, che tra il 1064 ed il 1069 fece pubblicare, in catalano, gli \"Usatges\", il pi\u00f9 antico codice feudale che si conosca, che codificava il processo di feudalizzazione iniziato da suo padre.\nRaimondo Berengario I mor\u00ec nel 1076, lasciando il titolo di conte di Barcellona ai due figli gemelli Raimondo Berengario e Berengario Raimondo.\nI due gemelli, Berengario Raimondo II e Raimondo Berengario II governarono insieme dividendosi le zone di competenza e risiedendo a turno, per periodi di sei mesi, nel palazzo comitale; ma il rapporto tra loro rimase sempre conflittuale, specialmente per ci\u00f2 che riguardava le conquiste territoriali, perch\u00e9 colui che le effettuava, tendeva a non dividerle con il fratello.\nNel 1077 realizzarono una spedizione contro Murcia, che apparteneva al re musulmano di Siviglia, e contro i re di Toledo, Granada e Malaga, che erano per\u00f2 alleati del re di Le\u00f3n e Castiglia Alfonso VI, che risult\u00f2 un disastro. Poi alleatisi con la contea d'Urgell e con il re saraceno di Lleida, attaccarono il regno di Saragozza, conquistando Sidamon, Torregrossa, e Conca de Barber\u00e0, permettendo cos\u00ec di ripopolare L'Espluga de Francol\u00ed, nel 1079.\nNel 1081, rifiutarono la collaborazione del Cid, esiliato dalla Castiglia. Il Campeador, allora, al servizio di al-Muqtadir, re di Saragozza, nella battaglia di Almenar (1082) sconfisse la coalizione, tra cui la contea di Barcellona facendo prigioniero il conte, Raimondo Berengario II, che fu liberato dopo il pagamento del riscatto.\nIl conte Raimondo Berengario II fu assassinato, nel 1082, mentre da Barcellona si recava a Girona, nell'attraversamento di un folto bosco, sembra da uno degli accompagnatori, e secondo la voce popolare, su ordine del fratello gemello, il conte Berengario Raimondo II (poi detto il Fratricida) e il titolo di conte di Barcellona, Girona ed Osona, fu ereditato dal figlio postumo, Raimondo Berengario, ancor prima della nascita sotto la tutela dello zio Berengario Raimondo II, che, nel 1084, vicino a Morella, alleatosi nuovamente con il re d'Aragona Sancho Ram\u00edrez e al-Mundir, fratello di al-Muqtadir e sovrano di Lleida, Tortosa e D\u00e9nia, fu sconfitto dal Cid. Il quale, ritornato al servizio del re di Saragozza, sconfisse un'altra volta il re di Lleida, facendo prigioniero, a T\u00e9var (1090), il suo alleato il conte di Barcellona, Berengario Raimondo II; rimettendolo per\u00f2 subito in libert\u00e0 nacque un'amicizia sincera che port\u00f2, nel 1103, al matrimonio tra il nipote del conte, Raimondo Berengario III e la figlia di Rodrigo, Maria, ed inoltre concesse al Cid il protettorato di tutte le province musulmane a sudovest della Catalogna, praticamente i regni di Saragozza e Lleida, che continuarono ad esistere solo formalmente.\nNel corso della Prima crociata (a cui partecipavano anche i suoi due fratellastri, Ugo VI di Lusignano, Raimondo di Saint-Gilles, tutti figli della stessa madre, Almodis de La Marche), fu uno dei primi crociati a perdere la vita (1097). Il nipote Raimondo Berengario III, ormai maggiorenne ed associato al governo della contea, gli succedette.\nRaimondo Berengario III ampli\u00f2 notevolmente i suoi possedimenti sia ereditando le contee di Besal\u00fa nel 1111 e di Cerdagna nel 1117; sia tramite matrimonio, sposando, nel 1112, Dolce I di Provenza, che gli port\u00f2 in dote tutta la contea di Provenza, per cui i suoi domini arrivarono sino ad est di Nizza; sia assoggettando le contee catalane come quella di Emp\u00faries (tutte le contee catalane, ad eccezione della Contea d'Urgell, erano sotto il suo dominio) sia facendo conquiste militari ai danni dei musulmani, come le citt\u00e0 di Balaguer, nel 1105, e poi di Tarragona (alla conquista della citt\u00e0 la cedette a papa Pasquale II e la riottenne come feudo dietro il pagamento di un piccolo tributo annuo, detto \"census\"), che ricostru\u00ec e divenne la nuova sede vescovile della Catalogna, prima dipendeva dall'arcivescovo di Narbona.\nTolse ai musulmani anche le regioni di Lleida e Tortosa. Tutto ci\u00f2 port\u00f2 a liberare dalla schiavit\u00f9 molti Cristiani.\nFece altres\u00ec alleanze militari con le repubbliche marinare italiane Pisa e Genova, che lo portarono, tra il 1114 ed il 1115, ad attaccare ed a ridurre suoi tributari i governanti Mori delle isole di Maiorca e di Ibiza e, con l'aiuto di Pisa a fare incursioni nella regione mussulmane di Valencia, che tenne sotto il suo dominio solo per un breve periodo.\nRaimondo Berengario III mor\u00ec, nel 1131, lasciando la contee catalane al figlio maggiore Raimondo Berengario IV e la Provenza al figlio pi\u00f9 giovane Berengario Raimondo I.\nUnione della contea e il Regno d'Aragona: creazione della Corona d'Aragona.\nNel 1137, il re d'Aragona, Ramiro II il Monaco promise la figlia Petronilla, di circa un anno di et\u00e0, in sposa a Raimondo Berengario IV e l'impegno matrimoniale fu firmato a Barbastro, mentre, nel castello di Ayerbe, Ramiro redasse un documento in cui si impegnava a non prendere importanti decisioni, senza l'approvazione del futuro genero e il 13 novembre dello stesso anno abdic\u00f2, in favore della figlia Petronilla, e, per contrastare l'ingombrante re di Le\u00f3n e Castiglia, Alfonso VII, deleg\u00f2 il futuro genero a governare il regno d'Aragona con il titolo di principe d'Aragona e conte di Barcellona, e torn\u00f2 definitivamente alla vita monastica.\nTra il 1139 ed il 1140 a Carri\u00f3n de los Condes, Raimondo Berengario IV, principe d'Aragona e conte di Barcellona, stipul\u00f2 un trattato con Alfonso VII che fissava i confini tra Castiglia ed Aragona (Alfonso restitu\u00ec Saragozza, dopo che all'Aragona aveva riconosciuto i territori sulla sponda sinistra del fiume Ebro, la Castiglia si teneva quelli sulla destra) e lo impegnava in una guerra di conquista contro la Navarra.\nTra il 1141 ed il 1147, Raimondo Berengario IV recuper\u00f2 diverse citt\u00e0 che erano state riprese dai musulmani dopo la sconfitta di Alfonso \"il Battagliero\" a Fraga, nel 1134; e fece anche delle incursioni nelle regioni di Murcia (1144) e di Valencia (1146).\nNel 1143, a Zamora, di fronte al legato del papa Innocenzo II, il re di Castiglia Alfonso VII riconobbe il contratto di matrimonio tra il conte di Barcellona, Raimondo Berengario IV e la giovanissima regina di Aragona, Petronilla, accettando cos\u00ec l'unione di tutte le contee catalane con l'Aragona, e di fatto un nuovo grande regno, la Corona d'Aragona.\nNel 1147, con la flotta genovese, aiut\u00f2 il re di Castiglia Alfonso VII, nell'assedio e nella conquista di Almer\u00eda. inoltre complet\u00f2 la conquista della regione di Tortosa e tolse ai musulmani anche la regione di Lleida. \nIl matrimonio tra Petronilla e Raimondo Berengario venne celebrato a Lleida, nell'agosto del 1150, dopo che la regina aveva compiuto i quattordici anni, et\u00e0 richiesta dal diritto canonico per il matrimonio.\nNel 1151, firm\u00f2 il Trattato di Tudil\u00e9n, con Alfonso VII, che, oltre che ad essere in chiave antinavarrese, riservava all'Aragona la conquista delle terre musulmane di Valencia, D\u00e9nia e Murcia. Sulla via del ritorno da Torino (dove insieme al nipote, il conte di Provenza Raimondo Berengario II, aveva incontrato l'imperatore Federico Barbarossa), a Borgo San Dalmazzo, nel 1162, Raimondo Berengario IV mor\u00ec, conferendo al nipote la tutela del suo successore, il figlio primogenito Raimondo Berengario. Alla morte del conte Raimondo Berengario IV, Petronilla, regina d'Aragona, abdic\u00f2 a favore del figlio, Raimondo Berengario, che sal\u00ec al trono con il nome di Alfonso II, in onore del prozio, Alfonso I il Battagliero. Cos\u00ec, salito sul trono d'Aragona con il nome di Alfonso II, e, nel contempo, ereditate dal padre la contea di Barcellona e le contee catalane unific\u00f2 l'Aragona e la Catalogna e fu divenuto il primo re della Corona d'Aragona unificata."}
{"id": "1722031", "revid": "228587", "url": "https://it.wikipedia.org/wiki?curid=1722031", "title": "Saracinello", "text": "Saracinello \u00e8 una frazione del comune di Reggio Calabria, situata nella fascia collinare pre-aspromontana. Il suo nome potrebbe derivare dai Saraceni, che nel medioevo invadevano spesso le coste del Meridione."}
{"id": "1722038", "revid": "25906811", "url": "https://it.wikipedia.org/wiki?curid=1722038", "title": "Cameria", "text": ""}
{"id": "1722041", "revid": "1649409", "url": "https://it.wikipedia.org/wiki?curid=1722041", "title": "Ryan Jones", "text": "Carriera.\nGiocatore di calcio per il Bristol City F.C. fino ai 14 anni (era portiere), ha iniziato a giocare a rugby a 17 per stare insieme ai suoi amici.\nNegli anni iniziali della sua carriera da rugbysta ha giocato per i club di Newport, Bridgend e Swansea. Nel 2003 \u00e8 poi passato ai Celtic Warriors. Quando questi si sono sciolti per problemi finanziari, nel 2004, Jones si \u00e8 unito agli Ospreys con i quali disputa tuttora Celtic League e Heineken Cup. Con quest'ultimo club ha vinto la Celtic League nel 2005 e nel 2007 e la coppa Anglo-Gallese nel 2008.\nIl 6 novembre 2004 ha fatto il suo esordio con la maglia del in una partita contro il .\nNel 2005 ha vinto, con la nazionale, il Sei Nazioni facendo il Grande Slam. Lo stesso anno ha preso poi parte al tour dei British and Irish Lions in Nuova Zelanda. Escluso in un primo momento, \u00e8 stato chiamato per sostituire l'infortunato Simon Taylor. Per le sue ottime prestazioni durante i test match \u00e8 stato considerato uno dei migliori giocatori del tour.\nNel gennaio 2008 Jones \u00e8 stato scelto dal coach del Galles Warren Gatland come capitano della nazionale. Durante il seguente Sei Nazioni la squadra ha conquistato la seconda vittoria del torneo con Grande Slam in quattro anni."}
{"id": "1722044", "revid": "125491949", "url": "https://it.wikipedia.org/wiki?curid=1722044", "title": "Enric Claras\u00f3", "text": "Biografia.\nNacque in un piccolo centro rurale della Catalogna in provincia di Castellar del Vall\u00e8s nei pressi di Barcellona.\nSi form\u00f2 presso la Scuola di Belle Arti di Barcellona sotto la guida dello scultore John Roigh.\nDopo aver condiviso per qualche tempo lo studio con il pittore Miguel Carbonell y Selva (1855-1896) nel 1881 si leg\u00f2 di grande amicizia con il pittore Santiago Rusi\u00f1ol che gli present\u00f2 Ram\u00f3n Casas. Tutti e tre insieme formarono un gruppo molto affiatato e noto nell'ambiente artistico dell'avanguardia catalana dell'inizio del Novecento. Insieme esposero molte volte al Salone Pares di Barcellona a partire dal 1890.\nCon il denaro ricavato dalla sua partecipazione ai lavori di decorazione dell'Esposizione Universale di Barcellona del 1888 pot\u00e9 recarsi a Parigi con il suo amico Rusi\u00f1ol \nDopo questo soggiorno parigino la sua scultura si pu\u00f2 definire gi\u00e0 modernista pur conservando alcuni elementi del suo precedente stile naturalista.\nPartecip\u00f2 all'Esposizione Nazionale di Madrid nel 1892, a quella di Chicago del 1893. Alla Esposizione Universale di Parigi del 1900 vinse una medaglia d'oro. \nSue opere sono presenti in cappelle funerarie di famiglia dei cimiteri di Barcellona e di Saragozza."}
{"id": "1722048", "revid": "6923", "url": "https://it.wikipedia.org/wiki?curid=1722048", "title": "Gelastocoridae", "text": "Gelastocoridae , \u00e8 una famiglia di insetti acquatici Nepomorfi (ordine Rhynchota, sottordine Heteroptera). Per il loro aspetto sono chiamati comunemente, dagli anglosassoni, \"toad bugs\" (\"cimici rospo\").\nDescrizione.\nInsetti di dimensioni medio-piccole, hanno un corpo lungo 6-10 mm, di profilo ovoidale, con tegumento scabroso, a volte di aspetto verrucoso, con capo largo quanto il protorace.\nIl capo \u00e8 largo, con profilo triangolare visto anteriormente; ha occhi grandi e prominenti ed \u00e8 in genere fornito di ocelli. Le antenne, composte di quattro segmenti, sono brevi e non visibili alla vista dall'alto e nascoste in fossette nella parte inferiore del capo, sotto gli occhi. Il rostro \u00e8 robusto, formato da 4 segmenti, e breve e in posizione non supera le coxe anteriori.\nIl torace mostra un pronoto largo seguito da un mesoscutello triangolare e grande. Le ghiandole odorifere metatoraciche sono ben sviluppate nei Gelastocorinae e assenti nei Nerthrinae. Si riscontrano vari livelli di sviluppo della ali, con emielitre spesso ben sviluppate e differenziate in \"corio\", \"clavo\" e \"membrana\" nei Gelastocorinae, ridotte alla parte sclerificata nella maggior parte dei Nerthrinae. Le specie capaci di volare sono comunque poche. Nei Nerthrini le emielitre sono spesso fuse lungo il margine mediale. Le zampe anteriori sono raptatorie ed hanno i femori particolarmente ingrossati, quelle medie e posteriori sottili. I tarsi sono composti da un segmento nelle zampe anteriori e medie, da tre nelle posteriori.\nL'addome dei maschi ha gli ultimi uriti asimmetrici; asimmetriche sono anche le armature genitali maschili, a causa delle forte riduzione del paramero sinistro.\nHabitat e biologia.\nInsetti dalle abitudini gregarie e semiacquatici, si rinvengono in svariati habitat che in generale presentano una certa umidit\u00e0. Colonizzano in genere i substrati fangosi di specchi d'acqua e fiumi, di fosse e canali, ma specie di \"Nerthra\" sono talvolta rinvenute in materiale organico in decomposizione, come le lettiere forestali, il letame e altri detriti.\nSono predatori, a spese di altri Artropodi, ma al pari di molti altri Rincoti acquatici o semiacquatici, si nutrono spesso anche di animali morti. Si muovono con agilit\u00e0, correndo e saltando.\nSistematica e diffusione.\nLa famiglia comprende 103 specie ripartite fra tre generi. \u00c8 diffusa in tutte le regioni zoogeografiche della Terra ad eccezione della Regione Paleartica. La maggior parte delle specie si rinviene nelle regioni tropicali del continente americano, dell'Australia e nella Melanesia, talvolta associata alla foresta pluviale.\nL'albero tassonomico \u00e8 composto da due sottofamiglie:"}
{"id": "1722049", "revid": "11037", "url": "https://it.wikipedia.org/wiki?curid=1722049", "title": "Filarmoniche", "text": ""}
{"id": "1722050", "revid": "767487", "url": "https://it.wikipedia.org/wiki?curid=1722050", "title": "La descrizione di un attimo (singolo)", "text": "La descrizione di un attimo \u00e8 una canzone dei Tiromancino, title track e secondo singolo estratto dall'album omonimo del 2000.\nIl brano racconta la travagliata storia di due ex amanti che si rincontrano dopo anni, per scoprire quanto entrambi siano cambiati.\nVideo musicale.\nIl videoclip del brano, diretto da Frankie hi-nrg mc e Riccardo Sinigallia, \u00e8 impostato come una parodia delle sigle di chiusura dei programmi televisivi degli anni 1970 \"(di nuovo) Tante scuse\" e \"Noi... no!\", in cui Sandra Mondaini e Raimondo Vianello, nei panni di due romantici innamorati nonch\u00e9 di Tarzan e Jane, interpretavano una serie di gag. Nel video de \"La descrizione di un attimo\" la parte di Vianello \u00e8 interpretata da Valerio Mastandrea, mentre quella della Mondaini da Paola Cortellesi.\nIl video ha vinto nel 2001 il Rockstar Music Award."}
{"id": "1722053", "revid": "1149807", "url": "https://it.wikipedia.org/wiki?curid=1722053", "title": "Palmon", "text": " \u00e8 un Digimon di livello intermedio del media franchise giapponese \"Digimon\", che comprende anime, manga, giocattoli, videogiochi, carte collezionabili ed altri media.\n\"Palmon\" \u00e8 il nome che condividono tutti i membri di questa particolare specie Digimon. Ci sono numerosi Palmon diversi che appaiono in varie serie anime e manga di Digimon.\nL'apparizione pi\u00f9 conosciuta di Palmon \u00e8 quella nell'anime \"Digimon Adventure\" come Digimon partner di Mimi Tachikawa.\nIl Palmon di \"Digimon Adventure\" appare anche nella serie sequel \"Digimon Adventure 02\" e in tutti i film relativi ad \"Adventure\" e \"Adventure 02\". Compare, inoltre, in \"Digimon Adventure tri.\".\n\u00c8 un Digimon pianta, somigliante ad una palma.\nPalmon \u00e8 doppiata in giapponese da Shihomi Mizowaki (nella terza serie adotter\u00e0 il nome d'arte Kinoko Yamada) e in italiano da Monica Vulcano. \nAspetto e caratteristiche.\nIl nome \"Palmon\" deriva parzialmente da \"Palm\", \"palma, e dal suffisso \"-mon\" (abbreviazione di \"monster\") che tutti i Digimon hanno alla fine del loro nome. \"Palmon\" significa quindi \"mostro simile ad una palma\".\nPalmon \u00e8 una creatura simile ad una pianta che presenta pelle verde e artigli viola dalle punte anch'esse verdi. Dalla testa le spunta un fiore rosa con centro di colore giallo. Ha una piccola coda e delle piccole protuberanze allineate sulla schiena.\nPalmon \u00e8 un Digimon dalla personalit\u00e0 irascibile ma dalle molte sfaccettature. Il fiore sulla sua testa le permette di confondersi con l'ambiente, rendendola molto difficile da trovare. Il fiore emette un profumo molto dolce quando il Digimon \u00e8 di buon umore, ma questo cambia a seconda delle sue emozioni, diventando ad esempio insopportabile se Palmon \u00e8 triste o depressa. Pu\u00f2 fare la fotosintesi piantando i suoi piedi simili a radici nel terreno e attirando a s\u00e9 nutrimento espandendo le sue braccia simili a foglie ed il suo fiore. Nonostante sia un Digimon basato su una pianta, Palmon presenta alcune caratteristiche tipiche dei rettili.\nApparizioni.\nTanemon digievolve per la prima volta in Palmon per proteggere Mimi dall'attacco di un Kuwagamon. Successivamente digievolve in Togemon quando un Monzaemon infettato da un Ingranaggio Nero li attacca nella Citt\u00e0 dei Balocchi. Da allora, Palmon e Mimi diventano buone amiche, ma Palmon spesso prova a far apprezzare a Mimi le cose che ha e a fargliela cavare con ci\u00f2 che la vita le ha donato. Quando i Digiprescelti tornano nel mondo reale per fermare i piani di Myotismon, il 3 agosto, Palmon superdigievolve Lillymon quando Mimi versa lacrime sincere per il benessere di suo padre, che aveva provato invano a fermare DarkTyrannomon. Grazie a questo nuovo potere, Lillymon diviene un alleato fondamentale nelle battaglie contro Myotismon, i Padroni delle Tenebre e Apokarimon. Dopo la sconfitta di Piedmon e Apokarimon, i ragazzi sono costretti a lasciare Digiworld. Palmon scappa via nella foresta, non volendo rivedere Mimi ancora una volta - perch\u00e9 se l'avesse fatto avrebbe dovuto dirle addio. Ma quando il tram sul quale i bambini prescelti stanno partendo inizia a muoversi, il Digimon corre fuori dalla foresta chiamando Mimi, scusandosi e salutandola nel modo appropriato.\nUn anno dopo la loro avventura, Mimi e Palmon si ritrovano affinch\u00e9 Mimi sprigioni i poteri della sua Digipietra per liberare i Digimon Supremi. Come conseguenza di ci\u00f2, Palmon perde per\u00f2 il potere di divenire Lillymon. Due anni dopo, quando l'Imperatore Digimon inizia il suo folle piano di conquista di Digiworld, Palmon \u00e8 tra i Digimon della generazione originale ad aiutare i nuovi Digiprescelti. Un evento di questo genere si verifica quando Yolei, Hawkmon e Mimi si perdono e vengono braccate da un gruppo di Gekomon e Otamamon controllati dall'Anello del Male nella Foresta Oscura, salvate solo dall'intervento di Palmon. Lei e Mimi presentano ai nuovi bambini prescelti il Digiprescelto americano Michael ed il suo Digimon partner, Betamon. \u00c8 la stessa Palmon a rivelare che lo strano Digimon che attacca la diga senza motivo \u00e8 un essere artificiale creato dagli Obelischi di Controllo. Palmon torna nel mondo reale la vigilia ed il giorno di Natale ed aiuta a raggruppare tutti i Digimon apparsi in America insieme agli Obelischi di Controllo, ricevendo un nuovo potere da uno dei dodici Digicuori Iridescenti di Azulongmon e potendo cos\u00ec tornare a superdigievolvere Lillymon. Viene successivamente vista murare il Digivarco di Hikarigaoka e nella battaglia finale contro MaloMyotismon.\nIn \"Digimon Adventure tri.\", Palmon, insieme agli altri Digimon e ai Digiprescelti della prima generazione, ritorna tra i protagonisti. Nel primo film della serie, infatti, i Digiprescelti sono chiamati a difendere il mondo reale dagli attacchi di Digimon infetti. Palmon non pu\u00f2 prendere parte alla prima battaglia contro i tre Kuwagamon infetti poich\u00e9 Mimi \u00e8 ancora lontana, avendo fatto appena ritorno dall'America. Successivamente, Palmon, digievolvendo Togemon, affianca i compagni nella battaglia contro Alphamon, che per\u00f2 sar\u00e0 risolta solo con l'intervento di Omnimon. Nel secondo film, a distanza di pochi giorni dagli eventi del primo, Palmon, digievolvendo Togemon, insieme a Meicoomon, affronta Orgemon infetto. Uno dei suoi attacchi, per\u00f2, colpisce un elicottero di giornalisti televisivi, facendolo precipitare in acqua. Ci\u00f2 causer\u00e0 un ulteriore danno d'immagine ai Digimon nell'opinione pubblica, gi\u00e0 turbata dai numerosi danni provocati dalle battaglie dei giorni precedenti. Inoltre, i compagni rimprovereranno Mimi, provocandole molti dubbi. Qualche giorno dopo, durante il festival scolastico, Ken Ichijouji, nelle vesti dell'Imperatore Digimon, attraverso una distorsione, rapisce Meicoomon. Palmon immediatamente corre in soccorso della nuova compagna, seguita da Gomamon e Leomon. L'Imperatore ha dalla sua Imperialdramon, in versione oscura. Joe dar\u00e0 tutto il suo supporto a Gomamon, che riuscir\u00e0 a megadigievolvere Vikemon: spinta dalle parole del compagno, con cui condivideva dubbi e paure, Mimi esorta Togemon a dar fondo a tutte le sue forze. Lillymon, cos\u00ec, per la prima volta, megadigievolve Rosemon, riuscendo, insieme a Leomon e Vikemon, a sconfiggere Imperialdramon.\nAltre forme.\nIl nome \"Palmon\" si riferisce solo alla forma di livello intermedio di questo Digimon. Durante la serie, Palmon riesce a digievolvere in un certo numero di forme pi\u00f9 potenti, ognuna con nome ed attacchi speciali diversi. Tuttavia, il livello intermedio \u00e8 la sua forma di preferenza, nonch\u00e9 quella in cui passa la maggior parte del tempo, a causa della pi\u00f9 alta quantit\u00e0 di energia richiesta per rimanere ad un livello pi\u00f9 alto.\nAd un certo punto, Palmon deve travestirsi per evitare di essere riconosciuta da un Nanimon. Il Digimon si infila una parrucca e si fa chiamare ReggaePalmon, riuscendo ad ingannarlo.\nYuramon.\n \u00e8 la forma al livello primario di Palmon ed \u00e8 un Digimon neonato. Il nome \"Yuramon\" viene dalla parola giapponese \"yurayura\", una parola che descrive l'oscillamento o il tremolio di qualcosa. \"Yuramon\", quindi, significa \"mostro che trema\".\nYuramon \u00e8 un piccolo Digimon con pelo di colore grigio che ricopre il suo intero corpo, occhi neri e due antenne sulla testa. La sua bocca \u00e8 coperta dal pelo e non \u00e8 visibile finch\u00e9 non \u00e8 aperta.\nAppare per la prima volta durante un flashback in cui lo si vede schiudersi dal Digiuovo di Palmon.\nTanemon.\n \u00e8 la forma al livello primo stadio di Palmon. Tanemon \u00e8 un Digimon bulbo il cui nome viene da \"tane\", la parola giapponese che significa \"seme\". \"Tanemon\", quindi, significa \"mostro simile ad un seme\". \u00c8 di colore bianco e verde ed \u00e8 un Digimon basato su una radice con due foglie che sono germogliate sulla sua testa.\nPalmon \u00e8 in questa forma quando incontra per la prima volta Mimi. Dopo la sua iniziale Digievoluzione in Palmon per aiutare nella battaglia contro un Kuwagamon selvaggio, il livello intermedio diviene la sua forma preferita. Da quel momento in poi, Palmon regredisce temporaneamente in Tanemon solo quando termina la sua energia ad un livello superiore e non riesce a sostenere i consumi di energia della forma al livello intermedio.\nTogemon.\n \u00e8 la forma al livello campione di Palmon. \u00c8 un enorme cactus, dalla faccia tipica degli Haniwa, con un ciuffo di capelli arancioni e che indossa un paio di guantoni da pugilato. Il suo nome deriva dalla parola giapponese \"toge\", che significa \"pungiglione\" o \"spina\". \"Togemon\" significa quindi \"mostro pieno di spine\".\nTogemon compare per la prima volta nell'episodio \"Ora tocca a te, Palmon!\" per combattere Monzaemon ed estrarre l'Ingranaggio Nero che lo controlla. Successivamente Togemon fa lo stesso con Centarumon e poi aiuta nella lotta contro Devimon. Il Digimon \u00e8 inoltre presente in battaglie contro i tirapiedi di Etemon, Myotismon ed i Padroni delle Tenebre.\nIn \"Adventure 02\", quando Halsemon scaglia i Fratelli Roachmon, aiutata da Mimi che li acceca con un riflettore, in un Obelisco di Controllo situato nella Foresta Oscura, danneggiandolo, Palmon riesce a digievolvere Togemon e a combattere i Roachmon prima che Halsemon distrugga l'Obelisco di Controllo. Togemon dice quindi a Mimi che ci avrebbe pensato lei a proteggere la Foresta Oscura. Successivamente, Palmon digievolve Togemon e distrugge la Spirale del Male di un Gorillamon dopo che questi era stato indebolito dal Betamon di Michael, digievoluto Seadramon. Togemon viene inoltre visto brevemente quando Palmon superdigievolve direttamente in Lillymon.\nLillymon.\n \u00e8 la Digievoluzione al livello evoluto di Palmon. \u00c8 un Digimon folletto basato su fiori e piante, cos\u00ec come il suo nome, che proviene dalla parola inglese \"lilly\", il fiore di lill\u00e0.\nLillymon fa la sua prima apparizione il 3 agosto 1999, nell'episodio \"La nebbia si dirada...\", quando Myotismon isola Odaiba dal resto di Tokyo cos\u00ec che i suoi tirapiedi possano raggrupparne tutti gli abitanti. Durante il vano tentativo di contrattaccare, il padre di Mimi rimane quasi ucciso quando cerca di usare una macchina per fermare un DarkTyrannomon. Le lacrime sincere di Mimi fanno brillare la sua Digipietra, causando la Superdigievoluzione di Togemon in Lillymon, la quale addomestica DarkTyrannomon. Ma presto fa la sua comparsa Myotismon stesso. Lillymon cerca di combatterlo, ma viene paralizzata dall'Ombra Paralizzante del Digimon malvagio. Viene curata poco dopo da Wizardmon in modo da poter partecipare alla battaglia finale contro Myotismon in persona. Successivamente conferisce la sua energia ad Angewomon, che con la sua Freccia Sacra distrugge infine Myotismon. Lillymon diventa un alleato indispensabile per combattere i Padroni delle Tenebre ed Apokarimon.\nQuando Mimi usa il potere della sua Digipietra per liberare i Digimon Supremi, Palmon perde il potere di superdigievolvere Lillymon. Questo fino a tre anni dopo quando, il giorno di Natale, Palmon e gli altri Digimon prescelti originali ricevono un incremento di potere da uno dei dodici Digicuori Iridescenti di Azulongmon. Michael ed il resto dei Digiprescelti americani riescono a fermare un Cherrymon impazzito e raggruppano tutti i Digimon, per poi rispedirli a Digiworld.\nRosemon.\n \u00e8 la Digievoluzione al livello mega di Palmon. Ha l'aspetto di una bella donna, con la testa di una rosa, cos\u00ec come il suo nome, che proviene dalla parola inglese \"\"rose\", il fiore della rosa.\nRosemon compare per la prima volta nella serie \"Digimon Adventure tri.\", ambientata nel 2005, quando l'Imperatore Digimon rapisce Meicoomon. Secondo Koushiro (Izzy), la digievoluzione, insieme a quella di Vikemon, \u00e8 preannunciata da una misteriosa profezia che egli ha ricevuto via mail. La digievoluzione al livello mega \u00e8 comunque avvenuta solo quando Mimi, grazie alle parole di Joe, si \u00e8 liberata da tutti i suoi dubbi, spronando Togemon a dar fondo a tutte le proprie forze. Rosemon, insieme a Vikemon e Leomon, riuscir\u00e0 a sconfiggere Imperialdramon in versione oscura, liberando Meicoomon.\nCharacter song.\nPalmon possiede l\"'image song\" \"Koyubi no Fantasy\"\" (\"Fantasia di un mignolo\") e un'altra in comune con Mimi (Ai Maeda) chiamata \"Happy Smile\" (\"Sorriso felice\"). In \"Digimon Adventure Tri.\" ne possiede una seconda, intitolata \"\"Blooming your Heart\"\".\nAccoglienza.\nDe'Angelo Epps di CBR ha classificato Rosemon come la decima migliore megadigievoluzione. Twinfinite ha classificato Palmon come l'ottavo miglior Digimon dei Digiprescelti originali. Jeremy Gill di ReelRundown ha classificato Rosemon come la settima miglior Megadigievoluzione dei Digimon originali. Secondo WatchMojo, Rosemon \u00e8 il nono miglior Digimon di livello mega mentre Lillymon \u00e8 stata inserita nelle menzioni d'onore tra i migliori Digimon in generale. Oskar O.K. Strom di Honey's Anime ha considerato Tanemon come il decimo Digimon pi\u00f9 carino."}
{"id": "1722055", "revid": "1149807", "url": "https://it.wikipedia.org/wiki?curid=1722055", "title": "Yuramon", "text": ""}
{"id": "1722056", "revid": "1149807", "url": "https://it.wikipedia.org/wiki?curid=1722056", "title": "Tanemon", "text": ""}
{"id": "1722057", "revid": "1149807", "url": "https://it.wikipedia.org/wiki?curid=1722057", "title": "Togemon", "text": ""}
{"id": "1722062", "revid": "2184720", "url": "https://it.wikipedia.org/wiki?curid=1722062", "title": "Due destini", "text": "Due destini \u00e8 una canzone dei Tiromancino, terzo singolo estratto dall'album \"La descrizione di un attimo\" del 2000.\nDescrizione.\nIl brano \u00e8 stato utilizzato nella colonna sonora del film \"Le fate ignoranti\" di Ferzan \u00d6zpetek del 2001. \nIl 23 maggio 2018 \u00e8 stata pubblicata una versione nuova della canzone in duetto con Alessandra Amoroso.\nNel 2020 partecipa al concorso radiofonico \"I Love My Radio\", a cui hanno preso parte in totale 45 canzoni.\nVideo musicale.\nIl video \u00e8 stato scritto e diretto da Frankie hi-nrg mc e Riccardo Sinigallia. Nel videoclip del brano compaiono, fra gli altri, gli attori Valerio Mastandrea, Paola Cortellesi, Pierfrancesco Favino, Francesco Scali, Rosaria De Cicco e il duo rap Flaminio Maphia.\nI videoclip di \"Due destini\" dei Tiromancino, e \"Bada\" dei Flaminio Maphia sono un esempio di videoclip \"gemelli\": raccontano la stessa storia, una rapina in un supermercato, ma da due punti di vista diversi. Per un minuto circa, all'inizio, le immagini sono uguali, poi le storie si separano. Nel video dei Tiromancino la telecamera si concentra sui dipendenti del supermarket sequestrati e rinchiusi in uno sgabuzzino, i Flaminio Maphia fanno vedere quello che accade fra gli scaffali e alle casse dove i malviventi (gli stessi rapper) si sono sostituiti alle cassiere."}
{"id": "1722063", "revid": "1452073", "url": "https://it.wikipedia.org/wiki?curid=1722063", "title": "Ninian Park", "text": "Il Ninian Park \u00e8 stato uno stadio calcistico di Cardiff, di propriet\u00e0 della compagine gallese del Cardiff City F.C., militante per\u00f2 nelle divisioni del calcio inglese. La struttura era dedicata al tenente colonnello Lord Ninian Edward Crichton-Stuart (1883-1915).\nL'impianto fu costruito nel 1910 ed inaugurato il 1\u00ba settembre dello stesso anno. Negli ultimi anni disponeva di una capienza di 20.376 posti a sedere e di un campo da gioco dalle dimensioni di 110 per 70 metri. La capienza fu pi\u00f9 volte modificata nel corso degli anni, tant'\u00e8 che il record di presenze, 61.556, \u00e8 stato registrato il 14 ottobre 1961 in occasione di un incontro fra la nazionale gallese e quella inglese. Il primato, limitatamente alle partite del Cardiff City, risale invece al 22 aprile 1953: al match contro l'Arsenal assistettero 57.893 persone.\nIl Cardiff City scelse di trasferirsi in un nuovo impianto, il Cardiff City Stadium, la cui costruzione \u00e8 iniziata nel febbraio 2007 e terminata nel 2009. \nL'ultimo match disputato nello stadio si svolse il 25 aprile 2009. Lo stadio fu successivamente demolito e realizzata una area residenziale.\nHo ospitato le partite della nazionale gallese di calcio dalla costruzione nel 1910 sino alla fine degli anni '80, prima di trasferirsi nel pi\u00f9 capiente National Stadium, stadio di propriet\u00e0 della Welsh Rugby Union."}
{"id": "1722066", "revid": "1305772", "url": "https://it.wikipedia.org/wiki?curid=1722066", "title": "Liciniano", "text": ""}
{"id": "1722067", "revid": "237256", "url": "https://it.wikipedia.org/wiki?curid=1722067", "title": "Alexander Alexandrovi\u010d Fadeyev", "text": ""}
{"id": "1722071", "revid": "1573940", "url": "https://it.wikipedia.org/wiki?curid=1722071", "title": "Aiptasia mutabilis", "text": "L'anemone bruno (Aiptasia mutabilis ) \u00e8 un antozoo appartenente alla famiglia Aiptasiidae diffuso nel mar Mediterraneo e nell'Atlantico orientale. Vive su fondali rocciosi, all'interno di anfratti o in mezzo alle alghe.\nDescrizione.\nPresenta diversi tentacoli lunghi e traslucidi utilizzati dall'anemone per catturare le prede e per difendersi, mediante l'emissione di filamenti bianchi urticanti, detti aconzi. La colonna \u00e8 di colore bruno e la base \u00e8 di diametro inferiore ad essa, con la quale questi invertebrati possono sia ancorarsi saldamente su di una roccia, sia migrare alla ricerca di un luogo sicuro e adatto alle loro esigenze.\nBiologia.\nSi nutre di detriti e, negli stadi pi\u00f9 adulti e sviluppati, anche di pesci di piccola taglia.\nI sessi sono separati e la riproduzione asessuale avviene per divisione della colonna.\nComportamento in cattivit\u00e0.\nSpesso ospite indesiderata di acquari marini, a causa del suo comportamento infestante, l'Aiptasia \u00e8 conosciuta per la sua particolare velocit\u00e0 di riproduzione, che in cattivit\u00e0 avviene quasi sempre per via asessuata. Predatori naturali sono alcune specie di nudibranchi (\"Berghia verrucicornis\"), pesci farfalla (\"Chelmon rostratus\") e gamberetti (\"Lysmata wundermanni\" e \"Rhynchocinetes\")."}
{"id": "1722073", "revid": "124701484", "url": "https://it.wikipedia.org/wiki?curid=1722073", "title": "Francesco Zanardi", "text": "Biografia.\nDopo gli studi a Poggio Rusco e a Mantova, s'iscrisse all'Universit\u00e0 di Bologna dove si laure\u00f2 in Chimica e Farmacia. Dirigente del Partito Socialista Italiano nel mantovano, si applic\u00f2 intensamente nell'attivit\u00e0 di amministratore. Fu sindaco di Poggio Rusco (MN) e contemporaneamente consigliere comunale a Bologna nel 1902. Nella stessa citt\u00e0, nel 1904, fu assessore all'igiene della giunta comunale guidata dal sindaco Enrico Golinelli. Fu anche vice presidente dell'amministrazione provinciale di Mantova tra il 1904 e il 1906.\nLa sua attivit\u00e0 d'amministratore pubblico giunse all'apice il 28 giugno 1914 quando si svolsero a Bologna le elezioni amministrative che per la prima volta portarono la sinistra al governo della citt\u00e0. Per adempiere al motto elettorale \"Pane e alfabeto\" Francesco Zanardi fu sindaco designato dalla lista socialista con l'appoggio delle organizzazioni dei lavoratori. Il mandato elettorale s'interruppe con le sue dimissioni in quanto eletto deputato nel collegio di Bologna. Zanardi viene ricordato come il \"sindaco del pane\" perch\u00e9 promotore dell'Ente comunale di consumo che contribu\u00ec ad alleviare i disagi della popolazione durante il conflitto mondiale allora in corso. La giunta Zanardi si prodig\u00f2 molto anche per lo sviluppo delle istituzioni scolastiche, fondando nel 1917 la scuola all'aperto Fortuzzi.\nIl 14 ottobre 1920 insieme a Errico Malatesta, Zanardi tenne in piazza Umberto I un comizio alla cittadinanza. Al termine del comizio i militanti intervenuti diedero vita ad un corteo che giunto davanti al carcere cittadino tent\u00f2 l'assalto. Nacquero scontri a fuoco con le guardie regie di presidio. Nello scontro rimasero uccisi i brigadieri Giuseppe Della Volpe e Salvatore Colamasi e quattro manifestanti tra cui un consigliere comunale socialista..\nRieletto deputato nel 1921, Zanardi fu pi\u00f9 volte oggetto di aggressioni violente ordite da fascisti e perseguitato durante il regime. Allontanato da Bologna, prese dimora a Roma dove rimase permanentemente dopo la morte del figlio Libero, morte causata da aggressioni subite per opera di squadre fasciste. Arrestato il 17 febbraio 1938, il 24 febbraio fu assegnato per cinque anni al confino di Cava dei Tirreni per \"avere svolta attivit\u00e0 politica contrastante con gli ordinamenti del Regime Fascista\"\".\" L\u00ec fu raggiunto dalla moglie Angiolina Rizzi ma dal 29 giugno fu confinato a Sant'Antonio di Porto Mantovano presso il fratello Guido. Infine dal settembre 1940 otterr\u00e0 di scontare il confino presso la casa natale di Poggio Rusco. \nAlla fine della guerra Zanardi torn\u00f2 a Bologna dove nelle elezioni del 2 giugno 1946 venne eletto all'Assemblea Costituente con 26.328 preferenze."}
{"id": "1722079", "revid": "1573940", "url": "https://it.wikipedia.org/wiki?curid=1722079", "title": "Porphyrio", "text": "Porphyrio \u00e8 un genere di uccelli della famiglia dei Rallidi.\nTassonomia.\nComprende dodici specie, due delle quali scomparse recentemente:"}
{"id": "1722081", "revid": "237256", "url": "https://it.wikipedia.org/wiki?curid=1722081", "title": "Alexander Grin", "text": ""}
{"id": "1722082", "revid": "465169", "url": "https://it.wikipedia.org/wiki?curid=1722082", "title": "Per me \u00e8 importante", "text": "Per me \u00e8 importante \u00e8 un singolo del gruppo musicale italiano Tiromancino, pubblicato il 3 ottobre 2002 come primo estratto dal sesto album in studio \"In continuo movimento\".\n Sia il brano che il suo relativo videoclip hanno vinto il Tutto Award 2002 nelle rispettive categorie.\nDuetto.\nL'8 marzo 2019, in occasione della festa della donna, viene pubblicata una nuova versione del brano in duetto con Tiziano Ferro.\nIl singolo viene pubblicato anche in Svizzera e a Malta.\nVideo musicale.\nIl videoclip \u00e8 stato diretto da Marco Pavone e pubblicato il 2 marzo 2019 attraverso il canale YouTube dei Tiromancino."}
{"id": "1722097", "revid": "125200716", "url": "https://it.wikipedia.org/wiki?curid=1722097", "title": "Angelo Alessio", "text": "Caratteristiche tecniche.\nEra un centrocampista duttile che poteva giocare in qualsiasi zona del campo, come ad esempio nel ruolo di seconda punta.\nCarriera.\nGiocatore.\nDopo aver iniziato nelle giovanili del Gromola (Capaccio) e nel Solofra, esordisce tra i professionisti in Serie A, con l', nel 1984, con cui vince il Torneo Estivo del 1986 segnando 6 gol (doppietta in finale a Benevento del 19 giugno 1986, il primo gol e il terzo, quello decisivo nella sfida col ) che gli fruttano il titolo di vicecapocannoniere della manifestazione.\nDopo tre stagioni in biancoverde va alla Juventus, acquistato per 5 miliardi di lire. Veste la casacca bianconera dal 1987 (anno in cui entra nel giro della Nazionale B) al 1992, con parentesi di un anno in prestito al Bologna dove \u00e8 autore di doppietta alla Juventus il 6 novembre 1988, nella sconfitta interna 4-3, quinta giornata d'andata; e della rete vincente in Bologna- (1-0) che sancisce la salvezza dei felsinei.\nDopo l'esperienza bianconera veste maglie di (Serie A), (Serie B). Nel 1997 torna all' in Serie C1; qui segna il gol vittoria in rimonta, contro il Palermo, allo stadio Partenio, dopo essere gi\u00e0 andato a rete nel turno casalingo del girone eliminatorio della Coppa Italia di Serie C.\nChiude la carriera a , sempre in Serie C1, firmando un gol in 18 gare di campionato.\nAllenatore.\n, poi dal 14 giugno 2002 collaboratore di Franco Colomba e vice di Andrea Agostinelli e Sergio Buso. Il 21 luglio 2004 diventa tecnico dell'Imolese, dal 22 marzo 2006 allena la Massese, dove porta la squadra alla retrocessione in Serie C2. Il 27 giugno 2007 lascia il club, in quanto la societ\u00e0 non lo riconferma. Il 25 febbraio 2008 firma per la SPAL, in serie C2, di cui diventa terzo allenatore in quella stagione. Allenandola dalle ultime nove giornate di campionato: la porta al quarto posto al termine della stagione regolare in Serie C2, piazzamento che vale un posto ai play-off, senza essere riconfermato la stagione successiva.\nDal 25 maggio 2010 \u00e8 allenatore in seconda del , nello staff di Antonio Conte, che seguir\u00e0 come vice alla la stagione successiva. Dopo fine squalifica per calcioscommesse, e persistendo quella di Conte, dal 20 ottobre 2012 siede sulla panchina bianconera prendendo il posto di Massimo Carrera, che li aveva sostituiti entrambi fino a quel momento.\nA causa delle dimissioni di Conte dalla Juventus, il 16 luglio 2014 Alessio \u00e8 esonerato insieme allo staff e il 19 agosto, con la firma di Conte come commissario tecnico della Nazionale A, entra a far parte dello staff azzurro in qualit\u00e0 di assistente.\nIl 14 luglio 2016 segue Antonio Conte al Chelsea, divenendo allenatore in seconda. Terminata l\u2019esperienza inglese nell\u2019estate del 2018, il 4 gennaio 2019 Alessio a Sportitalia annuncia la separazione da Conte per intraprendere un percorso in autonomia.\nIl 16 giugno 2019 viene annunciato come nuovo allenatore della squadra scozzese del Kilmarnock con cui firma un contratto triennale. Viene esonerato il 17 dicembre, con un bilancio di 6 vittorie, 5 pareggi e 7 sconfitte in 18 partite.\nIl 19 maggio 2021 viene annunciato il suo prossimo ingaggio sulla panchina della squadra iraniana dell'Esteghlal Cultural and Athletic Club, ufficialmente come assistente tecnico dell'allenatore Farhad Majidi dato che nel paese mediorientale vige una nuova normativa che vieta l'assunzione di allenatori stranieri.\nDopo venti giorni viene per\u00f2 ufficializzato come nuovo tecnico del , in Indonesia.\nCalcioscommesse.\nIl 26 luglio 2012 \u00e8 deferito dalla Procura federale della FIGC nell'ambito dell'inchiesta sportiva sul calcioscommesse, con l'accusa di omessa denuncia in relazione alle partite Novara-Siena 2-2 e AlbinoLeffe-Siena 1-0 del campionato di Serie B 2010-11.\nIl 1\u00ba agosto la Commissione Disciplinare respinge l'istanza di patteggiamento a 2 mesi e 60\u00a0000 euro concordata tra il procuratore Palazzi e i suoi legali. Caduta ogni possibilit\u00e0 di un nuovo accordo tra le parti, il giorno successivo \u00e8 resa nota la richiesta di 1 anno e 3 mesi di squalifica da parte della Procura federale. Il 10 agosto in primo grado la Disciplinare lo squalifica per 8 mesi. mentre il 22 agosto in secondo grado la squalifica gli \u00e8 ridotta a 6 mesi. Il 12 ottobre il TNAS riduce la squalifica di Alessio a 2 mesi, che ha visto la scadenza il 15 ottobre.\nIl 9 febbraio 2015 la Procura di Cremona termina le indagini e formula per lui e altri indagati le accuse di associazione a delinquere e frode sportiva. \nNonostante la richiesta di 4 mesi di reclusione con pena sospesa da parte dell'accusa, il 16 maggio 2016 viene assolto con rito abbreviato insieme ad Antonio Conte.\nStatistiche.\nStatistiche da allenatore.\n\"Statistiche aggiornate al 15 dicembre 2021.\""}
{"id": "1722098", "revid": "2184720", "url": "https://it.wikipedia.org/wiki?curid=1722098", "title": "Amore impossibile", "text": "Amore impossibile \u00e8 una canzone del gruppo musicale italiano Tiromancino pubblicata come primo singolo del settimo album \"Illusioni parallele\" del 2004.\n\u00c8 stato frequentemente trasmesso in radio, raggiungendo la posizione numero 1 dell'airplay.\nVideo musicale.\nIl videoclip prodotto per \"Amore impossibile\" \u00e8 stato realizzato come omaggio al film del 1968 \"Diabolik\" di Mario Bava. Regista del video \u00e8 infatti Lamberto Bava, figlio proprio di Mario. Protagonisti del videoclip sono Daniel McVicar nei panni di Diabolik, Claudia Gerini (allora fidanzata di Zampaglione, cantante dei Tiromancino) nei panni di Eva Kant e John Phillip Law, che aveva recitato la parte di Diabolik nel film di Mario Bava tratto dal fumetto delle Giussani e che nel videoclip fa la parte di una guardia giurata, neutralizzata con il cloroformio da Diabolik stesso."}
{"id": "1722099", "revid": "237256", "url": "https://it.wikipedia.org/wiki?curid=1722099", "title": "Pavel Florenskij", "text": ""}
{"id": "1722100", "revid": "122264556", "url": "https://it.wikipedia.org/wiki?curid=1722100", "title": "Giovanni Alliata Di Montereale", "text": "Biografia.\nIl principe don Giovanni Francesco Stefano Ippolito Oliviero Agilulfo Pio Giacomo Orazio Maria Brasilino Alliata di Montereale e Villafranca, meglio conosciuto come Gianfranco, figlio di don Giovanni (nato a Trapani il 13 agosto 1877, deceduto a Rio de Janeiro il 20 gennaio 1938, ministro plenipotenziario di 1\u00aa classe) e di donna \"Olga dei conti Matarazzo\", nacque in Brasile, dove la famiglia materna aveva vasti possedimenti.\nLaureato in giurisprudenza, dopo lo sbarco degli Alleati in Sicilia del 1943 ader\u00ec al movimento separatista. Capo della componente agraria del Movimento Indipendentista Siciliano, fu indicato da Gaspare Pisciotta come uno dei mandanti della strage di Portella della Ginestra del 1\u00ba maggio 1947, ma le accuse non furono mai provate.\nNel 1946 \u00e8 eletto al consiglio comunale di Palermo. Il 30 aprile 1947 fu eletto deputato all'Assemblea regionale siciliana ma si dimise nel 1948 perch\u00e9 eletto deputato alla Camera, nella prima legislatura, per il Partito Nazionale Monarchico, nel collegio unico nazionale. Durante l'elezione del primo Presidente della Repubblica, si rende autore di un gesto scandaloso, annunciando la propria astensione e stracciando la scheda utilizzata nell'elezione, come a ribadire la sua nostalgia per la Monarchia. Il suo gesto provoc\u00f2 una sollevazione dell'Aula al grido \"Viva la Repubblica!\".\nRiconfermato alla Camera nel 1953, nel 1956 passa al Partito Monarchico Popolare, con cui viene rieletto nella terza legislatura, stavolta nel collegio di Palermo. Lascia il PMP nel 1959 per aderire al Partito Democratico Italiano. Non rieletto nel 1963. Consigliere comunale a Bologna dal 1956 al 1960.\n\u00c8 stato vice presidente del Partito nazionale monarchico e presidente regionale per la Sicilia dello stesso Partito; vice presidente del Partito monarchico popolare e vice presidente dell'Unione monarchica italiana\nFu coinvolto nell'inchiesta per il tentato golpe del principe Junio Valerio Borghese nel 1970, ma fu prosciolto.\nMassoneria.\nMassone, fu Sovrano Gran Commendatore della Massoneria di Rito Scozzese Antico e Accettato per l'Italia (costituita nel 1948) dal 1955 al 1960, quando questa obbedienza si fuse con il Grande Oriente d'Italia, Alliata sottoscrisse all'atto di riunificazione ma non si affili\u00f2 fino al 1973, anno in cui ader\u00ec alla Loggia P2 (tessera n. 361), dimettendosi nel 1976 e uscendo anche dal GOI. In seguito, nel 1978, creer\u00e0 un autonomo Supremo Consiglio dei 33 del Rito Scozzese Antico e Accettato, che si unir\u00e0 con una nuova Serenissima Gran Loggia d'Italia di Piazza del Ges\u00f9 (la quale era fuoriuscita nel 1962 dalla Gran Loggia d'Italia e guidata dall'ex Gran Maestro Tito Ceccherini), della quale sar\u00e0 Sovrano Gran Commendatore e Gran Maestro dal 24 marzo 1979 fino alla morte. Costitu\u00ec l'Associazione Nobili del Sacro Romano Impero. Fu maestro degli Illuminati del Nuovo ordine mondiale, dal quale prese in seguito le distanze, ma per il quale fu indagato a causa di una filiale italiana.\nUltimi anni.\nNel 1993 fu promotore a Roma di una lista alle Comunali per le prime elezioni dirette del sindaco.\nMor\u00ec a Roma, mentre era agli arresti domiciliari per un'indagine della Procura di Palmi, con l'accusa di aver condizionato le ultime elezioni amministrative di Roma.."}
{"id": "1722102", "revid": "188116", "url": "https://it.wikipedia.org/wiki?curid=1722102", "title": "Giovanni Alliata", "text": ""}
{"id": "1722112", "revid": "767487", "url": "https://it.wikipedia.org/wiki?curid=1722112", "title": "Il libro delle metamorfosi", "text": "Il libro delle metamorfosi \u00e8 un'antologia di racconti, a met\u00e0 fra fantascienza ed horror, che la collana italiana \"Urania\" ha assemblato a cavallo fra 1968 e 1969, dividendola in tre uscite:\nC'\u00e8 da notare come nel secondo libro sia presente il racconto \"Il segregazionista\" di Isaac Asimov che, nella successiva \"Antologia personale\" di questo autore, verr\u00e0 omesso solamente nell'edizione italiana."}
{"id": "1722114", "revid": "76963", "url": "https://it.wikipedia.org/wiki?curid=1722114", "title": "Robert Peake il Vecchio", "text": "Biografia.\nNel 1604, fu nominato ritrattista dell'erede al trono, Enrico Federico Stuart, e nel 1607, Serjeant-Painterper di Giacomo I, carica condivisa con John De Critz. Peake spesso \u00e8 chiamato \u201cil Vecchio\u201d, per distinguerlo da suo figlio, il pittore William Peake (c. 1580\u20131639) e da suo nipote, Sir Robert Peake (c. 1605\u20131667) che segu\u00ec suo padre nel lavoro di famiglia."}
{"id": "1722115", "revid": "126257", "url": "https://it.wikipedia.org/wiki?curid=1722115", "title": "Terme Deciane", "text": "Le Terme Deciane (in latino \"Thermae Decianae\") erano un complesso termale di Roma antica, costruito sull'Aventino ad opera dell'imperatore Decio (da cui il nome) nel 249. Oggi si trovano sotto piazza del Tempio di Diana e sotto il Casale Torlonia, che ne ingloba alcuni resti. Le terme dovevano servire la clientela raffinata e abbiente dell'Aventino, a differenza delle vicine terme di Caracalla, pi\u00f9 grandiose ma destinate ad un uso di massa da parte delle genti del quartiere popolare della XII regio.\nDescrizione.\nLe terme, di cui restano alcune rovine, sono menzionate in alcune iscrizioni che, oltre a confermare la localizzazione, forniscono elementi certi circa la storia del complesso, come il restauro sotto Costante I o Costanzo II e un altro del 414, sotto Onorio, ad opera del \"praefectus urbi\" Cecina Decio Aginazio Albino in seguito ai danni causati dal Sacco di Roma di Alarico.\nLa pianta \u00e8 conosciuta da un disegno cinquecentesco di Andrea Palladio, che ha permesso anche di collocare correttamente i resti superstiti all'interno del complesso originario (misurante circa 70 x 35 metri). Tra questi spicca un'abside che apparteneva all'aula sullo spigolo meridionale.\nGli scavi hanno restituito nel tempo molte opere d'arte, come l\"'Ercole fanciullo\" in basalto verde o il rilievo di \"Endimione dormiente\", entrambi ai Musei Capitolini.\nSotto le terme si trovano i resti di edifici pi\u00f9 antichi, visibili nei sotterranei del Casale Torlonia e sotto la piazza del Tempio di Diana: si tratta di muri in opera quasi reticolata con tracce di una decorazione a finte incrostazioni marmoree in pittura e stucco (primo stile pompeiano), la testimonianza pi\u00f9 antica di questo schema decorativo a Roma, databile all'ultimo quarto del II secolo a.C. Un altro edificio di epoca traianea \u00e8 sfarzosamente decorato da mosaici e pitture a riquadro con molteplici soggetti (maschere, fiori, paesaggi), forse l'abitazione privata di Traiano (\"Privata Traiani\") prima che diventasse imperatore che doveva trovarsi nelle vicinanze, o forse una residenza dello stesso Decio sulla quale fece edificare il complesso termale."}
{"id": "1722117", "revid": "327794", "url": "https://it.wikipedia.org/wiki?curid=1722117", "title": "Serenissima Repubblica", "text": "Serenissima Repubblica \u00e8 un termine nato in analogia con il titolo di altezza serenissima e usato da alcune Repubbliche storiche per mostrare, gi\u00e0 nel nome, la propria sovranit\u00e0.\nAd oggi solo la Serenissima Repubblica di San Marino porta questo nome e storicamente, per antonomasia, \"la Serenissima\" \u00e8 la Repubblica di Venezia. Comunque tale titolo venne portato anche da Genova, conosciuta pi\u00f9 frequentemente come \"la Superba\", da Lucca e dalla Confederazione polacco-lituana, una monarchia elettiva ufficialmente denominata \"Serenissima Rzeczpospolita di Polonia\"."}
{"id": "1722118", "revid": "767487", "url": "https://it.wikipedia.org/wiki?curid=1722118", "title": "Lingua n\u01c0u", "text": "La lingua n\u01c0u (anche conosciuta come \"n\u01c1ng\") \u00e8 una lingua parlata nell'Africa sudoccidentale (Repubblica Sudafricana), appartenente alla famiglia delle lingue \"khoisan\". La lingua \u00e8 conosciuta anche con i nomi di \u01c2Khomani, Ng'uki, Nghuki.\nLa lingua n\u01c0u \u00e8 una lingua al giorno d'oggi moribonda, dal momento che risulta parlata (anno 2005) da 12 persone, tutti individui anziani della omonima popolazione. La stragrande maggioranza dei circa 500 rappresentanti della popolazione n\u01c0u usano come prima lingua il nama o l'afrikaans.\nCome in altre lingue del gruppo tuu, anche nella lingua n\u01c0u \u00e8 presente un ampio insieme di consonanti clic; il simbolo \"\u01c0\" che compare nel nome della lingua indica un clic dentale. Proprio a causa di questa ricchezza, alcuni dei pochi parlanti ancora vivi di questa lingua sono stati oggetto di uno studio effettuato nel 2009 e volto alla comprensione dei meccanismi di pronuncia delle consonanti clic."}
{"id": "1722119", "revid": "22475", "url": "https://it.wikipedia.org/wiki?curid=1722119", "title": "Porphyrio martinicus", "text": "La gallinella viola americana (Porphyrio martinica) \u00e8 un \u00abpollo sultano\u00bb della famiglia dei ralli, i Rallidae.\nQuesto rallo di medie dimensioni \u00e8 inconfondibile, con i suoi enormi piedi gialli, il piumaggio azzurro-viola con il dorso verde ed il becco rosso e giallo. Ha uno scudo frontale azzurro pallido ed il sottocoda bianco.\nGli uccelli giovani, piuttosto che viola, sono bruni. Queste gallinelle possono percorrere brevi distanze sulle loro zampe traballanti.\nIl loro habitat di nidificazione sono gli acquitrini caldi e le paludi degli stati sudorientali degli Stati Uniti e le regioni tropicali dell'America centrale e dei Caraibi. In Florida meridionale ed ai tropici questa specie \u00e8 stanziale, ma la maggior parte degli uccelli americani sono migratori, trascorrendo l'inverno pi\u00f9 a sud, in Argentina.\nIl nido \u00e8 costituito da una struttura galleggiante in una palude. Vengono deposte tra le cinque e le dieci uova. La loro colorazione \u00e8 marroncina con macchie brune.\nLa dieta di questi ralli \u00e8 onnivora e comprende una grande variet\u00e0 di vegetali ed animali, compresi semi, foglie e frutta sia di piante acquatiche che terrestri, cos\u00ec come insetti, rane, chiocciole, ragni, lombrichi e pesci. \u00c8 noto anche che si nutra delle uova e dei piccoli di altri uccelli.\nQuesta specie \u00e8 una visitatrice molto rara dell'Europa occidentale. In Europa meridionale \u00e8 presente una specie simile, il pollo sultano viola, \"Porphyrio porphyrio\", ma questo uccello \u00e8 un po' pi\u00f9 grosso."}
{"id": "1722121", "revid": "270680", "url": "https://it.wikipedia.org/wiki?curid=1722121", "title": "Lingua siletz dee-ni", "text": ""}
{"id": "1722124", "revid": "92894066", "url": "https://it.wikipedia.org/wiki?curid=1722124", "title": "Mera Peak", "text": ""}
{"id": "1722125", "revid": "229538", "url": "https://it.wikipedia.org/wiki?curid=1722125", "title": "Lingua wichita", "text": "La lingua wichita era una lingua caddoan parlata negli Stati Uniti d'America nello stato dell'Oklahoma.\nDistribuzione geografica.\nIl wichita era parlato dalla trib\u00f9 nativa omonima stanziata nel sudest degli Stati Uniti. La lingua deve essere considerata tecnicamente estinta dopo la morte dell'ultima locutrice di madrelingua, Doris Jean Lamar-McLemore, avvenuta il 30 agosto 2016."}
{"id": "1722138", "revid": "110157", "url": "https://it.wikipedia.org/wiki?curid=1722138", "title": "Caldas Brand\u00e3o", "text": "Caldas Brand\u00e3o \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione di Itabaiana."}
{"id": "1722141", "revid": "1305772", "url": "https://it.wikipedia.org/wiki?curid=1722141", "title": "Gurinh\u00e9m", "text": "Gurinh\u00e9m \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione di Itabaiana."}
{"id": "1722144", "revid": "1573940", "url": "https://it.wikipedia.org/wiki?curid=1722144", "title": "Porphyrio albus", "text": "Il pollo sultano di Lord Howe (Porphyrio albus ) era un uccello della famiglia dei Rallidi originario dell'isola omonima.\nDescrizione.\nIl pollo sultano di Lord Howe misurava circa 36\u00a0cm di lunghezza. Negli esemplari imbalsamati il piumaggio \u00e8 prevalentemente bianco, ma le raffigurazioni fatte dai contemporanei mostrano che alcuni esemplari adulti presentavano delle zone di colore blu, in special modo sulle ali; le piume del collo e del petto avevano dei riflessi giallastri, mentre quelle del resto del corpo avevano riflessi blu; le zampe erano gialle, e becco, scudo frontale e iride erano di colore rosso. Secondo George Robert Gray i pulcini erano di colore completamente nero, ma con la crescita divenivano prima grigio-bluastri, poi completamente bianchi.\nIl pollo sultano di Lord Howe \u00e8 noto a partire da due esemplari impagliati, da vari resti subfossili e da un certo numero di illustrazioni e testimonianze scritte. Sebbene presentasse alcune variazioni nel colore, era un grosso uccello prevalentemente bianco, incapace di volare, mansueto e facilmente catturabile. Dovrebbe essere stato un uccello davvero spettacolare.\nLe differenze nella colorazione erano dovute quasi certamente a una variazione individuale: alcuni esemplari erano blu, altri bianchi, e altri ancora bianchi e blu, forse in relazione al sesso e all'et\u00e0. Sfortunatamente, queste minori discrepanze nei dettagli del piumaggio, unite alla provenienza incerta di alcuni esemplari, hanno portato a una certa confusione nella letteratura tassonomica, e alcuni taxa sono stati descritti a partire da testimonianze del tutto infondate.\nNon vi \u00e8 alcun dubbio che su Lord Howe sia vissuta una popolazione di Rallidi bianchi scomparsa nel corso della prima met\u00e0 del XIX secolo. Il pollo sultano di Lord Howe era presente unicamente su quest'isola, e non vi \u00e8 alcuna prova sostanziale che suggerisca la sua presenza altrove. Alcuni dissero che era presente anche sull'isola di Norfolk, ma dato che quei grandi naturalisti che furono i Forster non fecero menzione di polli sultani bianchi al momento della scoperta di Norfolk \u00e8 estremamente improbabile che alcuni esemplari di questa specie fossero ivi presenti.\nGli studiosi non sanno inoltre se classificare o no il pollo sultano di Lord Howe come una specie a parte. Polli sultani \"Porphyrio porphyrio\" della sottospecie australasiatica \"melanotus\" sono ancora presenti su Lord Howe, e per questo motivo andrebbe presa in considerazione l'ipotesi sostenuta da Hindwood, secondo la quale esemplari originari dell'isola di colore bianco si sarebbero occasionalmente incrociati con uccelli blu giunti dall'Australia. Tuttavia, gli uccelli di Lord Howe erano incapaci di volare, o almeno cos\u00ec sembra; i due esemplari impagliati giunti fino a noi, infatti, hanno penne rettrici soffici, caratteristica, questa, associata all'incapacit\u00e0 di volare. Alcuni polli sultani ancora presenti su Lord Howe mostrano un piumaggio in parte bianco, e secondo Ernst Mayr \u00e8 probabile che esemplari blu siano sopravvissuti alla scomparsa di quelli bianchi, grazie al fatto di essere meno facilmente individuabili.\nBiologia.\nIl pollo sultano di Lord Howe venne descritto per la prima volta nel 1789 da Arthur Phillip, Governatore del Nuovo Galles del Sud:\nWhite, l'anno successivo, descrisse la facilit\u00e0 con la quale si potevano catturare questi polli sultani:\nEstinzione.\nSeppur ritenuto comune alla fine del XVIII secolo, il pollo sultano di Lord Howe scomparve piuttosto rapidamente, forse prima del 1834, anno nel quale venne fondato il primo insediamento sull'isola. Prima di questa data, balenieri e marinai utilizzavano l'isola per fare rifornimento, ed \u00e8 quindi molto probabile che avessero cacciato l'uccello fino all'estinzione. Ratti e gatti, invece, giunsero sull'isola solo successivamente. Lo studioso Foulis, che visse sull'isola tra il 1844 e il 1847, esamin\u00f2 dettagliatamente l'avifauna dell'isola, ma non fece alcuna menzione di polli sultani bianchi, all'epoca gi\u00e0 scomparsi."}
{"id": "1722145", "revid": "110157", "url": "https://it.wikipedia.org/wiki?curid=1722145", "title": "Ing\u00e1", "text": "Ing\u00e1 \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione di Itabaiana."}
{"id": "1722146", "revid": "767487", "url": "https://it.wikipedia.org/wiki?curid=1722146", "title": "Carl Alexander Heideloff", "text": "\u00c8 anche conosciuto per i suoi restauri di monumenti ed edifici.\nVita.\nNato a Stoccarda, fu il figlio del pittore Victor Peter Heideloff. Heideloff inizialmente studi\u00f2 all'accademia d'arte di Stoccarda, per poi lavorare come architetto a Coburgo.\nNel 1818 fu nominato architetto di citt\u00e0 a Norimberga e nel 1822 divenne professore di architettura presso il politecnico della citt\u00e0, posto che mantenne fino al 1854.\nHeideloff lavor\u00f2 principalmente adoperando uno stile neogotico e gli edifici da lui restaurati ed eretti a Norimberga e nelle citt\u00e0 limitrofe attestano sia le sue abilit\u00e0 sia la sua raffinatezza. Ottenne inoltre un discreto successo come pittore. Heideloff mor\u00ec a Ha\u00dffurt nel 1865."}
{"id": "1722149", "revid": "287204", "url": "https://it.wikipedia.org/wiki?curid=1722149", "title": "Itatuba", "text": "Itatuba \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione di Itabaiana."}
{"id": "1722150", "revid": "1005847", "url": "https://it.wikipedia.org/wiki?curid=1722150", "title": "Edeyrnion", "text": "Edeyrnion fu un distretto rurale nel Merionethshire, Galles, dal 1894 (creato dal Local Government Act) al 1974, quando fu abolito, diventando parte del distretto del Glyndwr, nel Clwyd. Edeyrnion fu anche un antico cantref e piccolo regno gallese della Britannia altomedievale che prese il nome dal sovrano Edeirn.\nNominalmente, Edeyrnion fece parte del regno del Powys, anche se spesso fu soggetto alle intrusioni del vicino regno del Gwynedd. Da ci\u00f2 scaturirono continui scontri di frontiera tra i due regni. Alla fine Edeyrnion fu occupata e annessa dal Gwynedd al tempo di re Llywelyn Fawr, anche se torn\u00f2 poi in mano al Powys dopo il trattato stipulato nel 1240 con l'Inghilterra dopo la morte di Llywelyn Fawr. Dopo il 1267 il Gwynedd riconquist\u00f2 l'Edeyrnion, che poi torn\u00f2 di nuovo in mano al Powys. Le dispute continuarono e l'appello di Llywelyn Ein Llyw Olaf ap Gruffydd al sovrano inglese Inghilterra per risolvere questi contrasti port\u00f2 all'imposizione della Legge gallese che fu una delle principali cause per cui i principati del Galles settentrionale furono incapaci di opporsi in modo unitario all'Inghilterra e della guerra tra Gwynedd e Inghilterra, che porter\u00e0 alla fine dell'indipendenza gallese. "}
{"id": "1722151", "revid": "767487", "url": "https://it.wikipedia.org/wiki?curid=1722151", "title": "La prima donna che passa", "text": "La prima donna che passa \u00e8 un film del 1940 diretto da Max Neufeld.\nTrama.\nNel XVIII secolo alla corte di Francia il primo ministro Richelieu scommette con due cortigiani 1.000 scudi riguardo alla possibilit\u00e0 che entro la mezzanotte lui riesca a conquistare la prima donna che passer\u00e0 in quel momento.\nPassa in quel momento Gabriella de Verveine, dando la possibilit\u00e0 al ministro di vincere la scommessa.\nLa mattina seguente esce dalla casa della giovane, ma si scoprir\u00e0 che si tratta di una messa in scena: la donna che ha incontrato \u00e8 in realt\u00e0 la Marchesa de Prie, che si \u00e8 sostituita a Gabriella.\nD'Aubigny, il fidanzato di Gabriella, crede al tradimento dell'amata e sfida a duello il ministro Richelieu che nel frattempo \u00e8 caduto in disgrazia, si pente, racconta la verit\u00e0 e permette la riconciliazione dei due giovani fidanzati.\nLa critica.\nFilippo Sacchi nel Il Corriere della Sera, del 10 novembre 1940 scrisse:"}
{"id": "1722152", "revid": "110157", "url": "https://it.wikipedia.org/wiki?curid=1722152", "title": "Mogeiro", "text": "Mogeiro \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione di Itabaiana."}
{"id": "1722153", "revid": "287204", "url": "https://it.wikipedia.org/wiki?curid=1722153", "title": "Riach\u00e3o do Bacamarte", "text": "Riach\u00e3o do Bacamarte \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione di Itabaiana."}
{"id": "1722158", "revid": "106438208", "url": "https://it.wikipedia.org/wiki?curid=1722158", "title": "Salgado de S\u00e3o F\u00e9lix", "text": "Salgado de S\u00e3o F\u00e9lix \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione di Itabaiana."}
{"id": "1722160", "revid": "1543377", "url": "https://it.wikipedia.org/wiki?curid=1722160", "title": "Trekking peak", "text": "Un trekking peak \u00e8 una montagna del Nepal alta meno di 7.000 metri che viene considerata scalabile da chiunque abbia un minimo di preparazione ed esperienza in montagna. Le montagne sono state classificate in varie categorie dalla Nepal Mountaineering Association (NMA).\nMentre alcune possono venire scalate senza l'ausilio di ramponi e piccozze, la maggior parte richiede questo equipaggiamento.\nPer poter tentare un \"trekking peak\" \u00e8 necessario vanga rilasciato dalla NMA a Kathmandu un permesso (non rimborsabile).\nLe montagne alte pi\u00f9 di 7.000 metri vengono considerate come cime da spedizione e richiedono tariffe pi\u00f9 alte per ottenere i permessi.\nTrekking peak.\nI \"trekking peak\" del Nepal sono i seguenti:\nCosti.\nNel 2004 il costo del permesso costava 350 dollari da uno a quattro membri, con un'addizionale di 40 per altri quattro membri e ulteriori 25 per gli ultimi quattro componenti. Il numero massimo di persone che potevano partecipare ad una spedizione era di dodici."}
{"id": "1722161", "revid": "339392", "url": "https://it.wikipedia.org/wiki?curid=1722161", "title": "Giorno della terra", "text": ""}
{"id": "1722164", "revid": "599013", "url": "https://it.wikipedia.org/wiki?curid=1722164", "title": "Itabaiana", "text": "Itabaiana si pu\u00f2 riferire a:"}
{"id": "1722166", "revid": "339392", "url": "https://it.wikipedia.org/wiki?curid=1722166", "title": "Mamecab", "text": ""}
{"id": "1722176", "revid": "767487", "url": "https://it.wikipedia.org/wiki?curid=1722176", "title": "Amore a prima svista", "text": "Amore a prima svista (\"Shallow Hal\") \u00e8 un film del 2001 diretto dai fratelli Farrelly con protagonisti Gwyneth Paltrow e Jack Black.\nTrama.\nHarold, detto Hal, \u00e8 un giovane scapolo superficiale con la passione per le belle donne, che tenta costantemente di conquistare malgrado il suo aspetto non proprio irresistibile. La sua vita cambia improvvisamente quando rimane bloccato in ascensore con Tony Robbins, un famoso guru dell'auto-miglioramento che lo sottopone ad una seduta di ipnosi dopo la quale avr\u00e0 modo di vedere solo la bellezza interiore delle persone.\nInizia per lui un periodo di facili conquiste senza rendersi conto che si tratta di donne dall'apparenza insignificante, alcune addirittura inguardabili, fino ad incontrare Rosemary Sciannone, figlia del suo principale, della quale si innamora perdutamente: Hal vede infatti in lei una donna perfetta sotto ogni aspetto senza rendersi conto che si tratta di una ragazza obesa e goffa che suscita spesso l'ilarit\u00e0 di chi la vede.\nDopo un certo periodo tuttavia Mauricio, un amico di Hal, riesce a farlo rinsavire contattando Robbins e facendogli annullare l'ipnosi; Hal torna cos\u00ec a vedere il vero aspetto esteriore delle persone facendo fatica a riconoscerle e inorridendo per Rosemary, che resta quindi ferita profondamente.\nHal viene quindi avvicinato dalla sua bellissima vicina di casa, incuriosita dal suo recente successo e che lui corteggiava da tempo, ma si rende conto del vuoto che c'\u00e8 in lei: compreso il suo errore, parte per ritrovare Rosemary, che sta per partire per un lavoro da volontaria a Kiribati che durer\u00e0 poco pi\u00f9 di un anno, e durante un ricevimento in suo onore le chiede perdono in un toccante discorso in cui dichiara di amarla per la bellissima persona che \u00e8 e che desidera partire con lei. Commossa, Rosemary lo perdona e i due tornano insieme.\nProduzione.\nI fratelli Farrelly hanno difeso la pellicola e la sua trama con i critici, sostenendo che era pi\u00f9 di un semplice tipo di film \"scherzo sul grasso\" ed era invece uno che aveva un forte messaggio sulla \"bellezza interiore\".\nGwyneth Paltrow ha interpretato entrambi i ruoli, Rosemary magra e grassa (tranne un paio di primi piani di Rosemary grassa sotto il collo, che sono state interpretate dalla sua controfigura Ivy Snitzer), e ha dovuto indossare una tuta apposita e trucco protesico incapsulante. Da allora ha ammesso che non le \u00e8 piaciuto prendere parte alla produzione del film, in particolare temendo di dover indossare l'abito e il trucco. Gli effetti del trucco protesico e le tute per Rosemary, la madre di Rosemary, e tutti i personaggi secondari sono stati progettati e creati da Tony Gardner e dalla sua azienda Alterian, Inc.\nDistribuzione.\nCome titolo italiano era stato scelto dapprima \"L'amore \u00e8 cieco\", come in Spagna (\"Amor ciego\") e Portogallo (\"O Amor \u00c9 Cego\"), mentre in Francia si prefer\u00ec \"L'amore extra large\" (\"L'Amour extra-large\").\nIn Italia il film usc\u00ec il 12 aprile 2002.\nNell'edizione italiana il cognome di Rosemary \u00e8 stato cambiato dall'irlandese Shanahan ad un italoamericano Sciannone: suo padre parla di conseguenza con accento meridionale. Anche il nome del personaggio interpretato da Jack Black cambia da Hal a Harold.\nAccoglienza.\nBox office.\nNel suo weekend di apertura al botteghino statunitense, \"Amore a prima svista\" ha incassato 22,5 milioni di dollari, aprendo al secondo posto dietro \"Monsters &amp; Co.\". Ha incassato un totale di 141,1 milioni di dollari, di cui 70,7 milioni negli Stati Uniti.\nCritica.\nIl film ha ricevuto recensioni contrastanti da parte della critica. Il sito web di recensioni Rotten Tomatoes d\u00e0 al film una valutazione del 49%, basata su 129 recensioni, e una valutazione media di 5,5/10. Il consenso critico del sito recita: \"Sebbene sia sorprendentemente pi\u00f9 dolce e caloroso delle precedenti opere di Farrelly, \"Amore a prima svista\" \u00e8 anche meno divertente e pi\u00f9 blando\".\nSecondo Claudia Morgoglione de \"la Repubblica\" il film era una variazione sul tema \"grasso \u00e8 bello\" ma rivisitato nello stile non troppo buonista dei registi di \"Tutti pazzi per Mary\"."}
{"id": "1722179", "revid": "1568601", "url": "https://it.wikipedia.org/wiki?curid=1722179", "title": "Ghati orientali", "text": "I Ghati o Gati orientali (in inglese \"Eastern Ghats\") sono una catena montuosa dell'India che corre lungo la costa orientale affacciandosi sul golfo del Bengala. Formano una catena di montagne molto erose e segmentata dal percorso dei quattro principali fiumi dell'India meridionale, il Godavari, il Mahanadi, il Krishna e il Kaveri, nascenti tutti nella catena dei Ghati occidentali. Composti da basalto nero, le vette sono pi\u00f9 basse rispetto a quelle dei Ghati occidentali e il punto culminante \u00e8 raggiunto nello Stato indiano dell'Orissa."}
{"id": "1722180", "revid": "6923", "url": "https://it.wikipedia.org/wiki?curid=1722180", "title": "Arai Helmet", "text": "Arai Helmet \u00e8 un'azienda giapponese che produce caschi sportivi sia per le corse motociclistiche che quelle automobilistiche, sia per l'uso quotidiano.\nStoria.\nVenne fondata nel 1937 e, nel primo dopoguerra, inizi\u00f2 la produzione di elmetti protettivi per operai; dal 1952 inizi\u00f2 anche la produzione di protezioni specifiche per motociclisti.\nDurante gli anni si sono succedute varie denominazioni dell'azienda, quella attuale risale al 1986. Dal 1963 la produzione, fino allora limitata al mercato domestico, viene allargata all'esportazione, in particolar modo verso gli Stati Uniti d'America.\nDopo aver sponsorizzato il pilota statunitense Freddie Spencer, vincitore del titolo mondiale della Classe 500 nel motomondiale 1983, l'attivit\u00e0 promozionale nel mondo delle corse sulle due ruote \u00e8 continuata attraverso la sponsorizzazione di altri piloti, tra i quali Michael Doohan, Luca Cadalora, Kevin Schwantz, Joey Dunlop, Kenny Roberts Junior, Daniel Pedrosa, Nicky Hayden, Colin Edwards e altri."}
{"id": "1722182", "revid": "74801", "url": "https://it.wikipedia.org/wiki?curid=1722182", "title": "Itabaiana (Para\u00edba)", "text": "Itabaiana \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione di Itabaiana."}
{"id": "1722185", "revid": "713168", "url": "https://it.wikipedia.org/wiki?curid=1722185", "title": "Juarez T\u00e1vora (Para\u00edba)", "text": "Juarez T\u00e1vora \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione di Itabaiana."}
{"id": "1722186", "revid": "767487", "url": "https://it.wikipedia.org/wiki?curid=1722186", "title": "Natale Borsani", "text": "Carriera.\nCresce tra le file della Pro Patria, con la quale debutta in Serie A a 19 anni.\nDopo due tornei con i bustocchi nel massimo campionato si trasferisce all'Atalanta dove disputa una stagione al termine della quale passa alla Lazio.\nNella capitale non disputa nemmeno una partita. Torna cos\u00ec alla Pro Patria, nel frattempo scesa in Serie C, contribuendo al ritorno della squadra nel campionato cadetto.\nTermina la carriera dopo quattro campionati a Busto Arsizio."}
