{"id": "1620690", "revid": "1543377", "url": "https://it.wikipedia.org/wiki?curid=1620690", "title": "Graffiti rupestri di Alta", "text": "I graffiti rupestri di Alta (\"Helleristningene i Alta\") fanno parte di un sito archeologico nei pressi della citt\u00e0 di Alta, nello Stato norvegese di Finnmark. Dopo il rinvenimento del primo graffito o, pi\u00f9 precisamente, della prima incisione, nel 1972, pi\u00f9 di 5000 graffiti sono stati scoperti in numerosi siti attorno ad Alta. Il sito principale, situato a Jiepmaluokta a circa quattro chilometri da Alta, ospita circa 3000 incisioni ed \u00e8 stato trasformato in un museo a cielo aperto. Questo luogo venne inserito tra i patrimoni dell'umanit\u00e0 dell'UNESCO il 3 dicembre 1985. \u00c8 il solo sito archeologico norvegese ad aver avuto questo onore.\nLe incisioni pi\u00f9 antiche sono databili attorno al 4200 a.C., mentre le pi\u00f9 recenti sono del 500 a.C. La grande variet\u00e0 di immagini illustra una civilt\u00e0 dedita alla caccia e raccolta in grado di controllare branchi di renne, abile nella costruzione di barche e nella pesca. Questi popoli praticavano riti sciamani che comprendevano il culto degli orsi e di altri animali. La conoscenza di questa civilt\u00e0 si limita a quello che si apprende dall'analisi delle pitture rupestri.\nRetaggio culturale e storico.\nAl momento della creazione delle incisioni la Norvegia settentrionale era abitata da una trib\u00f9 dedita alla caccia e raccolta che si crede discenda dagli antichi Komsa, una civilt\u00e0 dell'et\u00e0 della pietra che si espanse lungo la costa norvegese seguendo il recedere dei ghiacciai durante l'ultima glaciazione, intorno all'8000 a.C. Il periodo di circa 5000 anni durante i quali vennero fatte le incisioni vide numerosi cambi culturali, tra cui l'adozione degli utensili in metallo e le scoperte in settori quali la costruzione di barche e le tecniche di pesca. In ogni caso le immagini mostrano molte scene mondane e simboli religiosi. Le incisioni pi\u00f9 recenti mostrano molti tratti in comune con quelle rinvenute nella Russia nord-occidentale, il che fa pensare a contatti tra le culture di tutto il nord Europa.\nLe connessioni tra gli autori di queste opere, i Komsa ed i lapponi sono in qualche modo congetturali; nel caso dei Komsa \u00e8 interessante notare che secondo le prove archeologiche l'economia dei Komsa era basata quasi esclusivamente sulla caccia ai pinnipedi, mai raffigurati nei graffiti di Alta.\nLe connessioni con la cultura Sami (lapponi) sono pi\u00f9 facilmente desumibili visto che questi ultimi hanno vissuto nella stessa zona e nello stesso periodo in cui vennero operate le ultime incisioni; inoltre numerosi soggetti dei disegni sono utensili usati anche dai Sami. In assenza di altre prove linguistiche o di DNA, tutte le ipotesi restano non dimostrabili.\nLe incisioni vennero fatte utilizzando scalpelli in Quarzite costruiti utilizzando martelli di rocce pi\u00f9 dure; alcuni scalpelli sono in mostra presso il Museo di Alta. L'abitudine di usare scalpelli in pietra sembra essere continuata anche dopo la costruzione dei primi utensili in metallo.\nA causa degli effetti del rimbalzo post-glaciale l'intera Scandinavia inizi\u00f2 a sollevarsi dopo la fine dell'ultima glaciazione. Anche se questo effetto \u00e8 tuttora attivo (al ritmo di circa un centimetro l'anno), si crede che in passato fosse molto pi\u00f9 marcato, addirittura tale da essere percepibile da un uomo durante la vita. Si pensa che alcune incisioni fossero sulla costa, e che siano state spostate in seguito fino a raggiungere quasi un centinaio di metri nell'entroterra.\nScoperta e restauro.\nLe prime incisioni vennero scoperte nell'autunno del 1972 nell'area di Jiepmaluokta (che in lingua Sami significa \"baia dei pinnipedi\"), a circa quattro chilometri dal centro di Alta. Durante gli anni settanta vennero portati alla luce molti altri graffiti nei dintorni della citt\u00e0, soprattutto attorno a Jiepmaluokta (in questo luogo si trovano oltre 3000 dei 5000 graffiti totali). Un sistema di passaggi in legno di circa tre chilometri venne costruito a Jiepmaluokta durante la seconda met\u00e0 degli anni ottanta, ed il Museo di Alta venne spostato dal centro della citt\u00e0 al sito archeologico nel 1991. Nonostante i siti archeologici siano numerosi, l'unico aperto al pubblico resta Jiepmaluokta.\nMolte delle rocce di Alta sono ricoperte da muschi e licheni; una volta scoperti i graffiti le piante sono state attentamente rimosse e le rocce pulite per mostrare le opere. Tutte le incisioni sono state fotografate e sono state archiviate. In molte zone non viene fatta manutenzione per tenere puliti i graffiti, una volta documentati (a parte, ovviamente, il divieto di costruzione). Nella aree accessibili al pubblico i graffiti sono stati colorati con ocra, al fine di rendere maggiormente riconoscibili le opere. L'effetto estetico \u00e8 quello originale delle pitture rupestri.\nMuseo di Alta.\nIl Museo di Alta contiene oggetti provenienti da tutta l'area circostante che raccontano la civilt\u00e0 che cre\u00f2 le opere, una documentazione fotografica di tutti i graffiti ed altri reperti della cultura Sami, i fenomeni delle aurore polari e la storia della zona durante la seconda guerra mondiale. Il museo ricevette l'European Museum of the Year Award nel 1993.\nImmagini ed interpretazioni.\nDal momento che non esistono reperti scritti di quel periodo, non c'\u00e8 modo di conoscere il significato dei graffiti. Possibili spiegazioni comprendono l'uso in rituali sciamani, simboli totemistici di unit\u00e0 tribale o segni del confine del territorio della trib\u00f9.\nAlcuni dei soggetti pi\u00f9 ricorrenti sono elencati qui sotto.\nAnimali.\nMolti animali sono raffigurati nelle scene incise; tra loro spiccano per numero le renne, spesso mostrate in branchi a volte allevati, altre volte cacciati. Altri animali rappresentati sono gli alci, varie specie di uccelli e di pesci. Gli animali gravidi venivano rappresentati con un cucciolo visibile all'interno della madre.\nSembra strano che, secondo le ricerche archeologiche, dal 30 al 95% del cibo necessario alla trib\u00f9 provenisse dal mare, ma scene di pesca appaiono in circa l'1% delle opere conosciute; possibili spiegazioni comprendono il fatto che la pesca in acque costiere fosse meno difficoltosa della caccia, e quindi necessitasse di minori rituali, oppure gli animali di terra potrebbero essere stati pi\u00f9 importanti dal punto di vista religioso, e per questo motivo venivano raffigurati pi\u00f9 spesso.\nOrsi.\nSembra che gli orsi giocassero un ruolo importante nella cultura di quelle trib\u00f9: venivano raffigurati spesso, e non solo in scene di caccia. Alcune posizioni dimostrerebbero che gli orsi venivano adorati. Sono di speciale interesse anche le orme lasciate dagli animali: mentre gli altri animali e gli uomini sono associati ad orme orizzontali, quasi a disegnare un piano della terra, gli orsi sono gli unici animali ad avere talvolta delle orme verticali. Questo fatto ha portato alcuni studiosi a supporre che fossero collegati in qualche modo al culto dell'oltretomba (o della morte in generale). La rappresentazione degli orsi sembra essersi interrotta attorno al 1700 a.C., il che starebbe ad indicare un cambiamento nelle credenze religiose in quel periodo.\nScene di caccia e pesca.\nMolte delle scene che raffigurano uomini li riprendono in scene di caccia, davanti alla loro preda; queste scene sono state tradizionalmente spiegate come rituali di caccia, nonostante gli attuali studiosi sembrino favorire un'interpretazione pi\u00f9 complessa secondo cui le scene di caccia e pesca sarebbero i simboli di varie trib\u00f9, e le scene contemporanee di caccia e pesca rappresenterebbero un tentativo (o la semplice speranza) di allacciare relazioni con le trib\u00f9 vicine. L'uso di lance, archi e frecce \u00e8 evidente nel periodo pi\u00f9 remoto. Similmente i pescatori vengono mostrati nell'atto di usare esclusivamente lenze, il che mostra la loro capacit\u00e0 di creare ami ed esche.\nSono particolarmente interessanti le immagini delle barche: mentre all'inizio si disegnavano solo le piccole barche, in seguito apparvero anche barche pi\u00f9 grandi, alcune delle quali trasportavano fino a trenta persone ed erano ben equipaggiate, con decorazioni a forma di animali sugli archi e polene simili a quelle rinvenute in seguito sulle navi vichinghe.\nScene di vita mondana e di rituali.\n\u00c8 particolarmente difficile interpretare le scene di interazione tra umani; le scene che mostrano apparentemente danze, preparazione di alimenti o atti sessuali potrebbero riferirsi a riti particolari. In pi\u00f9, anche se le scene mostrano scene di vita mondana, resta misterioso il motivo che port\u00f2 alla loro incisione. Scene sessuali potrebbero essere connesse a rituali di fertilit\u00e0, quelle di cucina potrebbero indicare periodi di abbondanza di cibo. Alcune scene mostrano differenti posizioni sociali, indicati da particolari cappelli ed altri capi di abbigliamento; queste persone sono state riconosciute come sacerdoti, sciamani o capi di una trib\u00f9.\nSimboli geometrici.\nTra le immagini pi\u00f9 misteriose vi sono i simboli geometrici, trovati soprattutto nelle zone pi\u00f9 antiche. Alcuni sono oggetti circolari, a volte circondati da frange, altri mostrano trame complicate di righe verticali ed orizzontali. Alcuni di questi sono stati associati ad utensili di aspetto simile (le griglie di linee ad esempio rappresenterebbero le reti da pesca), ma il significato della maggior parte resta sconosciuto."}
{"id": "1620692", "revid": "306856", "url": "https://it.wikipedia.org/wiki?curid=1620692", "title": "Cristiano Guglielmo di Schwarzburg-Sondershausen", "text": "Biografia.\nCristiano Guglielmo era figlio del conte Antonio G\u00fcnther I e di sua moglie, Maria Maddalena del Palatinato-Birkenfeld. \nAlla morte del padre, nel 1666, gli succedette al trono in coreggenza con il fratello minore Antonio G\u00fcnther II ed ottennero entrambi il governo sin quando nel 1681, Antonio G\u00fcnther non ottenne il titolo di conte di Schwarzburg-Arnstadt, ritirandosi a vita privata e lasciando quasi tutte le mansioni di governo nelle mani del fratello. \nNel 1697, l'imperatore Leopoldo I elev\u00f2 la contea a principato ed entrambi i fratelli ottennero il titolo di principi del Sacro Romano Impero.\nAlla morte del fratello Antonio G\u00fcnther, nel 1716, Cristiano Guglielmo ottenne il titolo personale di principe e regn\u00f2 da solo sino alla propria morte, nel 1721.\nCristiano Guglielmo stabil\u00ec la propria residenza nel castello rinascimentale di Sondershausen, dove fece realizzare uno splendido parco barocco.\nMatrimonio e figli.\nCristiano Guglielmo spos\u00f2 nel 1673 Antonia Sibilla (1641-1684), figlia del conte Alberto Federico I di Barby-M\u00fchlingen, dalla quale ebbe quattro eredi:\nAlla morte della prima moglie, Cristiano Guglielmo si rispos\u00f2 nel 1684 con Guglielmina Cristiana di Sassonia-Weimar (1658-1712), figlia del duca Giovanni Ernesto II di Sassonia-Weimar, dalla quale ebbe i seguenti eredi:"}
{"id": "1620693", "revid": "1498232", "url": "https://it.wikipedia.org/wiki?curid=1620693", "title": "Grace M", "text": "La Grace M era una nave traghetto costruita nel 1972 in Giappone con il nome di \"Ferry Nagato\".\nStoria.\nVarata in Giappone nel 1972, fu impiegata insieme alla gemella \"Ferry Akashi\" sul collegamento K\u014dbe - Kokura fino al 1991, quando fu ceduta, sempre insieme alla gemella, alla compagnia di navigazione greca Marlines. Disarmata ad Eleusis Bay in attesa di lavori di rifacimento, vi rimase addirittura per dodici anni senza mai subire tali interventi lavori. Nel 1998 cambi\u00f2 nome in \"Felicia\" ma rimase ulteriormente in disarmo fino al 2003, quando fu venduto per la demolizione in Turchia."}
{"id": "1620695", "revid": "1005847", "url": "https://it.wikipedia.org/wiki?curid=1620695", "title": "Elezioni regionali in Lombardia del 1970", "text": "Le elezioni regionali italiane del 1970 in Lombardia si sono tenute il 7 e 8 giugno."}
{"id": "1620699", "revid": "110157", "url": "https://it.wikipedia.org/wiki?curid=1620699", "title": "Konrad Ruhland", "text": "Biografia.\nDr. Konrad Ruhland ha avuto i primi contatti con la musica come cantante nel coro del duomo di Passavia. Lui ha studiato presso Thrasybulos Georgiadis ed \u00e8 stato discepole dell'esperta in musica rinascimentale Marie-Louise G\u00f6llner. Ulteriori corsi di studio della storia, teologia e storia della chiesa formano lo sfondo per le sue ricerche musico-scientifiche. \nSotto la sua guida, nel 1956 a Monaco di Baviera, nove studenti appassionati di musica antica formarono la \"Capella antiqua\", uno dei primi gruppi che iniziarono l'esecuzione di musica rinascimentale e musica barocca. Negli anni il gruppo si \u00e8 ampliato a 19 esecutori il quale ha lavorato e pubblicato numerose registrazioni discografiche. \nTra il 1968 e il 1991, Ruhland ha insegnato musica al \"St. Gotthard-Gymnasium\" di Niederalteich.\nNel 1976 ha fondato il coro \"Niederaltaicher Scholaren\" con i quali hanno eseguito lavori di canto gregoriano. \nIn qualit\u00e0 di musicologo e di curatore, Ruhland ha riportato alla luce oltre cento opere di compositori, in prevalenza tedeschi dei Lander meridionali. In estate ha tenuto corsi presso universit\u00e0 straniere ove va menzionato in particolare l'Universit\u00e0 di Filadelfia.\nPer la sua opera di ricerca gli \u00e8 stato conferito un'onorificenza dallo Stato tedesco.\n\u00c8 scomparso nel 2010 all'et\u00e0 di 78 anni."}
{"id": "1620701", "revid": "71433", "url": "https://it.wikipedia.org/wiki?curid=1620701", "title": "Knots Landing", "text": ""}
{"id": "1620702", "revid": "2014155", "url": "https://it.wikipedia.org/wiki?curid=1620702", "title": "G\u00fcnther Federico Carlo I di Schwarzburg-Sondershausen", "text": "Biografia.\nG\u00fcnther Federico Carlo era figlio del principe Cristiano G\u00fcnther III di Schwarzburg-Sondershausen e di sua moglie, la principessa Carlotta Guglielmina di Anhalt-Bernburg.\nDopo la morte di suo padre nel 1794, assunse il governo del principato di Schwarzburg-Sondershausen e continu\u00f2 con lo spirito del suo predecessore. Spesso teneva corte al castello di Ebeleben, in particolare durante la stagione della caccia, sport nel quale eccelleva e di cui era particolarmente appassionato.\nIl suo regno ad ogni modo fu pieno di sconvolgimenti storici, sociali e politici. Il Sacro Romano Impero croll\u00f2 nel 1806 sotto i colpi infertigli da Napoleone Bonaparte che fece cos\u00ec il suo ingresso sullo scenario internazionale. Il principe si assicur\u00f2 la sovranit\u00e0 del suo principato entrando a far parte della Confederazione del Reno nel 1807. Dal 1815 ader\u00ec alla Confederazione germanica dopo il Congresso di Vienna, a cui fece seguito un periodo di distensione politica e di fioritura culturale, in particolare di quella popolare.\nIl principe colse l'occasione per promuovere le arti e fece costruire un teatro pubblico nel 1825 su un terreno di sua propriet\u00e0, istituendovi anche un'orchestra sinfonica che divenne particolarmente nota nel corso del XIX secolo e che fece confluire a Sondershausen molti visitatori da tutta la Germania. Questa orchestra, ancora oggi esistente, \u00e8 una banda di ottoni composta da sei pezzi che aveva tra le altre cose lo scopo di accompagnare il principe nel corso delle sue cacce e che ogni domenica teneva dei concerti aperti al pubblico gratuitamente sulla \"Lohplatz\".\nPoliticamente, il principe era considerato uno strenuo conservatore assolutista e, malgrado le pressioni pervenutegli dalla borghesia, non fece alcun tipo di concessione, fatto che lo rese sempre pi\u00f9 impopolare. Venne pesantemente criticato per i suoi favoritismi a corte e venne alla fine costretto ad abdicare a favore del figlio dopo una breve rivolta di palazzo nel 1835 (la cosiddetta \"Rivoluzione di Ebeleben\").\nTrascorse gli ultimi anni della sua vita nel casino di caccia di Possen. Alla sua morte venne sepolto a Ebeleben.\nMatrimonio e figli.\nIl 23 luglio 1799 a Rudolstadt, spos\u00f2 Carolina (1774-1854), figlia del principe Federico Carlo di Schwarzburg-Rudolstadt, dalla quale ebbe i seguenti eredi:\nIl principe si sa che ebbe anche quattro figli illegittimi."}
{"id": "1620704", "revid": "767487", "url": "https://it.wikipedia.org/wiki?curid=1620704", "title": "Oppositivo", "text": "L'oppositivo \u00e8 un caso avverbiale presente nel finnico. Usato per descrivere la situazione di due cose identiche che si fronteggiano, si ottiene posponendo le particelle \"-tysten\" o \"-tusten\" a un numero limitato di avverbi e sostantivi. Non esiste la forma plurale.\nEsempi:"}
{"id": "1620706", "revid": "2104788", "url": "https://it.wikipedia.org/wiki?curid=1620706", "title": "Rivoluzione e Contro-Rivoluzione", "text": "Rivoluzione e Contro-Rivoluzione (\"Revolu\u00e7\u00e3o e Contra-Revolu\u00e7\u00e3o\") \u00e8 il titolo di un'opera dello storico e politico cattolico tradizionalista brasiliano Plinio Corr\u00eaa de Oliveira, nel quale viene espresso il pensiero della scuola cattolica contro-rivoluzionaria sulla crisi della civilt\u00e0 cristiana occidentale animata dalla Chiesa cattolica.\nStoria.\nL'opera venne pubblicata nel 1959 con prefazione dell'allora nunzio apostolico in Per\u00f9, Romolo Carboni, e rappresent\u00f2 il fondamento della \"Societ\u00e0 brasiliana per la difesa della tradizione, famiglia e propriet\u00e0\" (\"TFP\"), fondata nel 1960. La prima edizione usc\u00ec in Italia nel 1963.\nEra divisa in due parti: Rivoluzione la prima, Contro-rivoluzione la seconda.\nIn seguito fu completata con una terza parte \"Rivoluzione e Contro-Rivoluzione vent'anni dopo\", e pubblicata in Brasile nel 1977. Nel 2009 fu pubblicata da Sugarco l'edizione del cinquantenario (1959-2009) con materiali della \"fabbrica\" del testo e documenti integrativi, sempre con prefazione e cura di Giovanni Cantoni.\nCorr\u00eaa de Oliveira vede la \"missione della Chiesa come unica maestra e guida dei popoli verso la civilt\u00e0 perfetta\".\nIl processo di distruzione della civilt\u00e0 cristiana occidentale, secondo l'autore, \u00e8 in corso attraverso un processo in quattro fasi (\"Rivoluzione\"): la prima religiosa, rappresentata dalla Riforma protestante, accompagnata dall'Umanesimo e dal Rinascimento, la seconda politica, rappresentata dalla Rivoluzione francese, la terza socio-economica, rappresentata dal Comunismo e dalla Rivoluzione di Ottobre, la quarta culturale, rappresentata dal Sessantotto francese.\nLa \"contro-rivoluzione\" consiste di contro, secondo l'autore, nella restaurazione dei valori e della civilt\u00e0 cristiani, tra i quali in particolare il principio di autorit\u00e0 contro l'egualitarismo, considerato prodotto dell'orgoglio umano, mentre alcune disuguaglianze (ma non tutte) sono \"giuste e conformi all'ordine dell'universo\", e la moralit\u00e0 contro il liberalismo, considerato prodotto della sensualit\u00e0."}
{"id": "1620715", "revid": "1488473", "url": "https://it.wikipedia.org/wiki?curid=1620715", "title": "Dalaunia", "text": "La Dalaunia era il nome collettivo che assunse la regione pi\u00f9 settentrionale della Valle Camonica.\nDeriva dal termine latino \"Dalania\" o \"Dalegno\", da cui i nomi di Villa Dalegno e di Ponte di Legno. L'origine della parola \u00e8 incerta, potendo correlarsi al popolo degli Anauni della Val di Non o dei Genauni della a nord delle alpi, citati nel Trofeo delle Alpi, ma numerosi sono i toponimi di derivazione celtica o germanica sparsi per l'Europa con la terminazione \"-launum\" (qualche esempio: Alagna Valsesia; Caulonia; Reillanne, comune francese noto dall'antichit\u00e0 come \"Alaunia\"; Aurania, oggi Vranja, paese istriano; un'Aulania romana nell'attuale Gran Bretagna), tali da non portare a un unanime consenso.\nLa Dalaunia \u00e8 menzionata per la prima volta nella donazione di Carlo Magno del 774.\nNe fanno parte gli abitati:\nLe \"Terre di dentro\"\nLe \"Terre de fora\"\nContesa del Monte Avio.\nNel 1371 si firma presso la casa dei Federici di Edolo un accordo tra i pastori di M\u00f9 e quelli di Dalegno che vietavano loro di accedere alle malghe sul monte Avio."}
{"id": "1620716", "revid": "124507951", "url": "https://it.wikipedia.org/wiki?curid=1620716", "title": "Elezioni regionali in Lombardia del 1975", "text": "Le elezioni regionali italiane del 1975 in Lombardia si sono tenute il 15 e 16 giugno."}
{"id": "1620717", "revid": "110840846", "url": "https://it.wikipedia.org/wiki?curid=1620717", "title": "Zhou Mu", "text": "Vita.\nRe Mu sal\u00ec al potere dopo la morte del padre Re Zhao\ndurante una campagna nel sud del paese. Fu il pi\u00f9 importante imperatore cinese della Dinastia Zhou, e regn\u00f2 tra il 976 e il 922 a.C.. Si presume che abbia vissuto fino all'et\u00e0 di 105 anni. Gli piaceva viaggiare, e in particolare visitare le montagne Kunlun durante il suo regno. Re Mu fu un sovrano molto ambizioso e poco saggio. Con il tentativo di conquistare l'ovest della Cina allo scopo di espandere la sua influenza verso ovest, la dinastia Zhou raggiunse la sua massima espansione. Nel suo sfrenato desiderio di conquista, condusse un immenso esercito contro le trib\u00f9 native indiane Jung, che avevano a quei tempi colonizzato l'ovest della Cina.\nI suoi viaggi gli consentirono di entrare in contatto con numerose trib\u00f9, allo scopo di conquistarle con la minaccia delle armi. Queste spedizioni furono pi\u00f9 un fallimento che una conquista, ne prova il fatto che il sovrano torn\u00f2 a casa solo con un bottino di quattro lupi e quattro cervi. Tale comportamento diffuse i semi dell'odio nelle popolazioni indiane, che per reazione invasero la Cina nel 771 a.C.\nUna leggenda cinese racconta che Zhou Muwang sognava di essere un dio immortale. Era determinato a visitare il paradiso divino allo scopo di sperimentare il frutto dell'immortalit\u00e0. Un abile postiglione di nome Tsao Fu, utilizzava il suo carro per trasportare l'imperatore a destinazione.\nNel \"Libro del Vuoto Perfetto\" (\"Li\u00e8 Z\u012d\") scritto nel III secolo a.C. vi \u00e8 una curiosa descrizione di un incontro tra re Mu e un ingegnere meccanico chiamato Yan Shi, un 'artefice', che avrebbe costruito e presentato al re un automa meccanico simile ad un essere umano."}
{"id": "1620719", "revid": "309289", "url": "https://it.wikipedia.org/wiki?curid=1620719", "title": "Oka (affluente dell'Angara)", "text": "L'Oka \u00e8 un fiume della Russia siberiana sudorientale (Oblast' di Irkutsk e Repubblica Autonoma della Buriazia), affluente di sinistra dell'Angara.\nNasce dal lago Okinskij, nella catena dei monti Sajany presso il confine mongolo; scorre con direzione dapprima settentrionale, successivamente nordorientale, per poi ridirigersi verso nord fino a sfociare nel grande bacino artificiale di Bratsk, formato dall'Angara a monte della citt\u00e0 omonima.\nLa Oka \u00e8 gelata nel periodo da fine ottobre-primi di novembre a fine aprile-primi di maggio; il centro urbano pi\u00f9 importante che incontra nel suo corso \u00e8 Zima."}
{"id": "1620721", "revid": "34760", "url": "https://it.wikipedia.org/wiki?curid=1620721", "title": "Alessio Mazzocchi", "text": ""}
{"id": "1620724", "revid": "1498232", "url": "https://it.wikipedia.org/wiki?curid=1620724", "title": "Bni Nsar", "text": "La Bni Nsar era una nave traghetto costruita nel 1972. Prest\u00f2 servizio in Giappone fino al 1991, venendo poi impiegata da armatori greci e marocchini. Posta in disarmo nel 2011 in seguito alle difficolt\u00e0 economiche del suo ultimo armatore, fu demolita in Turchia nel 2014.\nServizio.\nCostruita nel 1972 in Giappone con il nome di \"Ferry Akashi\", fu utilizzata insieme alla gemella \"Ferry Nagato\" per collegare K\u014dbe e Kokura fino al 1991, quando fu venduta alla compagnia di navigazione greca Marlines. Posta in disarmo ad Eleusi, la nave fu sottoposta ad importanti interventi di ristrutturazione, che ne aumentarono la capacit\u00e0 di trasporto di passeggeri. La prua e la poppa furono fortemente rimodellate, aumentando la lunghezza di circa dieci metri. Cambiatole il nome in \"Dame M\", la Marlines la inser\u00ec nel 1994 sulla Ancona - Igoumenitsa - Corf\u00f9 - Patrasso, dove rimase anche l'anno successivo.\nA partire dal 1996 nel periodo estivo la \"Dame M\" fu noleggiata alla CoTuNav, venendo impiegata da Marlines solo nel periodo invernale. A dicembre 1999 la nave fu ceduta alla Salamis Lines, prendendo il nome di \"Salamis Star\" e venendo immessa su un collegamento tra il Pireo, Cipro e Israele. A partire dal 2002 fu stabilmente noleggiata alla marocchina Co.Ma.Nav, che la impieg\u00f2 su collegamenti da Tangeri a S\u00e8te o Genova. Nel 2005 il traghetto fu rinominato \"Marrakech Express\" e nel gennaio 2008 pass\u00f2 definitivamente sotto la propriet\u00e0 della compagnia di navigazione marocchina.\nNel maggio 2010 fu rinominata \"Bni Nsar\", continuando ad essere impiegata su collegamenti tra il Marocco e la Francia o l'Italia. Nel dicembre 2011 la nave fu posta sotto sequestro a S\u00e8te in seguito alle difficolt\u00e0 economiche della compagnia di navigazione. Nel giugno 2014 la nave fu acquistata da una societ\u00e0 greca per 380.000 euro, con l'intento di essere convertita in hotel galleggiante in Albania. La nave part\u00ec al rimorchio il giorno successivo, col nome troncato in \"Sar\", venendo per\u00f2 portata nei cantieri di demolizione turchi di Alia\u011fa. "}
{"id": "1620725", "revid": "2014155", "url": "https://it.wikipedia.org/wiki?curid=1620725", "title": "G\u00fcnther Federico Carlo II di Schwarzburg-Sondershausen", "text": "Biografia.\nG\u00fcnther nacque nel 1801, figlio primogenito del principe G\u00fcnther Federico Carlo I e di sua moglie, la principessa Carolina di Schwarzburg-Rudolstadt. Trascorse la sua giovinezza in patria, mentre il padre tentava di fortificare la sua personalit\u00e0 attraverso l'istruzione militare. Alle dimissioni del padre, il 19 agosto 1835, gli succedette nel titolo di principe di Schwarzburg-Sondershausen; lo stato contava all'epoca un'estensione di circa 900\u00a0km\u00b2. Nel 1837 mor\u00ec suo padre.\nG\u00fcnther fu un riformatore del proprio stato. Nel 1835 lo stato entr\u00f2 a far parte del Parlamento della confederazione degli stati tedeschi. Affront\u00f2 con preparazione anche la rivoluzione del 1848 che colp\u00ec anche il piccolo stato di Schwarzburg-Sondershausen. Come molti altri principi dell'area della Turingia, si pose ben presto sotto il protettorato della Prussia. Alla conclusione della rivoluzione, il 12 dicembre 1849 concesse una nuova costituzione liberale per lo stato, rimanendo ad ogni modo un conservatore. Nel 1866 lo Schwarzburg-Sondershausen si schier\u00f2 apertamente con la Prussia nell'ambito delle guerre con l'Austria, entrando a far parte della Confederazione tedesca del Nord. Con la presenza dell'esercito prussiano del territorio, divenne difatti un protettorato del Regno di Prussia. Il 18 gennaio 1871 il principe G\u00fcnther Federico Carlo II ader\u00ec col proprio Stato all'Impero Tedesco da poco costituito.\nIl 17 luglio 1880 lasci\u00f2 la reggenza al figlio maggiore, Carlo G\u00fcnther, morendo nel 1889.\nLa riforma industriale.\nG\u00fcnther Federico Carlo II si preoccup\u00f2 di sviluppare anche l'industrializzazione dello Schwarzburg-Sondershausen. I primi complessi industriali concepiti in modo moderno vennero impiantati nel 1867 ad Arnstadt e nel 1869 anche a Sondershausen, la capitale del principato. Questo fatto, favor\u00ec indubbiamente una notevole crescita economica dello stato che, viste anche le sue ridotte dimensioni, non poteva contare su rendite interne consistenti.\nMatrimonio e figli.\nIl principe G\u00fcnther Federico Carlo II spos\u00f2 in prime nozze nel 1827, Carolina Irene Maria di Schwarzburg-Rudolstadt, la quale mor\u00ec nel 1833, dopo avergli dato quattro figli:\nAlla morte della prima moglie, si rispos\u00f2 nel 1835 con la principessa Matilde di Hohenlohe-\u00d6hringen, dalla quale ebbe altri due figli:"}
{"id": "1620726", "revid": "1782831", "url": "https://it.wikipedia.org/wiki?curid=1620726", "title": "Elezioni regionali in Lombardia del 1980", "text": "Le elezioni regionali italiane del 1980 in Lombardia si sono tenute l'8 e 9 giugno."}
{"id": "1620727", "revid": "599013", "url": "https://it.wikipedia.org/wiki?curid=1620727", "title": "Diego Marabelli", "text": "Professionista tra il 1936 ed il 1947.\nCarriera.\nCorse per la Bianchi, la Battisti-Aquilano, la Enal Campari e la Arbos. Vinse 3 tappe al Giro d'Italia, a Bergamo nel 1938, a Senigallia nel 1939 e a Pisa nel 1940, oltre alla Milano-Modena nel 1942. Fu secondo al Giro di Lombardia nel 1936 dietro Gino Bartali ed alla Tre Valli Varesine nel 1937, dietro Olimpio Bizzi."}
{"id": "1620733", "revid": "2014155", "url": "https://it.wikipedia.org/wiki?curid=1620733", "title": "Carlo G\u00fcnther di Schwarzburg-Sondershausen", "text": "Biografia.\nPrincipe ereditario.\nCarlo Gunther nacque a Arnstadt, figlio terzogenito dell'allora principe ereditario G\u00fcnther Federico Carlo e della sua prima moglie, la principessa Maria di Schwarzburg-Rudolstadt. La morte del fratello maggiore, il principe G\u00fcnther nel 1833 pose Carlo G\u00fcnther in linea diretta alla successione al trono. Dopo l'abdicazione di suo nonno, il principe G\u00fcnther Federico Carlo I, il 19 agosto 1835, egli divent\u00f2 principe ereditario ed erede apparente di suo padre, che divent\u00f2 il principe G\u00fcnther Federico Carlo II.\nNel 1850 si iscrisse all'Universit\u00e0 di Bonn per seguire gli studi di legge e letteratura e si arruol\u00f2 nell'esercito prussiano, con il grado di \"Oberleutnant\". Due anni dopo fu promosso al grado di \"Rittmeister\" prima di ottenere la promozione al grado di maggiore nel 1855.\nIl 12 giugno 1869 spos\u00f2 ad Altenburg la principessa Maria Gasparina di Sassonia-Altenburg, duchessa di Sassonia, figlia del principe Edoardo di Sassonia-Altenburg.\nPrincipe regnante.\nIl 17 luglio 1880, dopo l'abdicazione del padre a causa di una patologia oculare, gli succedette come principe regnante e capo del casato di Schwarzburg. Durante il suo regno, apport\u00f2 miglioramenti al sistema scolastico del principato, aprendo una scuola pubblica e concedendo agevolazioni per la formazione degli insegnanti.\nPoich\u00e9 il matrimonio del principe Carlo G\u00fcnther era senza figli, l'erede presunto al trono era suo fratello minore, il principe Leopoldo. Nel 1890 i due fratelli provocarono uno scandalo in Germania quando giunsero alle mani: Leopoldo, che desiderava sposarsi, si offese alla proposta del fratello di sposare una cittadina comune se nessuna donna reale avesse accettato di sposarlo.\nIl casato principesco di Schwarzburg consisteva di due rami, di cui Schwarzburg-Sondershausen era la linea maggiore e Schwarzburg-Rudolstadt la minore. In base ad un patto di famiglia del 7 settembre 1713, all'estinzione di uno dei rami, il principato sarebbe passato a quello superstite. Tuttavia, poich\u00e9 anche il ramo Rudolstadt era a rischio di estinzione il 21 aprile 1896, il principe Carlo G\u00fcnther concord\u00f2 con suo fratello Leopoldo e con il loro cugino, il principe G\u00fcnther di Schwarzburg-Rudolstadt, che il loro parente morganatico, il principe Sizzo di Schwarzburg diventasse un membro della casata principesca con pieni diritti di successione. La loro decisione divent\u00f2 legge il 1\u00ba giugno 1896.\nNel 1906 il principe Carlo G\u00fcnther sub\u00ec un grave infortunio in un incidente di caccia. Trascorse gli ultimi anni della sua vita confinato in un letto d'ospedale e mor\u00ec in un sanatorio a Dresda. Poich\u00e9 suo fratello ed erede Leopoldo era morto nel 1906, il principe Carlo G\u00fcnther ebbe come successore il cugino, G\u00fcnther Victor della linea degli Schwarzburg-Rudolstadt, che fu cos\u00ec investito di entrambi i principati di Schwarzburg in un'unione personale."}
{"id": "1620735", "revid": "126257", "url": "https://it.wikipedia.org/wiki?curid=1620735", "title": "Catalauni", "text": "I Catalauni erano un popolo gallico della Gallia belgica, attestato nella regione di Ch\u00e2lons-en-Champagne.\nPotrebbero essere collegati ai \"Catuvellauni\", trib\u00f9 celtica/belgica del sud-est della Britannia prima della conquista romana."}
{"id": "1620737", "revid": "1543377", "url": "https://it.wikipedia.org/wiki?curid=1620737", "title": "Discografia di Fergie", "text": "Questa \u00e8 la discografia della cantante statunitense Stacy Ferguson, nota come Fergie.\nA-Side.\nIn Inghilterra Fergalicious non era uscito.\nViene pubblicato come A-Sides di \"Clumsy\" il 12 novembre 2007, diventando cos\u00ec un doppio A-side"}
{"id": "1620739", "revid": "123533425", "url": "https://it.wikipedia.org/wiki?curid=1620739", "title": "Conferenza del Cairo", "text": "La conferenza del Cairo (22-26 novembre 1943, Cairo, Egitto; nome in codice: \"SEXTANT\") fu una delle conferenze tenute dagli Alleati durante la seconda guerra mondiale. Lo scopo della conferenza era quello di coordinare l'azione degli Alleati contro l'Impero del Giappone e di prendere decisioni sul dopoguerra in Asia. All'incontro parteciparono il presidente degli Stati Uniti Franklin Roosevelt, il primo ministro britannico Winston Churchill e il generalissimo della Repubblica di Cina Chiang Kai-shek.\nAl termine della conferenza, il 27 novembre, fu firmata la dichiarazione del Cairo, poi resa nota via radio con il \"Cairo communiqu\u00e9\" del 1\u00ba dicembre, con la quale gli Alleati dichiaravano di voler continuare a combattere contro il Giappone fino alla sua resa incondizionata, e che al termine della guerra i giapponesi avrebbero dovuto perdere le loro conquiste dal 1914."}
{"id": "1620740", "revid": "110157", "url": "https://it.wikipedia.org/wiki?curid=1620740", "title": "Cachoeira do Arari", "text": "Cachoeira do Arari \u00e8 un comune del Brasile nello Stato del Par\u00e1, parte della mesoregione di Maraj\u00f3 e della microregione di Arari."}
{"id": "1620743", "revid": "110157", "url": "https://it.wikipedia.org/wiki?curid=1620743", "title": "Salvaterra (Brasile)", "text": "Salvaterra \u00e8 un comune del Brasile nello Stato del Par\u00e1, parte della mesoregione di Maraj\u00f3 e della microregione di Arari."}
{"id": "1620747", "revid": "125607619", "url": "https://it.wikipedia.org/wiki?curid=1620747", "title": "Cayden Boyd", "text": "Ha recitato in numerosi film quali \"Quel pazzo venerd\u00ec\", \"Palle al balzo - Dodgeball\", \"Mystic River\", ed \u00e8 apparso nella sitcom televisiva \"Scrubs - Medici ai primi ferri\".\nHa avuto un ruolo di rilievo nel film fantastico \"Le avventure di Sharkboy e Lavagirl in 3-D\" e successivamente ha interpretato Warren Worthington III da giovane, nel film \"X-Men - Conflitto finale\".\nHa ottenuto una nomination agli Young Artist Awards.\nDoppiatori italiani.\nNelle versioni in italiano dei suoi lavori, Cayden Boyd \u00e8 stato doppiato da:"}
{"id": "1620749", "revid": "767487", "url": "https://it.wikipedia.org/wiki?curid=1620749", "title": "Calabrese (gruppo musicale)", "text": "I Calabrese sono un gruppo musicale horror punk statunitense di Phoenix, Arizona, formato da tre fratelli, Jimmy, Bobby e Davey Calabrese."}
{"id": "1620750", "revid": "110157", "url": "https://it.wikipedia.org/wiki?curid=1620750", "title": "Ponta de Pedras", "text": "Ponta de Pedras \u00e8 un comune del Brasile nello Stato del Par\u00e1, parte della mesoregione di Maraj\u00f3 e della microregione di Arari."}
{"id": "1620751", "revid": "647919", "url": "https://it.wikipedia.org/wiki?curid=1620751", "title": "Kastell\u00f2rizo", "text": ""}
{"id": "1620752", "revid": "767487", "url": "https://it.wikipedia.org/wiki?curid=1620752", "title": "Cecco del Caravaggio", "text": "Biografia.\nIl suo soprannome deriva dal fatto che fu allievo, modello e secondo molti anche amante del Caravaggio.\nConobbe molto probabilmente il suo maestro a Roma, diventando per lui una sorta di \"factotum\", dopo che il pittore ebbe lasciato la residenza del cardinale Francesco Maria Del Monte. Peter Robb, nel suo \"M. L'enigma Caravaggio\", edito in Italia da Mondadori, suggerisce che sia stato il modello per il \"Davide e Golia\", e soprattutto per il celebre \"Amor Vincit Omnia\" del museo di Berlino la cui posa licenziosa e invitante confermerebbe ulteriormente dell'omosessualit\u00e0 di Caravaggio, sulla scorta del Bellori, che riporta che Cecco era il nome del modello. Per quanto suggestiva, \u00e8 un'ipotesi che non pu\u00f2 essere provata.\nDal suo maestro apprese, oltre che le tecniche pittoriche, anche l'uso delle armi, come molti episodi (denunce e ferimenti vari) confermerebbero: era anch'egli un grande frequentatore di taverne, ed aveva il \"pugnale facile\".\nFu un pittore di buon livello. Nessuna delle sue opere per\u00f2 \u00e8 firmata e rimane quindi difficile una valutazione complessiva. I quadri che gli sono attribuiti, come la \"Cacciata dei mercanti dal tempio\" (1610-1615 circa), conservata nella Gem\u00e4ldegalerie di Berlino, mostrano uno stile molto facilmente riconoscibile che, pur rimanendo molto legato ai modi del maestro, rappresenta una delle voci pi\u00f9 originali nell'ambito del caravaggismo europeo."}
{"id": "1620754", "revid": "110157", "url": "https://it.wikipedia.org/wiki?curid=1620754", "title": "S\u00e3o Sebasti\u00e3o da Boa Vista", "text": "S\u00e3o Sebasti\u00e3o da Boa Vista \u00e8 un comune del Brasile nello Stato del Par\u00e1, parte della mesoregione di Maraj\u00f3 e della microregione di Furos de Breves."}
{"id": "1620756", "revid": "1442080", "url": "https://it.wikipedia.org/wiki?curid=1620756", "title": "Lucio Minucio Basilo", "text": "Dapprima vicino a Giulio Cesare durante la campagna di Gallia e la guerra civile del 49 a.C., parteciper\u00e0 poi alla cospirazione che porter\u00e0 al suo assassinio.\nCampagna di Gallia e guerre civili.\n\u00c8 menzionato nella guerra contro Ambiorige nel 54 a.C., e nuovamente nel 52 a.C., a conclusione della campagna di Gallia, quando si fermer\u00e0 a svernare presso i Remi, al comando di due legioni.\nContinu\u00f2 la sua permanenza in Gallia fino allo scoppio della guerra civile tra Cesare e Pompeo nel 49 a.C., in cui guid\u00f2 parte della flotta di Cesare.\nLa congiura contro Cesare.\nNelle note all'opera \"Select Letters\" di Cicerone, Basilo \u00e8 cos\u00ec descritto:\nNell'assassinio infier\u00ec con particolare violenza tanto da ferire Rubrio, uno degli altri congiurati. Dopo le Idi di marzo fu proprio Basilo il destinatario della prima, concitata lettera, che Cicerone scrisse per congratularsi dopo aver avuto notizia dell'assassinio di Cesare:\nLa data della missiva non \u00e8 conosciuta ma viene solitamente ritenuta vicinissima o coincidente alla congiura. L'espressione \u00ab quid agas quidque agatur \u00bb la indicherebbe come scritta prima che Cicerone si recasse al Campidoglio, dove i cospiratori avevano trovato rifugio dopo l'assassinio, asserragliati nel tempio capitolino e protetti dai gladiatori di Bruto. Nulla si sa dei rapporti che intercorrevano tra i due.\nL'anno successivo fu assassinato da un suo schiavo, quale vendetta di una barbara mutilazione punitiva inflitta ad uno di loro.\nOmonimie.\nWilliam Smith, nel suo \"Dictionary of Greek and Roman Biography and Mythology\", afferma trattarsi di quel Marco Satrio che, dopo l'adozione, prese il nome dallo zio materno Lucio Minucio Basilo, patrono del Piceno e della Sabina.\nLa fonte precedentemente citata afferma al contrario che: \nDovrebbe comunque trattarsi di persona diversa dall'omonimo personaggio attaccato da Cicerone, nella seconda \"Filippica\" (c. 41), quale amico di Antonio.\n\u00c8 stato fatto il suo nome per l'identificazione di una delle figure rappresentate nei Bronzi dorati da Cartoceto di Pergola."}
{"id": "1620758", "revid": "110157", "url": "https://it.wikipedia.org/wiki?curid=1620758", "title": "Chaves (Brasile)", "text": "Chaves \u00e8 un comune del Brasile nello Stato del Par\u00e1, parte della mesoregione di Maraj\u00f3 e della microregione di Arari."}
{"id": "1620762", "revid": "15756", "url": "https://it.wikipedia.org/wiki?curid=1620762", "title": "Repubblica Popolare Mongola", "text": "La Repubblica Popolare Mongola (mongolo: \u0411\u0443\u0433\u0434 \u041d\u0430\u0439\u0440\u0430\u043c\u0434\u0430\u0445 \u041c\u043e\u043d\u0433\u043e\u043b \u0410\u0440\u0434 \u0423\u043b\u0441 - \u0411\u041d\u041c\u0410\u0423) fu lo Stato sovrano della Mongolia tra il 1924 e il 1992; governato dal Partito Rivoluzionario del Popolo Mongolo, di stampo sovietico, fu un alleato leale dell'Unione Sovietica per tutta la sua storia.\nFormazione.\nDal 1691 al 1911, la Mongolia esterna fu governata dalla Dinastia Qing. Nel primo decennio del XX secolo, i Qing iniziarono a perseguire attivamente una politica di annessione della Mongolia esterna alla Cina. Infuriati dalla possibilit\u00e0 di una colonizzazione cinese, simile a quella che era avvenuta nel XIX secolo nella regione della Mongolia interna, l'aristocrazia mongola si rivolse alla Russia zarista per ottenere appoggio. Nell'agosto 1911 una delegazione mongola si rec\u00f2 a San Pietroburgo e ottenne una promessa di appoggio limitato.\nAl momento del loro ritorno, in Cina era scoppiata la Rivoluzione Xinhai, che, in seguito alla vittoria dei rivoluzionari, ebbe come conseguenza il rovesciamento del governo imperiale e la formazione della Repubblica di Cina. Il 29 dicembre 1911, i mongoli approfittarono della situazione, destituendo il governatore imperiale e proclamando l'indipendenza sotto l'autorit\u00e0 del Bogd Khan, massima autorit\u00e0 religiosa buddhista del paese. Tentativi di includere anche la Mongolia interna nel nuovo Stato fallirono, prevalentemente a causa dell'intervento russo, ma anche a causa della mancanza di appoggio da parte dei nobili e del clero della regione. Con l'accordo di Khiagt del 1915, Cina, Russia e Mongolia accettarono lo status del paese come nazione autonoma sotto la sovranit\u00e0 cinese.\nTuttavia, in seguito alla Rivoluzione russa, i cinesi dispiegarono truppe in Mongolia e nel 1919 costrinsero il governo locale a firmare un trattato che aboliva l'autonomia del paese, ponendo il paese in stato di occupazione militare. Durante il periodo di occupazione cinese, il 1\u00ba marzo 1921, venne fondato il primo partito politico della Mongolia, il Partito Popolare, di ispirazione comunista, che si rivolse all'Unione Sovietica per ottenere aiuto. Nel frattempo soldati dell'Armata bianca zarista, guidati da Roman von Ungern-Sternberg, occuparono Khuree, cacciando i cinesi; Ungern von Sternberg, credendosi discendente di Gengis Khan, si proclam\u00f2 re di un governo teocratico indipendente.\nNei mesi successivi per\u00f2 i suoi soldati furono sconfitti ed espulsi dalla Mongolia; Khuree venne presa dal Partito Popolare e dall'Armata Rossa il 6 luglio 1921. Il Partito Popolare form\u00f2 un nuovo governo, mantenendo comunque il Bogd Khan come capo di stato. Negli anni successivi l'influenza sovietica si fece sempre pi\u00f9 forte e, con la morte del Bogd Khan, venne proclamata la Repubblica Popolare Mongola, il 26 novembre 1924.\nGeografia.\nAveva una superficie complessiva comparabile a cinque volte la superficie dell'Italia.\nSi trattava di una nazione senza sbocco sul mare con circa 8.114 km di confine di cui 4.673 km condivisi con la Cina e 3.441 km condivisi con l'Unione Sovietica. \nL'area geografica comprendeva principalmente territori desertici e montuosi con fortissime escursioni termiche tra il giorno e la notte e tra l'estate e l'inverno.\nPopolazione.\nA luglio del 1990 aveva 2.187.275 abitanti con un tasso di crescita del 2,7% nello stesso 1990.\nDati statistici.\nIl tasso di natalit\u00e0 era di 35 nascite su 1000 abitanti con un tasso di mortalit\u00e0 di 8 morti ogni 1000 abitanti, il tasso di morti neonatali \u00e8 di 50 decessi ogni 1000 nati vivi. \nL'aspettativa di vita alla nascita era di 62 anni per gli uomini e di 67 anni per le donne.\nIl tasso di fertilit\u00e0 era di 4,7 figli per donna.\nDivisioni etniche.\n90% mongolo, 4% kazako, 2% cinese, 2% russo, 2% altro.\nReligione.\nprevalentemente buddista tibetano, circa il 4% musulmano, attivit\u00e0 religiosa limitata a causa del regime comunista.\nLingua.\nMongolo utilizzato da oltre il 90% della popolazione altre lingue minori includono il turco, il russo e il cinese. Un tasso di alfabetizzazione dell'80% circa. \nOrdinamento dello stato.\nLa Repubblica popolare mongola, RPM abbreviato, era uno stato comunista a partito unico con capitale Ulan Bator.\nSuddivisioni amministrative.\n18 province (aymguud al plurale, al singolare aymag) e 3 comuni (hotuud al plurale, al singolare hot): \nPolitica.\nCostituzione adottata il 6 luglio 1960.\nSistema legale: unione di sistemi giuridici russo, cinese e turco. nessuna disposizione costituzionale per il controllo giurisdizionale degli atti legislativi.\nFesta nazionale: Giornata della rivoluzione popolare, 11 luglio (1921)\nRamo esecutivo: presidente e vicepresidente del Presidium del Great Hural popolare, Presidium del Great Hural popolare, presidente del Consiglio dei ministri, Consiglio dei ministri (gabinetto)\nSettore legislativo: Great Hural popolare unicamerale\nSettore giudiziario: Corte suprema\nLeader: Capo di Stato - Presidente del Presidium del Great Hural Punsalmaagiyn OCHIRBAT (dal 21 marzo 1990);\nCapo del governo - Presidente del Consiglio dei ministri Sharabyn GUNGAADORJ (dal 21 marzo 1990);\nPartiti politici e leader: unico Partito Rivoluzionario Popolare Mongolo (MPRP), Gombojabin Ochirbat, Segretario Generale\nSuffragio: universale all'et\u00e0 di 18 anni.\nEconomia.\nL'attivit\u00e0 economica \u00e8 stata tradizionalmente basata sull'agricoltura e sull'allevamento del bestiame: la Mongolia aveva il pi\u00f9 alto numero di bestiame pro capite al mondo. Negli ultimi anni della sua storia sono state sviluppate vaste risorse minerarie con il sostegno sovietico. L'estrazione e la lavorazione di carbone, rame, molibdeno, stagno, tungsteno e oro rappresentano gran parte della produzione industriale.\nAveva un PIL nominale di 1,7 miliardi di dollari statunitensi e un PIL pro capite di 880 dollari nel 1985 ( in dollari del 1985 ), il tasso di crescita reale del PIL \u00e8 stimato nel 3,6% tra il 1976 e il 1985. \nEsportazioni e Importazioni.\nEsportazioni: 388 milioni di dollari statunitensi nel 1985 (in dollari del 1985), le merci erano: bestiame, prodotti animali, lana, pelli, fluorite, metalli non ferrosi e minerali. I partner erano quasi tutti paesi comunisti e circa l'80% delle esportazioni era diretto verso l'URSS.\nImportazioni: 1 miliardo di dollari statunitensi nel 1985 (in dollari del 1985). Le merci erano macchine industriali e attrezzature, combustibili, prodotti alimentari, beni di consumo industriali, prodotti chimici, materiali da costruzione, zucchero, t\u00e8. I partner erano quasi tutti paesi comunisti con l'80% delle importazioni provenienti dall'URSS.\nIl tasso di crescita della produzione industriale era del 10,9% (1985)\nElettricit\u00e0: 657.000 kW di capacit\u00e0. 29.500 milioni di kWh prodotti, 1.340 kWh pro capite (1989)\nSettori: lavorazione di prodotti animali, materiali da costruzione, alimenti e bevande, estrazione mineraria (in particolare carbone)\nSettore primario: rappresentava il 90% delle esportazioni e fornica sostentamento a circa il 50% della popolazione, predominava l'allevamento del bestiame (pecore, capre, cavalli). I raccolti principali erano: grano, orzo, patate, foraggio.\nValuta: tughrik, 1 tughrik (Tug) era diviso in 100 mongos.\nTassi di cambio: tughriks (Tug) per dollaro statunitense 3,355 per 1$ (1986-1988), 3,600 per 1$ (1985).\nAnno fiscale: anno solare"}
{"id": "1620763", "revid": "110157", "url": "https://it.wikipedia.org/wiki?curid=1620763", "title": "Bagre", "text": "Bagre \u00e8 un comune del Brasile nello Stato del Par\u00e1, parte della mesoregione di Maraj\u00f3 e della microregione di Portel."}
{"id": "1620766", "revid": "53339257", "url": "https://it.wikipedia.org/wiki?curid=1620766", "title": "Repubblica socialista", "text": ""}
{"id": "1620767", "revid": "3082", "url": "https://it.wikipedia.org/wiki?curid=1620767", "title": "Repubblica Socialista", "text": ""}
{"id": "1620768", "revid": "110157", "url": "https://it.wikipedia.org/wiki?curid=1620768", "title": "Serie A1 1994-1995 (pallavolo femminile)", "text": "La Serie A1 1994-1995 si \u00e8 svolta dal 9 ottobre 1994 al 27 maggio 1995: al torneo hanno partecipato dodici squadre di club italiane e la vittoria finale \u00e8 andata per la quarta volta consecutiva al .\nRegolamento.\nFormula.\nLe squadre hanno disputato un girone all'italiana, con gare di andata e ritorno, per un totale di ventidue giornate; al termine della regular season:\nCriteri di classifica.\nSono stati assegnati 2 punti alla squadra vincente e 0 a quella sconfitta.\nL'ordine del posizionamento in classifica \u00e8 stato definito in base a:"}
{"id": "1620772", "revid": "114720799", "url": "https://it.wikipedia.org/wiki?curid=1620772", "title": "Paisley", "text": "Paisley (AFI: ; in gaelico scozzese: \"P\u00e0islig\", AFI: ) \u00e8 una citt\u00e0 situata nella zona centro-occidentale delle Lowlands scozzesi, nel Regno Unito, circa 7 miglia ad ovest-sud-ovest di Glasgow, a nord delle colline del \"Gleniffer Braes\". \u00c8 la citt\u00e0 pi\u00f9 popolosa ed il centro amministrativo del Renfrewshire. \u00c8 attraversata dal fiume \"White Cart\", che confluisce nel \"Black Cart\" a nord della citt\u00e0 per formare il fiume Cart.\nPaisley, con una popolazione di 72.970 abitanti, \u00e8 la sesta citt\u00e0 pi\u00f9 grande di Scozia, dopo Glasgow, Edimburgo, Aberdeen, Dundee ed East Kilbride. Paisley fa parte dell'agglomerato urbano chiamato \"Greater Glasgow\", che conta circa 1.750.000 abitanti.\nStoria.\nLe origini del nome sono incerte. Precedentemente nota come \"Pasilege\" (1182), \"Paslie\" (1214) ed in seguito \"Paislay\", la citt\u00e0 avrebbe derivato il suo nome, secondo alcune fonti, dalla parola brittonica \"pasgill\", \u201cpascolo\u201d, o \"passeleg\", \u201cbasilica\u201d, dal greco \"basilika\".\nPaisley ha origini monastiche. Il monaco irlandese San Mirin avrebbe costruito una prima cappella durante il VI o il VII secolo vicino ad una cascata del fiume White Cart. Un primo vero insediamento sorse attorno al monastero fondato nel 1163 dai monaci cluniacensi, che raggiunse lo status di abbazia un secolo pi\u00f9 tardi, nel 1245. Tra i principali edifici religiosi scozzesi, l'abbazia, restaurata tra il XIX e il XX secolo, e l'adiacente palazzo, costruito su parte dell'originale chiostro medievale, sopravvivono oggi come parrocchia della Chiesa di Scozia. \u00c8 generalmente accettato che l'abbazia fu il luogo dove l'eroe dell'indipendenza scozzese William Wallace ricevette la sua educazione. Il re Roberto III (1390-1406) vi fu sepolto, sebbene la sua tomba fu successivamente rimossa.\nPaisley fior\u00ec grazie al commercio nel XV secolo e acquis\u00ec lo status di Burgh of barony nel 1488. La prima scuola fu fondata dal comune nel 1577. L'industria tessile, particolarmente del cotone, divenne il settore economico pi\u00f9 importante della citt\u00e0 durante il XVIII e il XIX secolo. Qui, in questo periodo, fu inventato il caratteristico disegno Paisley, che diede notoriet\u00e0 alla citt\u00e0 (gli scialli con il disegno Paisley rimasero di moda per circa un secolo, fin verso la fine dell'Ottocento).\nLa citt\u00e0 \u00e8 oggi circondata da varie aree residenziali create in seguito all\u2019\"Housing Act\" del 1946: Glenburn, Foxbar, Ferguslie Park, Gallowhill e Hunterhill. Nelle aree centrali si trovano invece molti esempi di case popolari scozzesi, costruite con l'arenaria locale, normalmente di tre o quattro piani, con negozi al piano terra. Molti di questi edifici sono stati ristrutturati e modernizzati negli ultimi vent'anni.\nEconomia.\nIndustria.\nL'introduzione del telaio Jacquard all'inizio del XIX secolo port\u00f2 all'industrializzazione della produzione tessile, costringendo molti tessitori artigianali di Pasiley a chiudere la loro attivit\u00e0 e partire per il Canada e l'Australia. Paisley fu per molti anni anche centro di produzione di filato di cotone. Le grandi fabbriche tessili \"Anchor and Ferguslie\", probabilmente le pi\u00f9 grandi del genere in quel periodo, arrivarono ad avere 28.000 impiegati negli anni '30 del XX secolo. Negli anni '50 queste fabbriche diversificarono la produzione verso i filati sintetici, ma la produzione cominci\u00f2 a diminuire rapidamente a causa della concorrenza degli stabilimenti in India e Brasile. Alla fine degli anni '80 gi\u00e0 non si producevano pi\u00f9 filati a Paisley. L'industria tessile ha tuttavia lasciato un segno nei nomi delle strade cittadine.\nNegli anni '70 tutte le industrie cittadine cominciarono un rapido declino. Il conservificio Robertson's, che era stato fondato a Paisley negli anni '60 dell'Ottocento, fu chiuso e la produzione trasferita a Bristol, Manchester e Londra. Negli anni a seguire chiusero le aziende ingegneristiche \"Fullerton, Hodgart and Barclay\" e \"Whites Engineering\".\nIl colpo pi\u00f9 pesante l'area di Paisley lo ricevette per\u00f2 nel 1981, quando la Peugeot Talbot annunci\u00f2 la chiusura della fabbrica di Linwood, poco distante da Paisley. Circa 5000 dipendenti persero il lavoro e tutte le altre attivit\u00e0 dell'area ne risentirono.\n\"Brown and Polson\" cominci\u00f2 la produzione di amido a Paisley intorno al 1860. Con il nome di CPC Foods Ltd, cominci\u00f2 successivamente la produzione di maionese per la Hellmann's, omogeneizzati per la Gerber e zuppe per la Knorr. L'azienda chiuse la fabbrica di Paisley nel 2002.\nAltre imprese ad aver chiuso gli stabilimenti di Paisley dopo gli anni '90 sono state la Scottish Gas, Cadbury's e William Grant &amp; Sons. Tra le imprese rimaste a Paisley si annoverano invece la Chivas Regal e la svizzera Ciba Geigy, bench\u00e9 con un numero di lavoratori sensibilmente inferiore rispetto al passato.\nMonumenti e luoghi d'interesse.\nNegli anni '60 del XX secolo il centro della citt\u00e0 \u00e8 stato oggetto di una consistente opera di risanamento che ha comportato la demolizione degli edifici amministrativi in County Square e della stazione di polizia e della prigione cittadina ad essa adiacenti. Questi gradevoli edifici vittoriani sono stati rimpiazzati dagli edifici brutalisti in cemento della \"Gilmour House\" e del centro commerciale \"Piazza\".\nAbbazia.\nL'abbazia di Paisley, in precedenza monastero cluniacense, \u00e8 attualmente una diocesi della Chiesa di Scozia, situata sulla riva orientale del fiume Cart, nel centro della citt\u00e0.\nL'abbazia \u00e8 il luogo di sepoltura dei primi Stuart ed ospita oggi anche la \"Barochan Cross\", croce celtica probabilmente risalente al X secolo, in precedenza situata nel vicino villaggio di Houston.\nAltri edifici importanti.\nDue edifici testimoniano l'importanza dell'industria tessile a Paisley: il \"Paisley Town Hall\" (municipio) ed il \"Paisley Museum and Library\" (museo e biblioteca), costruiti nel XIX secolo rispettivamente dai Clarks, proprietari delle fabbriche di filati Anchor, e dal loro concorrente Peter Coats.\nLa \"Thomas Coats Memorial Church\" \u00e8 un esempio di architettura neogotica. Domina la citt\u00e0 con la sua guglia centrale alta oltre 60 metri. Progettata da Hippolyte Jean Blanc ed aperta nel 1894, \u00e8 la pi\u00f9 grande chiesa battista d'Europa. L'esterno \u00e8 in arenaria rossa, mentre l'interno \u00e8 decorato con legno intagliato, pavimenti con mosaici e marmo.\nLa cattedrale di \"Saint Mirin\" \u00e8 la sede del vescovo cattolico di Paisley. La chiesa fu completata nel 1931 per sostituire l'edificio precedente del 1808, prima chiesa cattolica costruita in Scozia dopo la Riforma. La chiesa acquis\u00ec il rango di cattedrale nel 1947 con la creazione della diocesi di Paisley.\nLa chiesa di \"Saint Matthew\", progettata dall'architetto locale William Daniel McLennan in stile Art Nouveau, fu costruita nel 1906.\nLa fabbrica tessile \"Anchor Mill\", costruita nel 1886, \u00e8 stata riconvertita nel 2005 per ospitare moderni appartamenti.\nIl \"Paisley Civic Centre\", progettato da Basil Spence, fu costruito negli anni '60 del XX secolo per ospitare gli uffici amministrativi del Renfrewshire.\nEducazione.\nNel 1992, il \"Paisley College of Technology\", fondato nel 1896, divent\u00f2 Universit\u00e0 di Paisley. Nel 2007, dalla fusione con il Bell College di Hamilton \u00e8 nata l'University of the West of Scotland (Universit\u00e0 della Scozia Occidentale). A Paisley si trovano anche il \"Reid Kerr College\" e quattro istituti per l'educazione secondaria.\nMedia.\nI quotidiani locali sono \"The Gazette\" ed il \"Paisley Daily Express\". La radio locale \u00e8 \"96.3 Rock Radio\".\nCommercio.\nLa citt\u00e0 di Paisley dispone di due centri commerciali: \"Piazza\", situato al cuore di Paisley, ed il \"Paisley Centre\", che raccoglie oltre 50 esercizi commerciali. In aggiunta, un centro commerciale ancora pi\u00f9 grande \u00e8 stato aperto nel 1998 nella poco distante Braehead. La pesante concorrenza delle catene di distribuzione e l'aumento delle tasse ha costretto molti esercizi locali a chiudere.\nSport.\nIl St Mirren F.C. \u00e8 la societ\u00e0 calcistica di Paisley, fondata nel 1877, che partecipa al campionato di calcio scozzese. La societ\u00e0, che conta 3 coppe di Scozia nel suo albo d'oro, \u00e8 stata autorizzata a costruire un nuovo stadio da 8.000 posti in Greenhill Road per abbandonare l'ultracentenario stadio \"St Mirren Park\", noto anche come \"Love Street\".\nPaisley \u00e8 anche la sede delle uniche squadre professionistiche di pallacanestro e di hockey su ghiaccio in Scozia: rispettivamente gli Scottish Rocks e i Paisley Pirates, che disputano entrambe le partite casalinghe presso l'impianto da 5.300 posti della \"Braehead Arena\". Paisley \u00e8 anche la base di due squadre di rugby: il Paisley RFC ed i Paisley Hurricanes.\nInfrastrutture e trasporti.\nL'Aeroporto Internazionale di Glasgow \u00e8 situato poco a nord di Paisley, ad Abbotsinch. Nella stessa direzione, la citt\u00e0 \u00e8 toccata anche dall'autostrada M8 (E5). Tramite ferrovia, la citt\u00e0 \u00e8 collegata direttamente a Glasgow ed alla costa dell'Inverclyde e dell'Ayrshire, grazie e quattro stazioni: \"Paisley Gilmour Street\", \"Paisley St James\", \"Paisley Canal\" e \"Hawkhead\".\nIl governo scozzese aveva approvato nel 2006 la realizzazione di un collegamento ferroviario per l'aeroporto. La linea doveva congiungere la stazione \"Gilmour Street\" con i terminal dell'aeroporto, ma il progetto \u00e8 stato annullato nel settembre 2009.\nCostruito nel 1807, il \"Glasgow, Paisley and Johnstone Canal\" avrebbe dovuto collegare Glasgow ad Ardrossan, sulla costa occidentale della Scozia, ma non fu mai completato. Chiuso nel 1885, il canale fu prosciugato e costitu\u00ec la base per la linea ferroviaria che collega Glasgow con la stazione di \"Paisley Canal\"."}
{"id": "1620773", "revid": "1573940", "url": "https://it.wikipedia.org/wiki?curid=1620773", "title": "Papilio hospiton", "text": "Papilio hospiton , \u00e8 un lepidottero appartenente alla famiglia Papilionidae.\nDescrizione.\nAdulto.\nLa specie risulta filogeneticamente affine al Macaone (\"Papilio machaon\"), da cui si discosta per la presenza di \"code\" pi\u00f9 corte sulle ali posteriori e per le macchie rosse pi\u00f9 ridotte sulle pagine superiori delle ali posteriori. Nella pagina inferiore delle ali anteriori il margine presenta un disegno ondulato che raggiunge la fascia submarginale.\nUna curiosit\u00e0 \u00e8 rappresentata dal fatto che gli adulti ricordano alcune specie di Papilionidi arcaici rinvenibili sull'Himalaya.\nL'apertura alare \u00e8 compresa tra i 3,4 e i 3,8\u00a0cm.\nUova.\nLe uova sono di forma sferoidale e vengono deposte dagli adulti tra aprile e luglio, singolarmente su foglie e culmi.\nLarva.\nLa larva di questa specie \u00e8 riscontrabile durante il periodo Aprile- Luglio in Sardegna e Maggio-Settembre in Corsica; presenta forma cilindrica, colorazione vivace con tinte dominanti giallo, verde, ocra e nero.\nPupa.\nLa pupa \u00e8 individuabile tra settembre e giugno, succinta su culmi, tenuta ferma da una cintura serica alla pianta parassitata dal bruco.\nDistribuzione e habitat.\n\"Papilio hospiton\" \u00e8 endemica delle isole di Sardegna e Corsica. Viene considerata specie minacciata, e pertanto protetta, nella sola Corsica.\nSi pu\u00f2 riscontrare in zone collinari e aree verdi montane, tra i 500 ed i 1800 metri di quota, ma \u00e8 stata anche ritrovata nelle isole circum-Sarde al livello del mare.\nBiologia.\nPeriodo di volo.\nGli adulti volano tra marzo e luglio in Sardegna e tra aprile e agosto in Corsica. La specie \u00e8 monovoltina in Sardegna, ma \u00e8 plausibile l'ipotesi di una seconda parziale generazione in Corsica, data la pi\u00f9 ampia disponibilit\u00e0 di piante-ospite nella stagione estiva.\nAlimentazione.\nLe larve si alimentano sulle foglie di piante ospiti appartenenti alle famiglie Rutaceae e Apiaceae o Umbelliferae, tra cui:\nLa \"Ferula communis\" \u00e8 la pianta-ospite pi\u00f9 utilizzata per l'ovodeposizione nella stagione primaverile, ma esaurisce il proprio ciclo vegetativo in maggio-giugno. Nella tarda primavera e in estate \"P. hospiton\" si sposta a deporre su piante a vegetazione prolungata e tendenzialmente pi\u00f9 in alta quota (sopra gli 800 m):\nTassonomia.\nAl momento non vengono distinte sottospecie diverse da quella tipica, \"Papilio hospiton hospiton\" Gen\u00e9, 1838."}
{"id": "1620775", "revid": "1543377", "url": "https://it.wikipedia.org/wiki?curid=1620775", "title": "Paul Young (cantante)", "text": "La vocalit\u00e0 di molti brani \u00e8 caratterizzata, inoltre, da un ampio uso del falsetto, in particolare all'inizio della carriera solista, nel periodo 1983-1986, particolarit\u00e0 poi quasi del tutto perduta per un grave problema alle corde vocali.\nPrima di iniziare la carriera solista nel 1983, Young fu anche chitarrista e bassista e ha collaborato con i gruppi musicali Kat Kool &amp; The Kool Kats e Streetband. Ha inoltre fatto parte dei pi\u00f9 noti Q-Tips, di cui \u00e8 stato a lungo il cantante solista.\nNon va confuso con l'omonimo cantante Paul Young (1947-2000) che \u00e8 stato membro dei Sad Caf\u00e9 e dei Mike + The Mechanics.\nBiografia.\nGli inizi.\nYoung \u00e8 nato a Luton, in Inghilterra. Ha un fratello maggiore, Mark, e una sorella minore, Joanne. Finita la scuola, la Ashcroft High School di Luton, inizia a lavorare nella fabbrica della Vauxhall Motors e, nel tempo libero, suona il basso e la chitarra in diversi gruppi musicali. La primissima band di cui diventa il cantante solista sono i Kat Kool &amp; The Kool Kats. Negli anni settanta entra nel gruppo Streetband, con cui ottiene un successo nella Top 20 britannica con una traccia esilarante, intitolata \"Toast\", raggiungendo la posizione 18 nel 1978.\nNel dicembre del 1979, la Streetband si scioglie e Young forma i Q-Tips, che conquistano una certa fama come \"live band\", ma non ottengono alcun successo di classifica nel Regno Unito, anche se il singolo \"Letter Song\" diventa un successo minore nell'Europa continentale.\nIl successo.\nI Q-Tips si separano nel 1982 e Paul Young firma con la CBS come solista. I suoi primi due singoli, \"Iron Out the Rough Spots\" e un remake di \"Love of the Common People\", non hanno successo, ma il terzo, una cover del classico di Marvin Gaye intitolato \"Wherever I Lay My Hat (That's My Home)\", diventa numero 1 in Gran Bretagna, dove resta per tre settimane, nell'estate del 1983; sar\u00e0 il primo di 14 singoli a entrare nel Top 40 britannico.\nSimile successo ottiene l'artista in tutta Europa. Nella madrepatria, il secondo singolo, \"Come Back and Stay\", raggiunge il numero 4, mentre una ristampa di \"Love of the Common People\" arriva fino al numero 2. L'album di debutto, \"No Parlez\", ottiene il disco di platino in diversi paesi.\nNel febbraio del 1984 partecipa come ospite al Festival di Sanremo dove canta \"Love of the Common People\", brano che raggiunger\u00e0 la vetta della Hit Parade italiana. Nello stesso anno prende parte al progetto Band Aid e canta la prima strofa del singolo \"Do they know it's Christmas?\". Il momento d'oro del cantante \u00e8 confermato dal successo del secondo album \"The Secret of Association\", numero uno nella classifica UK e nella Top 20 di quella statunitense grazie soprattutto alla cover di \"Every Time You Go Away\" di Daryl Hall and John Oates. Nel 1985 partecipa al concerto Live Ad nello stadio di Wembley. Iniziano per\u00f2 per lui i problemi alla gola e alle corde vocali che lo costringeranno a numerose interruzioni della sua carriera.\nNel 1991 collabora con Zucchero per la versione inglese di \"Senza una donna\" (\"Without a Woman\") che raggiunger\u00e0 la seconda posizione in Germania e la quarta nella classifica britannica.\nVita privata.\nPaul Young ha incontrato sua moglie, la modella Stacey Smith, sul set della versione britannica del videoclip per \"Come Back and Stay\", nel 1983. Nel mese di maggio del 2006, la coppia ha annunciato la separazione ma i due non divorziarono mai. Paul Young e Stacey hanno messo al mondo tre figli: due femmine, Levi (nata nel 1987) e Layla (nata nell'agosto del 1994 e presente nel video del singolo \"Latch\" dei \"Disclosure\"), e un maschio, Grady-Cole (nato a gennaio del 1996). Nel 2018 Stacey \u00e8 morta per un tumore al cervello che le era stato diagnosticato due anni prima."}
{"id": "1620780", "revid": "125677634", "url": "https://it.wikipedia.org/wiki?curid=1620780", "title": "Hanafuda", "text": " \u00e8 il termine con cui si denomina uno speciale mazzo di carte giapponesi e tradotto letteralmente significa \"Carte dei fiori\". Le carte Hanafuda infatti raffigurano proprio dei fiori. Il mazzo Hanafuda \u00e8 usato per praticare diversi giochi anche se sovente si tende a chiamare Hanafuda il gioco pi\u00f9 praticato, ovvero il koi-koi, appartenente alla famiglia del mekuri, le cui regole ricordano vagamente la scopa. Esiste un'altra famiglia di giochi, chiamata kabu, le cui regole ricordano il blackjack.\nStoria del gioco.\nLe carte Hanafuda derivano dall'incontro delle carte da gioco occidentali, importate dai marinai portoghesi verso il 1550, con i tradizionali giochi delle coppie giapponesi (come koi awase, riunire le conchiglie). Esse vennero ridotte di dimensioni per adattarsi alle minute mani nipponiche o - secondo una teoria pi\u00f9 credibile - ebbero piccole dimensioni perch\u00e9 il modello originario era un mazzo occidentale consunto e pi\u00f9 volte rifilato ai margini, per evitare che le carte si riconoscessero dalle pieghe negli angoli. L'attuale formato standard delle carte Hanafuda, oltre a essere ridotto rispetto a quelle occidentali sono solitamente molto pi\u00f9 spesse delle carte da gioco occidentali. In seguito questo mazzo di carte si diffuse anche in altri paesi con qualche variante grafica, principalmente in Corea e nelle isole Hawaii. Hanafuda \u00e8 stato il primo gioco prodotto nel 1889, con enorme successo, dalla Nintendo.\nComposizione del mazzo.\nMazzo base.\nIl mazzo Hanafuda \u00e8 composto di 48 carte divise in dodici semi: a ciascun seme corrisponde un mese dell'anno e un particolare fiore o pianta. All'interno di ciascun seme sono presenti diversi tipi di carte: Normali, Nastri, Animali e Carte Potenti, solo il mese di novembre ha una carta per ogni tipo. Tra i Nastri sono molto potenti i Blu e i Rossi (con questo nome si indicano solo quelli recanti un'iscrizione, gli altri sono Nastri Semplici). Le carte potenti sono la Gru, la Tenda, la Luna Piena, Ono no T\u014df\u016b e la Fenice. Particolarmente importanti tra gli Animali sono gli Animali del Bosco: Farfalle, Cinghiale e Cerbiatto. Il Sake riveste ruolo di Jolly e vale sia come carta Normale doppia sia come Animali. Un'altra carta usata come jolly \u00e8 il tamburo sotto la pioggia, che pu\u00f2 prendere qualunque carta, e a volte vale doppio. In certe partite, anche la carta di paulonia ombreggiata ha valore doppio. Come curiosit\u00e0 si ritiene che prendere la Gru porti fortuna durante la partita.\nMesi aggiuntivi.\nAlcuni produttori di carte da hanafuda hanno aggiunto degli ampliamenti ai propri mazzi di uno o due mesi, per poter giocare rispettivamente in tre o quattro giocatori. Il tredicesimo mese \u00e8 dedicato al bamb\u00f9, il quattordicesimo, se presente, al loto.\nUniversal Playing Card Company.\nNei mazzi ibridi tra hanafuda e mazzo occidentale a cinquantadue carte, ogni numero o figura fino alla regina rappresenta un mese classico, e i re sono spesso utilizzati come jolly. La Universal Playing Card Company, tuttavia, ha aggiunto un tredicesimo mese che corrisponde appunto ai re, modellato sul mese di novembre classico. Anche in questo mese, la Carta Semplice pu\u00f2 essere usata come jolly.\nMatsui Tengud\u014d.\nLa casa produttrice Matsui Tengud\u014d ha prodotto un mazzo speciale di quattordici mesi, per permettere a quattro giocatori di giocare assieme. Il tredicesimo mese, detto della terra, \u00e8 dedicato al bamb\u00f9 e modellato su aprile, maggio e luglio, il quattordicesimo, dedicato al cielo, \u00e8 modellato su gennaio e marzo.\nCarte nel dettaglio.\nPer mese.\nGennaio\nFebbraio\nMarzo\nAprile\nIl possesso dell'intero mese di aprile pu\u00f2 costituire uno yaku.\nMaggio\nGiugno\nLuglio\nAgosto\nSettembre\nOttobre\nNovembre\nIl possesso dell'intero mese di novembre pu\u00f2 costituire uno yaku. Il mese di novembre \u00e8 l'unico a possedere una carta per ogni categoria.\nDicembre\nIl possesso dell'intero mese di dicembre pu\u00f2 costituire uno yaku.\nTredicesimo\nTerra\nCielo\nPer categoria.\nCarte Potenti\nLe Carte Potenti valgono 20 punti e sono le carte pi\u00f9 importanti del gioco. Sono 5 (4 nella variante hawaiana): la Gru di gennaio, la Tenda di marzo, la Luna di agosto, la Fenice di dicembre e Ono no T\u014df\u016b di novembre. Quest'ultimo non sempre \u00e8 considerato al pari delle altre Carte Potenti, tant'\u00e8 che gli yaku a quattro carte che lo comprendono valgono meno di quelli di cui non fa parte e non pu\u00f2 formare yaku a tre carte; alle Hawaii \u00e8 considerato come un Animale. In entrambe le versioni ampliate, \u00e8 stata aggiunta una Carta Potente, Yaegaki Hime del tredicesimo mese, il Drago del mese del cielo.\nAnimali\nLe carte al secondo livello di importanza sono gli Animali, questi valgono 10 punti (5 nella variante hawaiana) e sono 9 (10 alle Hawaii): l'Usignolo di febbraio, il Cuculo di aprile, il Ponte di maggio, le Farfalle di giugno, il Cinghiale di luglio, le Oche di agosto, la Tazza di settembre, il Cervo di ottobre e la Rondine di novembre; alle Hawaii viene incluso anche Ono no T\u014df\u016b. Formano combinazioni sia per il numero di carte (dai 5 Animali in su, un punto per ogni carta) sia combinazioni specifiche, come quella che riguarda gli Animali del Bosco: Farfalle, Cinghiale e Cervo. La Tazza pu\u00f2 formare combinazioni anche insieme alle Carte Semplici e, in Corea, tra queste ha valore doppio. In entrambe le versioni ampliate, \u00e8 stato aggiunto un Animale, i Passeri del tredicesimo mese, la Tigre del mese del cielo.\nNastri\nI Nastri sono le terze carte pi\u00f9 importanti, e quelle che pi\u00f9 si prestano a formare combinazioni, valgono 5 punti (10 alle Hawaii) e sono 10 (11 nel Sakura hawaiano), i Nastri, a loro volta, possono essere divisi in tre categorie: Nastri Rossi, che riportano un'iscrizione, Nastri Blu o Viola e Nastri Semplici, rossi ma senza iscrizione. I Nastri Rossi di gennaio, febbraio e marzo e i Nastri Blu di giugno, settembre e ottobre sono i pi\u00f9 importanti, mentre tra i Nastri Semplici si distinguono i Nastri dell'Erba di aprile, maggio e luglio. Il Nastro Semplice di novembre \u00e8 il meno importante, tant'\u00e8 che, mentre tutti gli altri nastri hanno uno sfondo decorato da puntini neri, il Nastro di novembre ne \u00e8 privo. Alle Hawaii, anche la Carta Semplice gialla di dicembre \u00e8 considerata come un Nastro Semplice. Nella versione Universal Playing Card Company \u00e8 stato aggiunto un Nastro Rosso, nella versione Matsui Tengud\u014d sono stati aggiunti due Nastri Semplici.\nCarte Semplici\nLe Carte Semplici sono le meno importanti del gioco, e quelle con il pi\u00f9 basso valore strategico (valgono 1 o 0 punti, a seconda del gioco), ma sono anche le pi\u00f9 numerose, sono infatti 24 (23 alle Hawaii): due per ogni mese fino ad ottobre, una per novembre e tre per dicembre. Le Carte Semplici riportano solo la pianta che corrisponde al mese, con l'eccezione di novembre, che ha avuto uno sviluppo diverso: la Carta Semplice di novembre, infatti, si \u00e8 fusa con un altro tipo di carta, la Carta del Demone, che aveva il valore di jolly. In alcune varianti, la Carta del Demone pu\u00f2 prendere qualsiasi altra carta, ecco la regola che definisce il metodo di presa con la Carta del Demone:Un giocatore che sia in possesso della Carta del Demone pu\u00f2 prendere con essa una carta di qualsiasi mese. Se la carta presa sar\u00e0 di novembre, la dinamica del gioco rimarr\u00e0 invariata, se dovesse essere di un qualsiasi altro mese, che chiameremo M, il giocatore che ha utilizzata la Carta del Demone potr\u00e0 prendere, quando sar\u00e0 disponibile sul tavolo, l'ultima carta di M (nel caso possieda l'ultima carta di novembre) o l'ultima carta di novembre (nel caso possieda l'ultima carta di M).La Carta del Demone assume, quindi, un importante ruolo strategico, che pu\u00f2 essere utile per assicurarsi una presa in una fase successiva del gioco. In Corea, la Carta del Demone pu\u00f2 valere come una doppia carta semplice. In alcune varianti delle carte, la Carta Semplice di novembre rappresenta semplicemente delle fronde di salice, e la Carta del Demone \u00e8 separata.\nAnche la Carta Semplice gialla di dicembre \u00e8 considerata diversamente al di fuori del Giappone: in Corea vale come una Doppia Carta Semplice, alle Hawaii \u00e8 considerata come un Nastro Semplice.\nNella versione della Universal Playing Card Company \u00e8 stata aggiunta una carta semplice che pu\u00f2 svolgere il ruolo di Carta del Demone insieme a quella di novembre. Nella versione Matsui Tengud\u014d sono state aggiunte quattro Carte Semplici (due per mese).\nAltre carte.\nIn alcuni mazzi, soprattutto quelli di produttori storici, \u00e8 inclusa una quarantanovesima carta bianca, riportante il logo del produttore o la data di produzione.\nPrima che la Carta Semplice del salice (novembre) fosse sostituita con la Carta del Demone, il mazzo conteneva tre carte jolly (dette appunto Carte del Demone) che valevano 0 punti ma potevano essere usate per prendere qualunque carta. Questo tipo di carte \u00e8 rimasto, in numero di una (nel qual caso raffigura Kintar\u014d) o tre, in alcune varianti regionali. Poich\u00e9 la maggior parte dei mazzi non possiedono pi\u00f9 queste carte, per i giochi che le prevedrebbero si pu\u00f2 usare la carta bianca.\nVarianti regionali.\nVarianti giapponesi.\nLa versione standard, completata a met\u00e0 dell'era Meiji. Si caratterizza per la sostituzione della carta semplice del salice con la Carta del Demone.\nVariante del precedente senza i mesi di giugno e luglio, in modo da portare le carte a 40. Utilizzato solo per l'omonimo gioco.\nVariante diffusa nello Hokkaid\u014d.\nVariante usata nella prefettura di Niigata. Alcune carte riportano delle frasi. Variante usata in sostituzione delle carte standard.\nVariante della precedente usata nella zona di J\u014detsu, prefettura di Niigata. Si caratterizza per l'assenza delle scritte e la presenza di tre Carte del Demone aggiuntive, il cui uso non \u00e8 chiaro.\nVariante usata nella prefettura di Fukui. Ormai \u00e8 andata perduta.\nVariante usata su Shikoku. Viene chiamata cos\u00ec per la presenza di una carta del demone raffigurante Kintar\u014d, un personaggio del folklore giapponese. Il numero del mese \u00e8 riportato sulla carta.\nVariante usata nel T\u014dhoku, principalmente nella prefettura di Yamagata. Un punto nero \u00e8 disegnato su una delle due carte semplici di ogni mese, ad eccezione di agosto che ha tre puntini rossi o una mezza luna.\nVariante usata nel T\u014dhoku, principalmente nella prefettura di Iwate.\nVariante usata nella prefettura di Okayama.\nVarianti straniere.\nVariante usata dalla comunit\u00e0 giapponese a Dalian, Cina. Si caratterizza per lo sfondo pi\u00f9 scuro dei Nastri.\nHwatu ()\nVariante coreana. Si basa su hachihachi hana, si differenzia per alcuni particolari: il marchio del produttore non si trova sulle foglie di paulonia ma bens\u00ec al centro della luna piena; i Nastri Rossi riportano la scritta , mentre i Nastri Blu riportano la scritta ; i mesi di novembre e dicembre sono invertiti e tutte le Carte Potenti riportano un cerchio rosso con il carattere \u5149, luce. Nella confezione sono spesso incluse delle carte jolly particolari e una Carta del Demone extra, che sostituisce quella normale quando si vuole che valga doppio; quest'ultima \u00e8 in genere di un colore diverso o riporta il logo del produttore. Lo hanafuda \u00e8 pi\u00f9 popolare in Corea che nello stesso Giappone.\nHanafuda hawaiano\nVariante hawaiana. Il valore degli Animali e dei Nastri \u00e8 invertito (con i primi che valgono 5 punti e i secondi che ne valgono 10), le Carte Semplici valgono 0 punti, Ono no T\u014df\u016b conta come un animale, al posto della carta ombreggiata di paulonia se ne usa una simile, ma con un Nastro Semplice sopra. A volte il mese e il punteggio sono riportati sulla carta.\nGioco.\nIl gioco pi\u00f9 praticato con le carte Hanafuda \u00e8 il Koi-Koi, spesso chiamato erroneamente anche Hanafuda. La partita viene giocata tra due giocatori.\nUna partita a Hanafuda (o koi-koi) si svolge in numerose mani, come i comuni giochi di carte italiani. A ogni mano corrisponde un seme del mazzo o mese dell'anno. Prima di iniziare la partita i giocatori si accordano sul numero di mani da svolgere; si \u00e8 soliti far durare una partita un anno in modo da chiamare tutti i semi del mazzo. La mano inizia dopo aver mischiato e distribuito le carte: 8 carte a ciascun giocatore e 8 in tavola, le restanti carte formano il mazzo. A turno ciascun giocatore svolge una mossa, essa consiste due fasi: il giocatore posa una delle proprie carte, se in tavola c'\u00e8 una carta dello stesso seme avviene la presa, altrimenti viene posata, poi sempre il giocatore gira una carta del mazzo, e con le medesime regole effettua o la presa o la posata. Ogni giocatore effettua le prese nel tentativo di realizzare certe combinazioni. Tutte le carte prese vanno tenute scoperte davanti a s\u00e9 e l'avversario ha il diritto di vederle. A ciascuna combinazione corrisponde un punteggio. Le principali combinazioni sono le seguenti.\nLa mano termina quando finiscono le carte dei due giocatori o quando un giocatore decide di interromperla. Un giocatore pu\u00f2 interrompere la mano ogni volta che realizza una combinazione o che aggiunge un punto a essa. Solo uno dei giocatori fa punteggio, il giocatore che interrompe la mano fa tutti i punti corrispondenti alle combinazioni che ha realizzato, l'avversario fa zero. Se una mano termina per esaurimento delle carte, fa punteggio il giocatore che ha realizzato le combinazioni pi\u00f9 valorose. Se finiscono le carte senza combinazioni, il giocatore che ha iniziato fa 6 punti. Inizia la mano successiva il giocatore che ha vinto.\nLe regole del Koi-Koi sono comunque soggette a numerose varianti, sia riguardo alle combinazioni possibili, sia ai punteggi relativi. Esiste una variante del Koi-Koi giocata da quattro giocatori.\nGiochi.\nSi tratta del gioco pi\u00f9 comune, con regole simili alla scopa: si parte con un certo numero di carte in mano a ogni giocatore e un certo numero a terra. I giocatori, uno alla volta, calano una carta, se c'\u00e8 una carta dello stesso seme a terra il giocatore pu\u00f2 prenderla, questi ripete poi il processo con la prima carta del mazzo. L'obbiettivo \u00e8 quello di ottenere pi\u00f9 punti degli avversari.\nLe varianti differiscono per il valore degli yaku (combinazioni), il momento in cui pu\u00f2 terminare la mano (dopo l'ottenimento di uno yaku, all'esaurimento delle carte...), il valore attribuito alle singole carte (che pu\u00f2 avere validit\u00e0 ai fini del punteggio o no) e numero di giocatori. Ecco una lista delle principali varianti:\n\"P\"=punteggio\n\"C\"=valore delle proprie carte\n\"Y\"=valore dei propri yaku\n\"A\"=valore degli yaku avversari\n\"K\"=numero di koi-koi\n\"L\"=numero di Carte Potenti scoperte alla distribuzione\n\"S\"=1 se il punteggio \u00e8 uguale o superiore a 7, \"S\"=0 se il punteggio \u00e8 inferiore a 7\nSi tratta di un gioco d'azzardo simile al baccarat e al blackjack e l'obbiettivo \u00e8 quello di avvicinarsi di pi\u00f9 a 9 punti. Quando si gioca con le hanafuda, vengono tolti il mese di novembre e dicembre. Ogni carta ha valore pari a quello del mese (1 per gennaio, 2 per febbraio\u2026), il punteggio non pu\u00f2 superare il 10, se questo avviene, vale solo la cifra delle unit\u00e0 (11 vale 1, 15 vale 5, 20 vale 0).\nLe varianti differiscono per metodo di distribuzione delle carte. Ecco una lista delle principali varianti:\nSimile al kabu, lo scopo \u00e8 di avvicinarsi di pi\u00f9 a 15 punti senza superarli. Da 2 a 7 persone, si gioca senza novembre e dicembre, le carte hanno valore pari al mese (3 per marzo, 5 per maggio\u2026). Viene distribuita una carta e si prosegue pescando una carta a testa a ogni giro. Per vincere bisogna aver pescato almeno una carta.\nSimile al Papa Giovanni, lo scopo \u00e8 quello di terminare per primo le carte.\nMedia.\nNel film Summer Wars diretto da Mamoru Hosoda e realizzato dallo studio Madhouse, il gioco koi-koi praticato con le carte hanafuda viene giocato da tutta la famiglia, a cui \u00e8 stato insegnato dall'anziana nonna Sakae. Durante la vicenda, i riferimenti a questo gioco di carte sono molteplici e lo stesso gioco assume una rilevanza particolare mentre la vicenda si sta portando alla sua climax.\nNel secondo episodio dell'anime Dorohedoro diretto da Yuichiro Hayashi e realizzato dallo studio MAPPA Cayman vince a koi-koi (chiamato erroneamente hanafuda) con il suo datore di lavoro.\nIl protagonista della serie Demon Slayer, Kamado Tanjiro, possiede e indossa una coppia di orecchini formati da due carte simili a questi mazzi.\nAltri mazzi di carte.\nEsiste poi un altro tipo di carte, che ricorda pi\u00f9 da vicino quelle occidentali, chiamato . I vari tipi di karuta sono:"}
{"id": "1620781", "revid": "729019", "url": "https://it.wikipedia.org/wiki?curid=1620781", "title": "Orticaria colinergica", "text": "L\u2019 orticaria colinergica \u00e8 una forma di orticaria dove si manifestano alterazioni delle vie colinergiche.\nSintomatologia.\nI sintomi e i segni clinici sono la comparsa di pomfi e/o chiazze rosse e prurito nelle zone interessate che di solito sono collo, torace e schiena.\nQuesti sintomi tendono a diminuire durante la stagione estiva nella maggior parte dei casi.\nEziologia.\nIl fattore scatenante dell\u2019orticaria colinergica \u00e8 dovuto, nella maggior parte dei casi, nel momento in cui si sta per sudare, che pu\u00f2 essere indotto da normali fattori fisiologici, come ad esempio: ansia, attivit\u00e0 fisica, imbarazzo, paura, caldo, ecc. \nL\u2019orticaria colinergica \u00e8 causata da un rilascio di istamina, nel momento in cui si sta per sudare (ma non si suda), dovuto all\u2019attivazione anomala dei mastociti. Questo comportamento dei mastociti \u00e8 causato da un\u2019elevata quantit\u00e0 di acetilcolina (da qui il nome colinergica), rilasciata normalmente per attivare le ghiandole sudoripare. Queste ghiandole, nei soggetti affetti da orticaria colinergica, sono inibite, poich\u00e9 i loro pori sono ricoperti da un eccessivo strato di epidermide, cos\u00ec da non rispondere al segnale dell\u2019acetilcolina, la quale viene prodotta ulteriormente per via della mancanza di secrezione di sudore da parte delle ghiandole sudoripare, cos\u00ec da indurre al rilascio di istamina da parte dei mastociti.\nEsami.\nOltre all'anamnesi si effettua il test di Mecholyl, esame in cui si inietta una sostanza (la metacolina) nella persona e si vede la reazione (comparsa di altri pomfi). Ultimamente a tale esame \u00e8 preferito quello di sforzo che \u00e8 pi\u00f9 preciso.\nTerapia.\nLa terapia pi\u00f9 diffusa \u00e8 la fototerapia con raggi UVB, la quale rallenta la crescita degli strati pi\u00f9 esterni dell\u2019epidermide, favorendo la riapertura dei pori delle ghiandole sudoripare. \nUna terapia naturale \u00e8 quella di esporsi ai raggi solari durante la stagione estiva. \nQueste terapie hanno risolto i sintomi dell\u2019orticaria colinergica nella maggior parte dei casi. \nLa terapia con antistaminici non \u00e8 molto efficace."}
{"id": "1620783", "revid": "33689", "url": "https://it.wikipedia.org/wiki?curid=1620783", "title": "Alicia Appleman-Jurman", "text": "Biografia.\nNata a Rosulna, un villaggio dei Carpazi, in Polonia, il 9 maggio 1930 da una famiglia ebraica. Negli anni del conflitto mondiale vive nei ghetti di Buczacz e Kopechince; nel 1950 sposa in Israele un americano e si trasferisce in California dove scrive la sua autobiografia \"Alicia-My Story\" e tiene conferenze sulla sue esperienze e sulla Shoah."}
{"id": "1620787", "revid": "125341314", "url": "https://it.wikipedia.org/wiki?curid=1620787", "title": "Massimo Rao", "text": "Biografia e carriera.\nStudia al liceo artistico di Benevento. In seguito intraprende gli studi alla facolt\u00e0 di Architettura di Napoli. Fin dal principio fu attratto dai maestri del Nord Italia, infatti si trasferisce a Bolzano nel 1976 e vi rimane fino al 1981. Da l\u00ec si sposter\u00e0 a Pornello di San Venanzo fino alla data della sua morte prematura il 6 maggio del 1996.\nHa esposto in numerose citt\u00e0 italiane, ad Amsterdam, Maastricht (TEFAF) e New York. Nel 2004 il Panorama Museum di Bad Frankenhausen (Germania) gli ha dedicato un'importante mostra monografica \"Animula, vagula, blandula\". Presso la Galleria Civica di Bolzano, invece, \u00e8 stata allestita una retrospettiva delle sue opere, incentrata sul tema del tempo, dal 1\u00ba novembre 2007 al 27 gennaio 2008. Nelle sue opere combina, sempre comunque con una visione originale e contemporanea, lo stile rinascimentale con quello classico, ispirato alla scuola nordica, manierista e preraffaellita. Ricorre a tecniche antiche per la preparazione dei colori e per l'applicazione su tela. Massimo Rao \u00e8 stato definito anche \"Il pittore della Luna\", poich\u00e9 nelle sue opere ricorre frequentemente l'immagine della Luna, mentre i soggetti sono uomini, donne, e personaggi asessuati immersi in una dimensione onirico-surreale, in cui traspaiono la tensione interiore dell'artista, l'inquietudine e l'atemporale solitudine dell'uomo. Massimo Rao per i motivi suddetti pu\u00f2 essere considerato il Leopardi della pittura: la Luna e l'anelito di Infinito sono temi tanto cari a Leopardi quanto a Rao.\nLa sua pittura, in parte, pu\u00f2 essere accostata a quella dei pittori anacronisti a lui contemporanei ma solo per quanto riguarda il recupero della tradizione pittorica, poich\u00e9 i temi ed i soggetti dei suoi dipinti non citano n\u00e9 sono mai riconducibili all'amena arcadia tipica dei pittori anacronisti. \nA San Salvatore Telesino (Benevento) nel 2012 \u00e8 stata aperta una pinacoteca dedicata all'artista. Nel 2015, in occasione dell'Expo di Milano, una sua opera viene scelta dal Prof. Sgarbi per la mostra \u201cIl tesoro d'Italia\u201d."}
{"id": "1620788", "revid": "1005847", "url": "https://it.wikipedia.org/wiki?curid=1620788", "title": "Provincia di Dos de Mayo", "text": "La provincia di Dos de Mayo \u00e8 una delle undici province della regione di Hu\u00e1nuco nel Per\u00f9.\nCapoluogo e data di fondazione.\nIl capoluogo \u00e8 La Uni\u00f3n.\nLa provincia \u00e8 stata istituita nel 1870.\nSindaco (alcalde):\nProvince confinanti.\nConfina a est con la provincia di Leoncio Prado; a sud con la provincia di Hu\u00e1nuco, con la provincia di Yarowilca e con la provincia di Lauricocha; a nord con la provincia di Huamal\u00edes e ad ovest con la regione di Ancash.\nGeografia antropica.\nSuddivisioni amministrative.\n\u00c8 divisa in nove distretti:"}
{"id": "1620789", "revid": "1782831", "url": "https://it.wikipedia.org/wiki?curid=1620789", "title": "Elezioni regionali in Lombardia del 1985", "text": "Le elezioni regionali italiane del 1985 in Lombardia si sono tenute il 12 e 13 maggio."}
{"id": "1620790", "revid": "729019", "url": "https://it.wikipedia.org/wiki?curid=1620790", "title": "Torre di Bassano", "text": "La torre di Bassano \u00e8 una delle tante torri di avvistamento situate lungo la costiera amalfitana.\nFu costruita nel 1563 in prossimit\u00e0 della cala di Fuenti, in cui i pirati saraceni ormeggiavano le loro feluche e da cui partivano per le numerose scorrerie. Proprio una di queste incursioni, pochi anni prima, era costata cara alla vicina Cetara, che fu completamente distrutta, con 300 abitanti deportati; capo dell'assalto era stato il famigerato Sinan Bass\u00e0 (pi\u00f9 famoso col nome temibile di Ariadeno Barbarossa), dal quale sembra che derivi il nome della torre.\nNei pressi immediati della torre, nei primi anni sessanta venne costruito il mega-hotel Fuenti, poi divenuto tristemente noto come \"mostro di Fuenti\"."}
{"id": "1620792", "revid": "110157", "url": "https://it.wikipedia.org/wiki?curid=1620792", "title": "Pragal", "text": "Pragal \u00e8 una freguesia del Portogallo facente parte del Comune di Almada, con un'area di 2,46 km\u00b2 e 7.156 abitanti (2011).\nDa questa freguesia parte il ponte 25 de Abril (inaugurato nel 1966) che, attraversato il Tago, raggiunge Lisbona.\nLocalizzazione.\nConfina a nord con il fiume Tago, a est con le freguesias di Almada e Cova da Piedade, a sud con la freguesia di Feij\u00f3 e ad ovest con la citt\u00e0 di Caparica. \u00c8 parte integrante della citt\u00e0 di Almada.\nStoria.\nMalgrado il termine \"pragal\" indichi un terreno arido, la freguesia si sviluppa su terreni fertili. Secondo lo storico R.H. Pereira de Sousa il suffisso \"al\" indica qualcosa di caratteristico e l'origine della parola deriverebbe da \"espargal\", produttore di asparagi (\"espargos\" in portoghese); e, effettivamente, in documenti antichi appaiono i toponimi di Espargal e Pargal.\nFino al 1878 Pragal faceva parte della freguesia di Santa Maria do Castelo, ma in quell'anno fu assorbita da quella di Santiago (oggi non pi\u00f9 esistente).\nNella freguesia si possono incontrare esempi architettonici dei secoli XVII e XVIII, periodi durante i quali Pragal avrebbe goduto di una certa prosperit\u00e0, intimamente legata allo sviluppo della coltivazione della vite. Tuttavia nel XIX sec. le vigne sarebbero state colpite dalla fillossera (\"Daktulosphaira vitifoliae\") che avrebbe danneggiato irrimediabilmente le colture di tutto il comune di Almada.\nCon la scomparsa della viticoltura, lo sviluppo della freguesia sub\u00ec un duro colpo, mitigato solo parzialmente dallo sviluppo della rete viaria e dalla costruzione di nuove abitazioni.\nTuttavia lo stile di vita del XX secolo, con i contadini trasformatisi in operai (ed avendo cos\u00ec peggiorato le proprie condizioni di vita), fu la causa di una notevole decadenza, mitigata solo in parte dalla nascita di alcune associazioni, la Cooperativa de Consumo (1918) e la Sociedade Recreativa Uni\u00e3o Pragalense (1919). \nIl grande sviluppo di Pragal si ebbe dopo la Rivoluzione dei Garofani e l'avvento del regime democratico: innanzitutto la conservazione ed il miglioramento di Pragal, a seguire l'elevazione al rango di freguesia (1985), la costruzione dell'Ospedale Garcia da Horta nel 1991 (il pi\u00f9 importante del Distretto di Set\u00fabal) e della metropolitana (2007).\nSociet\u00e0.\nIstituzioni, enti e associazioni.\nLe principali associazione della zona sono:\nEconomia.\nIn termini commerciali, Pragal vive di servizi, piccolo commercio e dell'industria di raffinazione degli olii con stabilimenti insediati nella zona nota con il nome di Palen\u00e7a de Cima."}
{"id": "1620794", "revid": "999229", "url": "https://it.wikipedia.org/wiki?curid=1620794", "title": "Giovanni Badoer", "text": "Biografia.\nFiglio di Renier Badoer e nipote di Andrea Badoer, ambasciatore veneziano in Inghilterra.\nStudio' filosofia a Padova dove consegui' anche il dottorato in teologia. Fu compagno d'universit\u00e0 del poeta senese Filippo Galli che, finiti gli studi, si trasferi' con lui a Venezia. Nella citt\u00e0 lagunare incontrarono Francesco Pitti e insieme formarono un trio poetico-pastorale che port\u00f2 alla composizione di un \"Opus Pastoralis\" di quattro prose e quattro egloghe. Lo pseudonimo letterario di Badoer era \"Phylareto\".\nSebbene molto pi\u00f9 votato alla poesia e alle lettere, il suo status di patrizio veneziano gli imponeva di abbracciare la carriera politica e diplomatica piuttosto che quella artistica. Una forzatura denunciata in versi, nel 1503, con la composizione di tre ecloghe dal titolo eloquente: \"Filareto all'aurea sua catena\".\nDopo aver ricoperto cariche minori, il 3 luglio del 1498, mentre era provveditore a Comun Nuovo, venne appuntato come ambasciatore in Spagna dove il 3 dicembre si accredit\u00f2 a corte. Ma, neanche due mesi dopo, a febbraio dell'anno successivo ebbe l'ordine di congedarsi dai reali spagnoli a cui la Repubblica di Venezia voleva evitare di dare spiegazioni sull'alleanza siglata con Luigi XII. Prese congedo il 5 maggio e si rec\u00f2 Siviglia per imbarcarsi su una galea fiamminga che lo avrebbe riportato a casa.\nNel viaggio di ritorno, ai primi di luglio, fece ingresso a Milano dove fu accolto con tutti gli onori da Ludovico il Moro che gli avanzo', in un colloquio riservato, una proposta di aiuto militare contro i Turchi se Venezia avesse allentato la presa alla gola del duca che, con l'alleanza con i francesi, si era fatta ormai soffocante. Badoer riferi' al Collegio queste proposte il 16 luglio ma ovviamente non furono neanche prese in considerazione. Alcuni giorni dopo il suo rientro a Venezia fu nominato senatore.\nProposto, ma non scelto, nel settembre del 1499 per una missione diplomatica in Francia, il 16 gennaio 1500 fu inviato in missione a Napoli per assicurare a Venezia nuovi approvvigionamenti di grano e distendere le relazioni diplomatiche con Napoli. Riusc\u00ec in pieno nel primo obiettivo dopo un giro di visite in Puglia, mentre falli' nel secondo perch\u00e9 Venezia, pur sollecitata ad intervenire nella disputa tra gli Aragonesi, i Francesi e gli Spagnoli, preferiva rimanere neutrale nelle beghe tra Federico I, Alessandro VI e Luigi XII. Federico d'Aragona non la prese bene e, allora, il senato veneto ordin\u00f2 a Badoer prima di darsi malato e ritirarsi a Trani e poi di tornare a Venezia.\nMa a Venezia rimase per poco perch\u00e9, il 19 agosto 1501, ricevette l'ordine di recarsi in Ungheria per convincere Ladislao II ad entrare in guerra contro i Turchi. Non fece per\u00f2 in tempo ad arrivare a Buda che fu raggiunto da una nuova delibera del senato che lo voleva in Polonia per portare gli omaggi della repubblica la neoinsediato re Alessandro Jagellone. Rimase alla corte polacca per alcuni mesi poi fu rispedito a Buda dove, dal 25 febbraio del 1503, resse da solo l'ambasciata veneziana. L'8 gennaio 1504 ricevette l'ordine di rimpatriare ma non prima di aver accettato le insegne cavalleresche d'Ungheria.\nIl 13 dicembre 1504 passo' a Chioggia come podest\u00e0 e nell'ottobre del 1506 a Comun Nuovo come avogadore, incarico che ricopri' fino al marzo del 1507 quando, a seguito di una delibera del 22 dicembre 1506, assunse la titolarit\u00e0 dell'ambasciata di Venezia a Roma. Un compito gravoso visto che Giulio II insisteva perch\u00e9 gli fossero restituite Rimini e Faenza ma Venezia non ne voleva neanche sapere.\nBadoer avvis\u00f2 anzi il Senato che una simile posizione avrebbe comportato rischi per la repubblica e comunic\u00f2 anche tutta una serie di proposte che il papa, di volta in volta, gli aveva avanzato ma il Consiglio dei Dieci continu\u00f2 a respingerle.\nNell'autunno del 1508 arriv\u00f2 a Roma il nuovo ambasciatore veneziano Giorgio Pisani ma cadde subito malato e Badoer dovette rimandare la partenza. Quando Pisani si fu ristabilito si ammal\u00f2 Badoer e questa sfortunata circostanza gli cost\u00f2 cara. Infatti Giulio II, durante una scarrozzata a Centocelle, rinnov\u00f2 le sue richieste a Pisani che, senza previa autorizzazione e senza il tatto e la diplomazia che aveva usato in precedenza Badoer, le rigett\u00f2 sdegnosamente. Poche settimane dopo il papa scomunic\u00f2 Venezia e dichiar\u00f2 guerra.\nDi questa debacle diplomatica fu, ingiustamente, incolpato anche Badoer che cadde in disgrazia e fu relegato, per un paio d'anni, a ricoprire cariche minori in citt\u00e0. Ritorn\u00f2 per\u00f2 sulla scena nel luglio del 1511 con la nomina a Savio di Terraferma, poi membro della Giunta nel Consiglio dei Dieci e nel marzo 1512 ancora Savio di Terraferma. Ma in giugno era di nuovo in viaggio per una missione diplomatica in Spagna dove rimase fino alla fine del 1514.\nTornato in patria, fu di nuovo Savio di Terraferma almeno fino al 1516 quando part\u00ec come ambasciatore in Francia. L'anno dopo, per\u00f2, era di nuovo in Italia come podest\u00e0 di Brescia per ritornare, nel 1520, ambasciatore in Francia. Proprio nel 1520 fece da padrino al battesimo alla principessa Maddalena, figlia di Francesco I.\nConcluse la sua esperienza francese nel 1524 e dal febbraio del 1525 ai primi di maggio del 1526 fu capitano a Verona fino a che, il 1\u00ba ottobre 1526, entr\u00f2 nella Giunta del Senato. Nel 1528, insieme a Daniele Renier e Francesco Bragadin, procedette alla riforma del regolamento del Maggior Consiglio, poi dal 25 luglio 1531 and\u00f2 podest\u00e0 a Padova e ci rimase fino al 9 settembre 1532.\nGiunto quasi ai settant'anni chiuse la sua carriera rispettivamente come Savio del Consiglio, membro del Consiglio dei Dieci, membro della Giunta del Consiglio dei Dieci e, nel 1534, come uno degli otto ambasciatori inviati a Roma per congratularsi con Paolo III della sua elezione."}
{"id": "1620796", "revid": "2217068", "url": "https://it.wikipedia.org/wiki?curid=1620796", "title": "\u00c9va Henger", "text": "Biografia.\nCarriera.\nFiglia di un direttore di conservatorio (che compose per lei anche un brano dal titolo, tradotto in italiano, \"Da quando sei andata via\") e di una ballerina di danza classica e di liscio, \u00c9va Henger inizia la sua carriera di modella a 14 anni grazie alla madre che invi\u00f2 alcune sue foto ad un concorso di bellezza. Si \u00e8 diplomata in Ungheria, in particolare ha frequentato a Gy\u0151r la Proh\u00e1szka Ottok\u00e1r Orsolyita Gimn\u00e1zium, \u00c1ltal\u00e1nos Iskola \u00e9s \u00d3voda dove ha studiato danza, specializzandosi in danza classica; oltre agli studi classici, \u00c9va ha studiato per otto anni pianoforte e ha anche svolto la professione d'infermiera per circa due anni, oltre a gestire una sala bowling per quasi due anni.\nDa minorenne inizia anche la sua carriera da attrice prendendo parte a vari episodi de \"L'ispettore Derrick\", a cui seguiranno altre parti in delle fiction televisive tedesche. Negli anni ottanta, inoltre, gioca a pallamano nella squadra che ha vinto il campionato. A 15 anni si classifica terza in un concorso di bellezza in Ungheria e inizia a fare spot pubblicitari e ad essere testimonial anche per riviste, quotidiani e periodici. A 16 anni prende parte al concorso di bellezza \"The Look of the Year\".\nAppena diciassettenne viene eletta \"Miss Teen Ungheria 1989\", appunto in Ungheria, e poi l'anno successivo viene eletta \"Miss Alpeadria 1990\" a Villach in Austria. Viene ingaggiata dall'agenzia italo-ungherese Blue Angels, di cui Riccardo Schicchi era cofondatore. Il primo lavoro con Riccardo Schicchi \u00e8 dei primi anni novanta: si tratta di un servizio fotografico senza veli per la rivista \"Playmen\", allora \u00c9va lo conobbe come fotografo glamour. Sfila in tutto il mondo, principalmente in nazioni europee, soprattutto nell'Europa dell'est, in particolare Ungheria e Austria, ma anche in Germania, Francia e Italia.\nTrasferitasi in Italia intensifica la collaborazione con Riccardo Schicchi, divenuto poi suo marito, e incomincia a esibirsi nei locali dell'agenzia Diva Futura, di cui Riccardo Schicchi era cofondatore, e in altri locali lap dance in tutta Italia, in vari suoi spettacoli \u00c9va usa delle banconote, pi\u00f9 precisamente delle banconote del dollaro statunitense con la sua immagine. Svolge anche la professione di deejay; inoltre aiuta il marito nella regia e nella fotografia anche di genere hard. Parallelamente esordisce nel mondo dell'hard anche sotto la regia del marito; il suo debutto \u00e8 in un film di Rocco Siffredi nel 1993.\nNel frattempo negli anni novanta sfila per Chiara Boni, Fendi e altri brand. Oltre a sfilare, posa per delle copertine in tutto il mondo, in particolare realizza molti servizi fotografici per numerose riviste, soprattutto in Sud America. Sar\u00e0 proprio in America latina, pi\u00f9 precisamente in Per\u00f9, che sar\u00e0 la protagonista del programma \"Cin cin\" andato in onda sulla televisione peruviana.\nNel 1995 posa per il calendario Penthouse. Nel 1996 fa il suo debutto nei film comici con \"Fantozzi - Il ritorno\" per la regia di Neri Parenti. Nel 1998 incide il suo primo singolo \"Ooh Yeah\" con il relativo video musicale; nello stesso anno \u00e8 nel cast di \"A Song for Eurotrash\", per la regia di Peter Stuart. Sempre nel 1998 \u00e8 la protagonista de \"Le avventure ermetiche di Eva Henger\", fumetto voluto da Riccardo Schicchi, disegnato da Giuseppe Di Bernardo con Jacopo Brandi su un'idea di Marco Bianchini che veniva pubblicato a puntate sulle riviste della Diva Futura. Nello stesso anno \u00e8 la protagonista di \"Un mostro di nome Lila\", per la regia di Enrico Bernard; dal film viene tratto pure un calendario 1999. Inoltre nello stesso anno \u00e8 la protagonista de \"Il fantasma\" per la regia di Joe D'Amato; si tratta del rifacimento in versione erotica e romantica de \"Il fantasma dell'Opera\", romanzo di Gaston Leroux. L'anno dopo \u00e8 la protagonista de \"I sogni proibiti di Lila\" per la regia di Enrico Bernard. In questi anni, inoltre, ha campeggiato e posato per varie riviste a livello mondiale: \"Playboy\", \"Maxim\", \"Playmen\", \"Max\", \"Excelsior\", \"Boss Magazine\", le rivista della Diva Futura, \"Penthouse\" e tante altre ancora.\nLa sua filmografia pornografica conta 18 film. \u00c9va Henger affermer\u00e0 successivamente che in realt\u00e0 i film girati sono solo quattro e che gli altri sarebbero fatti con scene tagliate da quei quattro. \u00c9va decide di abbandonare questo mondo; il suo ultimo film presente nella sua filmografia \u00e8 del 2001 per la regia del marito Riccardo Schicchi. Intensifica, invece, la sua carriera di attrice di altri generi, che gi\u00e0 svolgeva parallelamente.\nDal 1998 al 2008 \u00c9va \u00e8 protagonista di 15 sexy calendari prodotti dalla Diva Futura, il fotografo di tanti lavori, tra cui, appunto, molti calendari, \u00e8 stato Riccardo Schicchi.\nTra il 2000 e il 2010 prende parte a tre edizioni di \"Ciao Darwin\" su Canale 5. Dal 2000 al 2005 conduce su Rai Radio 2 il programma radiofonico \"Due di notte\"; in questi anni inizia anche il lavoro come influencer.\nNel 2001 \u00e8 la protagonista, Regina, del film \"Il giuoco dei sensi\" per la regia di Enrico Bernard, interpreta una parte in \"E adesso sesso\" film per la regia di Carlo Vanzina e prende parte, nel Regno Unito, a \"Eurotrash\" su Channel 4. Nel 2001, inoltre, \u00c9va affianca Enrico Bertolino e Natasha Stefanenko in \"Convenscion\" su Rai 2, a cui segue \"Superconvenscion\" e l'anno seguente \"Convenscion a colori\" e \"Convenscion Express\" sempre su Rai 2. Inoltre nel 2001 conduce \"Eva contro Henger\" su My-Tv, che oltre ad essere un canale televisivo era considerato anche come web TV, e prende parte a \"Stracult\", su Rai 2, nei panni della signora Fottenberg al fianco di Max Tortora e di Max Giusti; sempre all'interno di \"Stracult\" \u00e8 nel cast anche della sitcom \"Max-G Hunter Production\". Nel 2001, prende parte, inoltre, a \"Furore\" su Rai 2; e sempre su Rai 2, nel 2002, la ritroviamo in \"Stracult Redux\". Nella stagione sportiva 2001-02 \u00e8 stata sponsorizzatrice della Pallavolo Palermo, societ\u00e0 di pallavolo femminile di Serie A1.\nNel 2002 \u00e8 nel cast di \"Gangs of New York\", film per la regia di Martin Scorsese; nel film fa il suo debutto, usando il cognome della madre, la figlia Mercedesz con cui lavorer\u00e0 anche in altre occasioni. Nello stesso anno \u00e8 anche nel cast, nel ruolo della signora Fottenberg, de \"L'ispettore Derrick\u2026 e Harry!\" per la regia di David Emmer. Tra il 2002 e il 2003 prende parte a \"Cocktail d'amore\" su Rai 2. Nel 2003 prende parte a \"Libero\", a \"Tv Zone\", entrambi programmi andati in onda su Rai 2 e, per lo stesso canale, prende nuovamente parte a \"Stracult\" dove \u00e8 nel cast anche alla sitcom \"Argoss - Il fantastico Superman\". Inoltre, nel 2003, \u00e8 co-protagonista della docu-fiction \"La dolce via\", mediometraggio per la regia di Marco Colli.\nTra il 2004 e il 2005 prende parte al programma televisivo \"Cronache marziane\" su Italia 1. Ritorna a lavorare sotto la regia di Carlo Vanzina sia nel 2004 entrando nel cast del film \"Le barzellette\" che nel 2005 recitando ne \"Il ritorno del Monnezza\". Sempre nel 2005 \u00e8 nel cast del film \"Tutti all'attacco\" per la regia di Lorenzo Vignolo.\nNel 2005 \u00e8 una dei concorrenti della seconda edizione del reality show \"La fattoria\", condotto da Barbara D'Urso e andato in onda su Canale 5; \u00c9va si classifica semifinalista. Inoltre nel 2005 conduce assieme al Gabibbo il programma televisivo \"Paperissima Sprint\" su Canale 5, divenendo la beniamina dei bambini. Dal 2005 compare in video musicali di altri cantanti.\nNel 2006 \u00c9va entra nella casa del \"Grande Fratello 6\" per una particolare prova settimanale: insegnare ai ragazzi la lingua ungherese. Nello stesso anno \u00e8 nel cast di quattro film: \"Nemici per la pelle\" di Rossella Drudi, \"AD Project\" di Eros Puglielli, interpreta la protagonista Lila ne \"La natura di Lila\" di Enrico Bernard e ricopre il ruolo di Inga in \"Parentesi tonde\" di Michele Lunella. Sempre nel 2006 pubblica il suo secondo singolo \"My Heart Is Dancing\" che vede la pubblicazione anche di un video musicale. Nello stesso anno \u00e8 una dei protagonisti di \"Una settimana di risate\" con Max Tortora per la regia di David Emmer.\nDal 2006 al 2008 prende parte a \"Saturday Night Live from Milano\" su Italia 1, in cui \u00e8 trasmessa anche \"The Bang\", sitcom poliziesca che interpreta insieme con Enzo Salvi. Nel 2007 su Italia 1 conduce con Alessandro Cecchi Paone \"Azzardo\" e prende parte a \"Lucignolo\". Nello stesso anno \u00e8 protagonista insieme ad Enzo Salvi della sitcom \"Le avventure di Diabetik\", incide il suo terzo e quarto singolo: rispettivamente \"Quando te quiero\" e \"Romantica\"; per quest'ultimo collabora con Mal. Nello stesso anno le viene riconosciuto il \"premio speciale della direzione del Festival\" al 61\u00ba Festival del cinema di Salerno.\nNel 2008 \u00e8 nel cast di tre film: interpreta la protagonista Jessica in \"Torno a vivere da solo\" di Jerry Cal\u00e0, Lenka in \"Bastardi\" di Federico Del Zoppo e Andres Alce Meldonado, e Lorena in \"Guardando le stelle\" di Stefano Calvagna. Inoltre, nello stesso anno prende parte al talent culinario \"Chef per un giorno\" ed \u00e8 relatrice al Telefilm Festival.\nDal 2008 \u00e8 opinionista fissa di \"Pomeriggio Cinque\" e dal 2009 al 2012 di \"Domenica Cinque\", successivamente, dal 2012 al 2021, diventa anche opinionista fissa di \"Domenica Live\"; tutti programmi condotti da Barbara D'Urso su Canale 5. Inoltre dal 2009 al 2012 \u00e8 opinionista di \"Mattino Cinque\", programma condotto da Federica Panicucci su Canale 5.\nNel 2009 incide il suo quinto singolo \"Lost Love\"; con titolo omonimo viene pubblicato anche un EP contenente oltre a \"Lost Love\" in varie versioni pure il brano \"Circles\". Nello stesso anno, inoltre, realizza un calendario alle Maldive mentre \u00e8 incinta della sua terzogenita Jennifer.\nNel 2011 \u00e8 la protagonista della fiction criminale televisiva \"Roma nuda\", per la regia di Giuseppe Ferrara. Nello stesso anno ha preso parte a \"Top Secret\" su Rete 4 e inciso, insieme a Dr. Feelx, il suo sesto singolo, \"Parole parole\", cover di Mina.\nNel 2011, inoltre, appare sulla copertina di \"Playboy Italia\"; per \"Playboy\" aveva gi\u00e0 posato anche per edizioni di altre nazioni. Nel 2012 posa per un calendario ed interpreta Angelica nel film \"Fallo per pap\u00e0\" per la regia di Ciro Ceruti e Ciro Villano; inoltre conduce il programma \"Hobby\" su Vero, e prende parte al docufilm \"Il signore del porno - Riccardo Schicchi\" per la regia di Alberto D'Onofrio. Dal 2012 al 2013, per tutte e tre le edizioni, conduce \"Pescati dalla rete\" su Vero. Nel 2013 pubblica il settimo singolo \"Tum cha cha\" con il relativo video musicale. In questi anni recita in vari cortometraggi collaborando con studenti universitari di cinema.\nNel 2016 \u00e8 nel cast di \"Habemus film - Perugia oggi\", film per la regia di Roberto Goracci e Alessio Ortica, il cui ricavato \u00e8 stato devoluto in beneficenza. Tra il 2017 e il 2018 \u00e8 opinionista fissa nel programma web \"Casa Signorini\" su 361tv.\nNel 2018 \u00e8 una dei concorrenti della tredicesima edizione de \"L'isola dei famosi\", reality condotto da Alessia Marcuzzi su Canale 5; \u00c9va viene eliminata dopo una settimana.\nDal 2019 al 2020 \u00e8 opinionista di \"Live - Non \u00e8 la D'Urso\", programma condotto da Barbara D'Urso su Canale 5. Nel 2019 incide il singolo con Sciarra \"Come Adamo ed Eva\" di cui nel 2020 vengono pubblicati due video musicali. Nel 2020, inoltre, \u00e8 protagonista del cortometraggio \"Il postino sogna sempre due volte\" per la regia di Rocco Marino per il quale le viene riconosciuto il \"premio esercenti cinematografici\" al 19\u00b0 Villammare Film Festival.\nVita privata.\n\u00c9va Henger \u00e8 stata a lungo legata al produttore Riccardo Schicchi, conosciuto in Ungheria e con cui ha iniziato la convivenza nei primi anni novanta, dopo aver dato alla luce, il 18 agosto 1991 a Gy\u0151r, la primogenita Mercedesz, frutto di una precedente relazione. Dichiarata anagraficamente Mercedesz Jelinek Schicchi (Jelinek \u00e8 il cognome del padre biologico), Riccardo voleva che la figlia venisse riconosciuta come sua a tutti gli effetti, mantenendo quindi il segreto sulla paternit\u00e0 biologica; nel 2019 Mercedesz rende pubblico l'argomento, sottolineando, che per lei l'unico padre \u00e8 comunque Riccardo. La coppia si spos\u00f2 a Roma il 19 gennaio 1994 e dalla loro unione \u00e8 nato Riccardo Jr. il 22 dicembre 1994 a Roma.\nIl 9 dicembre 2012 \u00c9va comunic\u00f2 la morte del marito Riccardo Schicchi a Clemente Mimun che diffuse la notizia. Nonostante \u00c9va Henger e Riccardo Schicchi conducessero vite separate da alcuni anni, non vi fu mai la separazione legale; \u00c9va \u00e8 rimasta al fianco di Riccardo Schicchi fino alla fine. Alla morte di Riccardo Schicchi, tra gli altri beni, quanto a lui intestato del marchio Diva Futura divenne di propriet\u00e0 della moglie \u00c9va e dei figli Mercedesz e Riccardo Jr..\nDal 2005 \u00e8 legata sentimentalmente al produttore Massimiliano Caroletti, con cui varie volte collabora, dal quale ha avuto una figlia: Jennifer, nata il 12 aprile 2009 a Roma. \u00c9va Henger e Massimiliano Caroletti si sono sposati a Roma il 14 aprile 2013. Il 13 marzo 2019 la coppia si risposa alle Maldive.\nDal 2005 sostiene la Lega nazionale per la difesa del cane (LNDC); da sempre sostenitrice dei diritti degli animali, negli anni novanta si spogli\u00f2 davanti a Palazzo Montecitorio in difesa dei cani maltrattati.\nTelevisione.\nWeb TV"}
{"id": "1620797", "revid": "1005847", "url": "https://it.wikipedia.org/wiki?curid=1620797", "title": "Elezioni regionali in Lombardia del 1990", "text": "Le elezioni regionali italiane del 1990 in Lombardia si sono tenute il 6 e 7 maggio."}
{"id": "1620798", "revid": "729019", "url": "https://it.wikipedia.org/wiki?curid=1620798", "title": "Orticaria da pressione", "text": "Per orticaria da pressione (ODP), in campo medico, si intende una forma di orticaria simile come caratteristiche a quella cronica.\nPresentazione clinica.\nI sintomi e i segni clinici consistono in:\nEziologia.\nLe cause si riconducono a uno stimolo esterno che ha causato una pressione eccessiva per il corpo. I pomfi si manifestano dopo diverse ore dall'azione eziologica. Vi \u00e8 un concomitante aumento delle chinine e dell'istamina.\nEsami.\nOltre all'anamnesi si ricorre all'esame obiettivo semplice, dove in particolare basta una forte pressione su un avambraccio o su una spalla per diversi minuti per diagnosticare la malattia.\nTerapia.\nIl trattamento \u00e8 farmacologico, anche se la somministrazione di antistaminici non fornisce buoni risultati."}
{"id": "1620811", "revid": "110157", "url": "https://it.wikipedia.org/wiki?curid=1620811", "title": "Microcontinente", "text": "Un microcontinente \u00e8 un frammento di crosta continentale che si \u00e8 staccato dalla primitiva massa continentale per formare isole distinte in grado di spostarsi per parecchie centinaia di chilometri dalla posizione di origine.\nAlcuni fra questi microcontinenti sono frammenti di Gondwana o di altri antichi continenti cratonici: "}
{"id": "1620816", "revid": "1833487", "url": "https://it.wikipedia.org/wiki?curid=1620816", "title": "Pompeo D'Ambrosio", "text": "Era molto noto nella comunit\u00e0 italiana di Caracas per aver sostenuto con la sua attivit\u00e0 finanziaria in una delle principali Banche venezuelane (il Banco Latino) e aver favorito il successo di molti imprenditori italiani del Venezuela.\nInsieme al fratello Mino fu anche responsabile finanziario del Deportivo Italia, la squadra di calcio degli italiani del Venezuela, durante gli anni \"dorati\" (sessanta e settanta) di questa squadra ricordati come l'\"era D'Ambrosio'\".\nBiografia.\nPompeo D'Ambrosio visse i suoi primi anni a Campagna, di dove era originaria la sua famiglia. Suo zio era Carlino D'Ambrosio, il podest\u00e0 della cittadina salernitana, noto per il suo tacito appoggio dato agli ebrei confinati a Campagna durante la seconda guerra mondiale.\nVerso la fine degli anni trenta Pompeo D'Ambrosio studi\u00f2 \"Amministrazione delle Colonie italiane\" all'Universit\u00e0 di Napoli. Durante la seconda guerra mondiale fu tenente dell'Esercito Italiano in Africa del nord (Libia ed Egitto), dove fu ferito e fatto prigioniero di guerra nella battaglia di El Alamein ricevendo una medaglia al valor militare.\nNel 1946, quando ritorn\u00f2 in Italia da un campo di prigionia alleato in Egitto, fu cofondatore a Salerno della sezione locale del Movimento Sociale Italiano.\nNel 1951 Pompeo D'Ambrosio si trasfer\u00ec a Caracas, la capitale del Venezuela, dove cominci\u00f2 a lavorare nella dirigenza del Banco Franc\u00e9s e Italiano (denominato successivamente Banco Latino), finanziando la comunit\u00e0 italiana di Caracas, Maracaibo e Puerto La Cruz. Molte aziende di italo-venezuelani, come Vinccler e Constructora Delpre (che ha edificato a Caracas i grattacieli del \"Complejo Parque Central\", i pi\u00f9 alti del Sudamerica), si sono avvalse dei suoi consigli e del suo aiuto finanziario..\nPompeo D'Ambrosio fu anche cofondatore della \"Casa de Italia\" e del \"Centro Italo-Venezolano\" di Caracas e partecip\u00f2 a molte altre associazioni per l'assistenza sociale agli italiani a basso reddito (specie nelle regioni venezuelane dell'Anzo\u00e1tegui e del Zulia).. In seguito si trov\u00f2 a combattere la corrotta amministrazione del presidente del Banco Latino, Pedro Tinoco e il suo gruppo chiamato \"Dodici Apostoli\". Negli anni ottanta Tinoco, divenuto presidente della Banca centrale del Venezuela, costrinse D'Ambrosio a dimettersi dalla vice-presidenza del Banco Latino, che subito dopo fu coinvolto nella crisi finanziaria pi\u00f9 grande del Venezuela finendo per fallire.\nIl Deportivo Italia.\nNel 1958 Mino D'Ambrosio prese il controllo del Deportivo Italia e, con il fratello Pompeo D'Ambrosio al controllo finanziario della squadra, riusc\u00ec a fare raggiungere alla squadra di calcio della comunit\u00e0 italiana il massimo livello del campionato venezuelano.\nLa gestione dei D'Ambrosio della squadra azzurra (com'era chiamato il Deportivo Italia per i suoi colori simili a quelli della Nazionale di calcio dell'Italia) dur\u00f2 venti anni, fino al 1978 e fu caratterizzata da quattro campionati vinti nella Prima Divisione Venezuelana (1961, 1963, 1966 e 1972) e dal \"Maracanazo\" del 1971, quando allo stadio Maracan\u00e3 di Rio de Janeiro il Deportivo Italia vinse per 1-0 contro il Fluminense, campione del Brasile. La squadra arriv\u00f2 seconda nel campionato di Prima Divisione nel 1965, 1968, 1969, 1970 e nel 1971 e conquist\u00f2 tre volte la Copa de Venezuela: nel 1961, 1962 e 1970 (e fu seconda nel 1976). Inoltre, durante la gestione dei D'Ambrosio la squadra azzurra partecip\u00f2 sei volte alla Copa Libertadores: nel 1964, 1966, 1967, 1969, 1971 e 1972."}
{"id": "1620817", "revid": "968255", "url": "https://it.wikipedia.org/wiki?curid=1620817", "title": "Defecazione", "text": "La defecazione (dal latino tardo \"defaecatio\", e da \"defaecare\", cio\u00e8 \"purificare\"), \u00e8 l'insieme degli atti fisiologici, volontari ed involontari, che determinano l'espulsione delle feci, raccolte nell'intestino crasso, attraverso l'ano.\nAspetti generali.\nSi esplica, in genere senza distinzione di sesso, attraverso singoli atti detti \"evacuazioni\" (o \"scariche\") con i quali le sostanze ingerite con l'alimentazione e non assorbite dall'intestino, vengono espulse dall'organismo attraverso l'orifizio anale.\nAl segmento finale dell'intestino (nell'uomo \u00e8 il retto) le feci giungono per movimenti di peristalsi che, dopo il completamento dell'assorbimento di quanto utile all'organismo, spingono il materiale fecale verso l'ano.\nSia per l'uomo che per gli altri animali, la defecazione segue d'ordinario ritmi biologici periodici, ma \u00e8 facilmente soggetta ad alterazioni della frequenza, avendosi la stitichezza in caso di rarefazione o interruzione delle scariche; la causa \u00e8 in genere fisico-meccanica e si parla infatti di stipsi funzionale e di defecazione ostruita. La mancanza di defecazione genera il cosiddetto blocco intestinale, che pu\u00f2 avere esiti infausti, ma anche prima di giungere al blocco, la condensazione e l'indurimento delle feci (o la costituzione di un vero e proprio fecaloma), conseguenze della protratta ritenzione, possono causare pericolose lacerazioni della membrana del retto all'atto dell'espulsione. Si ritiene che queste particolari condizioni, probabilmente a causa di esperienze precedenti rimosse o di cui si preserva il ricordo, siano all'origine della defecaloesiofobia, la paura di defecare con dolore, una fobia specifica della defecazione.\nLa defecazione \u00e8 solo parzialmente volontaria, i mammiferi dispongono infatti di uno sfintere anale la cui funzione (\"costrizione tonica\") \u00e8 quella di impedire per periodi ragionevoli il rilascio casuale del materiale fecale ritenendolo all'interno del tratto finale dell'intestino oltre che prevenire l'ingresso di materiale esterno. La volontariet\u00e0 negli individui adulti \u00e8 quindi limitata alla continenza, poich\u00e9 l'individuo non pu\u00f2 agire sullo stimolo, ma pu\u00f2 intervenire solo ritardandone (entro certi limiti) gli effetti. Negli individui giovani o neonati invece i meccanismi di continenza non sono ancora sviluppati e si hanno evacuazioni non solo involontarie ma anche, inizialmente, non riconosciute come tali. In caso di paralisi della parte inferiore del corpo (allo stesso modo che per effetto di anestesia parziale pre-operatoria), gli sfinteri non sono governati dal soggetto e si ha defecazione involontaria o, pi\u00f9 precisamente, incontrollata.\nIl processo \u00e8 stato analizzato e la sua interpretazione corrente si \u00e8 sviluppata nel XVIII secolo; sino ad allora si riteneva che l'intera operazione fosse \"gestita\" dai soli muscoli del retto. Fra i sostenitori di questa tesi, si distinse il medico francese Jean Astruc, acceso polemista che negava la \"partecipazione\" dei muscoli addominali con questa spiegazione: una corda disposta a cerchio, nel contrarsi, pu\u00f2 accorciarsi solo di pochissimo, impercettibilmente. In pratica, nell'esempio, le fibre muscolari dei muscoli della parete addominale sarebbero la corda e contraendosi non si accorcerebbero, quindi non potrebbero \"stringere\" il retto e spingere per l'evacuazione. Archibald Pitcairn, una volta scoperta l'erroneit\u00e0 dell'assunto, dedic\u00f2 ad Astruc il famoso verso in cui suppose che la teoria non derivasse da registrazione di regolarit\u00e0 sperimentali: \u00ab\"credo Astruccium nunquam cacasse\"\u00bb.\nNell'Ottocento fu assai bene circostanziato il procedimento ed essendo il secolo della ragione gli interrogativi pi\u00f9 pressanti divennero quelli sulla volontariet\u00e0; l'Olivier in un testo didattico si spinse a ratificare la teoria dell'ausilio dei muscoli volontari con la considerazione che l'espulsione di feci di consistenza dura era espressione di forza di volont\u00e0.\nLa defecazione umana.\nLa defecazione nell'uomo \u00e8 prodotta dalla peristalsi (azione vermiculare) del colon sigmoideo, che spinge il materiale fecale verso il retto. All'ingresso in questo segmento, che si distende opportunamente a formare la \"ampulla recti\" o ampolla rettale, si ha la stimolazione delle terminazioni sensoriali del muscolo del retto, le quali attraverso il nervo pudendo inviano il segnale di necessit\u00e0 di evacuazione, che causa il noto riflesso retto-anale (\"riflesso intrinseco\"). Questi riflessi possono essere influenzati nella misura e nella qualit\u00e0 della loro scaturigine da irritazioni, infiammazioni e processi patologici, come ad esempio avviene nella dissenteria, che si caratterizza per la ripetizione involontaria delle azioni riflesse di espulsione oltre che per l'aumentato volume e consistenza acquosa delle feci.\nAd ordinarie condizioni, il retto \u00e8 moderatamente lubrificato dal suo muco, lo sfintere liscio \u00e8 in posizione chiusa, quello esterno pu\u00f2 essere serrato e bloccare la fuoriuscita sino a che non ne verr\u00e0 comandata volontariamente l'apertura.\nAssunta la determinazione di dar corso all'operazione, infatti, il soggetto rilascia gli sfinteri; per questo \u00e8 di ausilio anche un opportuno posizionamento (la posizione seduta e quella accovacciata favoriscono il giusto angolo ano-rettale per l'ottimale proiezione delle deiezioni). Una volta precipitate nel canale anale le feci sono rilevate da altre terminazioni sensoriali che informano circa la loro consistenza condizionando l'impulso da inviare agli sfinteri per le modalit\u00e0 del loro rilascio (\"riflesso parasimpatico\").\nMentre un eccessivo riempimento del retto (ad esempio per protratta continenza) produce la sovradistensione rettale diminuendone quindi la contrattilit\u00e0 e la capacit\u00e0 di spinta, l'opposta situazione di scarso riempimento non consente al retto di distendersi correttamente e l'espulsione deve essere indotta con idonei stimoli muscolari, con il rischio per\u00f2 di prolasso delle membrane mucose in prossimit\u00e0 dell'ano.\nUn'evacuazione sana \u00e8 caratterizzata dal preciso sentore dello stimolo (non eccessivo), dalla facilit\u00e0 nell'espulsione delle feci (con una tempistica ragionevolmente breve, stimata attorno alla decina di secondi) e dalla sensazione di sollievo che ne segue.\nCon la contrazione del retto e la contrazione della parete addominale le scorie sono espulse. I muscoli interessati sono quelli detti agonisti (adduttori e glutei) e quelli detti antagonisti (diaframma e addominali), ed \u00e8 dalla combinazione delle loro contrazioni che nella parte finale dell'intestino si crea una sorta di camera di pressione (torchio addominale) che fa affacciare la massa fecale fuori dall'ano, al quale \u00e8 trattenuto solidale dagli attriti, sinch\u00e9 la forza di gravit\u00e0 non lo distacchi per il completamento dell'escrezione. L'insieme dello sforzo finale (il cui termine tecnico \u00e8 \"ponzamento\") interessa sia la respirazione che la pressione sanguigna, entrambe alterate durante la spinta estrusiva: la respirazione risente dell'impiego del diaframma e pu\u00f2 aversi momentanea apnea o almeno dispnea, la pressione invece sale repentinamente risentendo dei flussi richiamati dalle zone muscolari attivate.\nFattori di influenza sulla defecazione umana.\nFattori primari della fisiologizzazione della peristalsi e quindi della corretta induzione alla defecazione sono l'assunzione di acqua e la deambulazione. \nLa deambulazione stimola la discesa della massa fecale oltre che la peristalsi e migliora la situazione vascolare.\nOltre a tutti i fattori direttamente influenti sulla peristalsi, ve ne sono altri che hanno effetto sulla corretta defecazione per altre cause o ragioni.\nAusilii ed interventi per la defecazione.\nIn caso di difficolt\u00e0 ad evacuare, vi sono accorgimenti di vario genere utili a sollecitare l'espulsione delle feci. In primo luogo il ricorso all'assunzione di purganti o di lassativi, che sono spesso erroneamente confusi fra loro. Mentre la purga \u00e8 in genere un alimento naturale di tipo oleoso (ad esempio l'olio di ricino) o fibroso (ad esempio la prugna) che produce effetti bruschi, il lassativo induce effetti pi\u00f9 lenti e progressivi ed \u00e8 pi\u00f9 propriamente un prodotto farmacologico. I purganti sono tipicamente assunti per ingestione, i lassativi possono essere impiegati anche per via rettale sotto forma di supposte (ad esempio di glicerolo). Tuttavia, malgrado si tratti della strada pi\u00f9 breve, non \u00e8 detto che sia anche la pi\u00f9 celere nel fare effetto, poich\u00e9 spesso si tratta di lassativi solo emollienti.\nAnche diverse tecniche di rilassamento sono utilizzate per favorire chi vada periodicamente soggetto a defecazioni \"difficili\".\nMentre la stimolazione che si effettua con il massaggio addominale (da effettuarsi in senso orario) tende alla regolarizzazione della peristalsi mediante un aiuto indiretto allo spostamento coattivo della massa fecale, vi sono altri interventi come quello effettuato a mezzo di clistere che mirano a ridurre gli attriti fra la massa fecale e le pareti del tratto intestinale in cui si \u00e8 arenata o alla sua frammentazione.\nUn intervento ambulatoriale di frequente ricorso \u00e8 lo svuotamento manuale dell'ampolla rettale, manovra delegata al personale infermieristico. Si pratica anche la stimolazione digitale, che agisce sullo sfintere liscio o sull'ampolla rettale per favorirne il rilassamento. Nei casi di occlusione non rimediabile, di ostruzione patologica (ad esempio di natura oncologica), o nei casi di asportazione del retto, si pu\u00f2 prevedere la creazione di un ano artificiale (solitamente sul ventre) nel quale convogliare l'ultima porzione intestinale funzionale; questo accorgimento pone in comunicazione con l'esterno l'ultimo segmento precedente a quello perduto ma ovviamente il nuovo orifizio non dispone di sfinteri n\u00e9 di una camera di accumulazione come l'ampolla rettale, perci\u00f2 tutto il prodotto \u00e8 immediatamente espulso e si ricorre ad un catetere per ordinare lo smaltimento delle scorie.\nIn caso di incontinenza invece si pratica il lavaggio colico,che produce lo svuotamento del colon.\nAspetti sociali della defecazione.\nPresso molte culture la defecazione \u00e8 un tab\u00f9: \u00e8 un'azione considerata relegata alla sfera domestica individuale e la sua pubblica esecuzione \u00e8 considerata riprovevole. Allo stesso modo, anche il riferimento verbale o concettuale all'azione del defecare \u00e8 spesso ritenuto improprio. Ma vi sono rilevanti eccezioni.\nNon cos\u00ec avveniva infatti in et\u00e0 romana, come testimoniato dai ritrovamenti di latrine ad uso collettivo in cui deve dedursi l'accettazione sociale della coralit\u00e0 esecutiva.\nNella regione spagnola della Catalogna invece \u00e8 diffuso il simbolismo del caganer, statuina di stile agreste raffigurante un uomo rurale mentre si applica a codeste operazioni.\nUna costante e puntuale igiene specifica post-evacuativa \u00e8 diffusamente ritenuta socialmente doverosa e la si opera con vari accorgimenti, fra i quali \u00e8 diffusa la pratica del bidet, preceduta dalla nettatura a secco con carta igienica.\nAspetti psicologici della defecazione.\nLa defecazione \u00e8 stata studiata anche sotto il profilo delle sue implicazioni psicologiche e psicanalitiche, per quanto riguarda il rapporto dell'individuo sia con la funzione ed il processo defecatorio, sia con il prodotto dello stesso; anche se riguardo a quest'ultimo vi sono pi\u00f9 propri campi d'indagine, la distinzione non \u00e8 netta, ma la defecazione in s\u00e9 \u00e8 gi\u00e0 un evento di rilievo per gli studiosi di queste discipline.\nSigmund Freud ne fece infatti oggetto di analisi in sede di sviluppo della teoria delle zone erogene del bambino, soffermandosi sul piacere derivante dalla stimolazione dell'orifizio anale durante l'espulsione. Secondo questo studioso, la particolare eccitabilit\u00e0 sessuale rilevabile durante il processo causerebbe la configurazione definitiva di alcuni aspetti caratteriali che in seguito resterebbero immutati. Ad esempio, l'avarizia deriverebbe dalla tendenza del bambino a trattenersi, posponendo la defecazione, al fine di provare maggior piacere per la pi\u00f9 intensa stimolazione derivatene; il bambino, divenuto adulto, rimuoverebbe il suo erotismo anale e trasferirebbe sul denaro (che Freud indica come simile alle feci) il moto tendenziale di accumulazione.\nFreud definisce pertanto \"caratteri anali\" gli effetti sull'adulto di un particolare atteggiamento di interesse ovvero di rifiuto del bambino nel trattenere od evacuare le feci: i bambini che nella prima infanzia \u00ab\"impiegarono relativamente parecchio tempo per giungere a padroneggiare l\"incontinentia alvi\" infantile, e che anche dopo, nell'infanzia, ebbero a lamentare singoli infortuni in questa funzione\"\u00bb, cos\u00ec come \u00ab\"quei lattanti che si rifiutano di vuotare l'intestino quando sono posti sul vaso perch\u00e9 ritraggono dalla defecazione un piacere accessorio\"\u00bb, diverrebbero in et\u00e0 adulta persone \u00ab\"particolarmente ordinate, parsimoniose ed ostinate\"\u00bb, con predisposizione ad alcune forme di nevrosi e di stravaganza. Il Volosinov, nel suo saggio critico \"Freudismo\", avalla la \"somiglianza soggettiva artificiosa\" e la \"somiglianza di impressioni\" fra le feci e l'oro e fra il trattenere le feci ed il trattenere il denaro.\nIl raggiungimento del controllo della defecazione nel bambino \u00e8 ritenuto da alcuni studiosi fra i quali il Bettelheim \"un'esperienza fondamentale per la socializzazione\"; per questo studioso \"tutti i bambini, anche se non lo dimostrano, si ribellano all'idea di imparare a controllare il processo di evacuazione\". In questa visione si esplicita l'assunto di Piaget per il quale il \"patto con noi stessi\" deriva dal desiderio di compiacere i desideri degli altri al fine di gratificare l'autostima, il che tradotto nel contesto della sollecitazione genitoriale a controllare la defecazione \u00e8 sintetizzato ancora dal Bettelheim nel principio indotto nel bambino del \"Mi controller\u00f2, in modo che i miei genitori mi vorranno pi\u00f9 bene e io potr\u00f2 essere orgoglioso di me stesso\". Per Freud il controllo \u00e8 piuttosto raggiunto attraverso l'imposizione genitoriale-dittatoriale di una \"moralit\u00e0 sfinterica\" capace di suscitare senso di colpa e la rudimentale consapevolezza della defecazione porrebbe per la prima volta il bambino dinanzi alla scelta alternativa fra un'attitudine narcisistica ed una focalizzata sull'amore per l'oggetto prodotto. Il bambino quindi pu\u00f2 separarsi dalle feci, \"offrendole in sacrificio\" ai genitori, oppure tenersele per s\u00e9, allo scopo di procurarsene soddisfacimento autoerotico e comunque come forma di affermazione del proprio arbitrio.\nMa per restare all'analisi freudiana, la defecazione riveste involontariamente il ruolo particolarissimo di argomento con il quale il giovane Jung, ancora specializzando, riusc\u00ec a catturare la pi\u00f9 viva attenzione di Freud su di s\u00e9 e sul suo lavoro, aprendo la strada ai loro successivi rapporti professionali, dai quali sarebbe stata condizionata l'intera scienza psicanalitica: descrivendo alcune particolarissime condotte della sua paziente Sabina Spielrein, il primo caso che seguiva con il metodo freudiano, Jung evidenzia proprio la stranissima gestione di questa funzione biologica. Freud se ne interess\u00f2 al punto da essere incolpevolmente coinvolto dall'altro sin nei suoi non limpidi maneggi circa la relazione con la paziente, che fu tuttavia da Freud conosciuta ed analizzata direttamente. Poich\u00e9 la cartella clinica evidenziava anche una componente di autoerotismo ben pi\u00f9 significativa nella condotta della paziente, sia Jung che Freud avrebbero addotto una generale causazione di fonte sessuale per gli atti condizionanti sull'istinto escretorio e per i sogni ad argomento defecatorio che l'analisi rivel\u00f2; la stessa Spielrein avrebbe poi pubblicato nel 1923 un saggio dall'eloquente titolo di \"Autosoddisfacimento nella simbolica del piede\".\nLa defecazione negli animali.\nNegli animali si parla di defecazione a partire da quelle forme semplici che, provviste di organi, possano elaborare il cibo ingerito e produrne scarti di qualche consistenza attraverso un procedimento identificabile separatamente dalla fase digestiva e la presenza di un \"anus\" in luogo della generica cloaca.\nNegli animali superiori, oltre a svolgersi in modo del tutto analogo rispetto a quanto accade nell'uomo, la defecazione assume per molte specie anche accessorie funzioni di comunicazione sociale, per lo pi\u00f9 legate al dominio territoriale, pi\u00f9 o meno in coincidenza di attivit\u00e0 riproduttive (o a queste prodromiche); gli stessi scopi sono spesso perseguiti anche con la minzione, della quale questo aspetto etologico \u00e8 pi\u00f9 comunemente noto. La defecazione a scopo di marcatura territoriale prende il nome di \"fecalizzazione\" che include gli aspetti socio-comportamentali connessi.\nIl coniglio, ad esempio, in periodo di riproduzione, defeca per marcare un territorio come di sua \"giurisdizione\" e per questo effettua una defecazione differenziata, non solo per la forma e la quantit\u00e0 diversa dell'escreto, ma anche per lo \"arricchimento\" delle feci con una apposita secrezione ghiandolare. Qualcosa di simile ma senza secrezioni di condimento avviene per il cane e per il gatto; se il cane completa l'operazione ordinaria con lo spargimento del prodotto e depone \"dispettosi\" e vistosi scarti per sottolineare una sua superiorit\u00e0 gerarchica in luoghi che sa cari a chi intende sottomettere, il felino differenzia le sue defecazioni effettivamente ricoprendo quelle di tana (quelle prodotte nel luogo in cui vive) e lasciando invece in massima evidenza quelle prodotte nel territorio il cui dominio intende acquisire o conservare. Anche la volpe marca il suo territorio in questo modo.\nConsistendo di una situazione in cui le difese rispetto a potenziali aggressori sono molto scarse, la defecazione ordinaria viene spesso eseguita in posizione riparata."}
{"id": "1620823", "revid": "287204", "url": "https://it.wikipedia.org/wiki?curid=1620823", "title": "Tre mani nella fontana", "text": "Tre mani nella fontana (\"Three Hands in the Fountain\") \u00e8 un romanzo giallo del 1996 scritto da Lindsey Davis, nono volume della serie ambientata nella Roma imperiale del I secolo, incentrata sulle indagini dell'investigatore privato Marco Didio Falco.\n\u00c8 ambientato a Roma fra l'agosto e il settembre 73 e vede Falco alle prese per la prima volta con un serial killer, che dissemina resti delle proprie vittime nella rete degli acquedotti.\nTrama.\nRientrato a Roma dalla riuscita missione nella regione spagnola della Betica (vedi il precedente \"Notte a Corduba\") con la compagna Elena Giustina e un nuovo membro della famiglia, la figlioletta Giulia Giunilla, Marco Didio Falco vorrebbe solo rientrare nell'abituale routine, ma scopre di doversi adattare ad avere un socio inaspettato nel suo lavoro di investigatore, l'amico fraterno Petronio Longo, temporaneamente sospeso dal proprio incarico nei vigili a causa dell'equivoco rapporto con Balbina Milvia, figlia di un criminale su cui hanno entrambi indagato (vedi il precedente \"Fuga o morte\"), e per lo stesso motivo cacciato di casa dalla moglie Silvia.\nQuando i due trovano casualmente in una fontana una mano, cominciano ad indagare su un possibile delitto e scoprono con orrore che ritrovamenti di resti simili nella rete degli acquedotti romano non sono rari, ma tenuti accuratamente nascosti per non turbare la popolazione, ed ancor peggio \u00e8 l'abituale ritrovamento nel fiume Tevere di tronchi umani, privi di testa ed arti. Non si tratta quindi di un singolo fatto, ma di una vera e propria serie di omicidi, sulla quale nessuno ha indagato.\nLe loro ricerche costringono il curator aquarum ad intraprendere un'indagine ufficiale, peccato solo che decida di servirsi di Anacrite, prima spia di palazzo e nemico di lunga data di Falco. Quando per\u00f2 nel pieno dei Grandi Giochi la notizia diventa di dominio pubblico e rischia di causare disordini popolari, Vespasiano stesso affida una commissione speciale di inchiesta all'ex console Sesto Giulio Frontino, prossimo alla partenza come nuovo governatore della Britannia, che a sua volta si rivolge a coloro che hanno dato inizio a tutto, Falco e Petronio, appunto.\nLa loro caccia dell'assassino si concentra attorno al Circo Massimo, durante i giochi, e li porta a risalire il percorso degli acquedotti nella campagna laziale fino alla localit\u00e0 di villeggiatura di Tibur."}
{"id": "1620824", "revid": "287204", "url": "https://it.wikipedia.org/wiki?curid=1620824", "title": "KOS (azienda)", "text": "La KOS S.p.A, in precedenza Holding di Sanit\u00e0 e Servizi S.p.A. (HSS), \u00e8 un gruppo italiano che si occupa di gestione di strutture sanitarie di ricovero e cura, prevalentemente nel settore della terza et\u00e0.\nNata nel 2002 per iniziativa di Carlo De Benedetti e di un gruppo di manager provenienti dal mondo sanitario, \u00e8 presente in 11 regioni italiane e due Stati esteri (Regno Unito e India) con un centinaio di strutture.\nStoria.\nNasce come HSS (Holding di Sanit\u00e0 e Servizi) nell'ambito delle attivit\u00e0 di investimento da parte del gruppo CIR su iniziativa di Claudio Strabon e Giuseppe Vailati Venturi. Il progetto iniziale \u00e8 di espandersi nell'area dell'assistenza agli anziani e alla riabilitazione. Responsabile dello sviluppo \u00e8 il prof. Piero Micossi (lo sar\u00e0 sino alla sua scomparsa nel 2009).\nNel 2003 la prima acquisizione: tre residenze sanitarie assistenziali per anziani non autosufficienti in Liguria. Nel 2004 entra nel settore della riabilitazione psichiatrica rilevando Redancia, una societ\u00e0 che dal 1990 gestisce sempre in Liguria quattro strutture destinate a questo scopo. Nello stesso anno acquisisce, attraverso una gara indetta dalla Regione Lombardia, la gestione dell'ospedale di Suzzara (Mantova) che deve essere ristrutturato e sar\u00e0 operativo nel 2011.\nNel giugno 2006 acquisisce Residenze Anni Azzurri, uno dei principali operatori privati in campo socioassistenziale con una cinquantina di residenze e 1.600 posti letto sparsi in otto regioni. In luglio d\u00e0 vita a Medipass, specializzata in outsourcing e servizi tecnologicamente complessi come la diagnostica per immagini e la medicina nucleare.\nNel 2009 cambia il nome in KOS, lo stesso dell'isola in cui nacque Ippocrate. Nell'aprile 2010 chiede alla Borsa e alla Consob di essere quotata ma poi ritira la richiesta per le condizioni del mercato. Nel dicembre 2010 entra nel capitale di KOS un fondo francese, Axa Private Equity (in seguito diventato Ardian), che rileva per 150 milioni il 47% della societ\u00e0.\nDa allora sino al 2014 una serie di acquisizioni: rileva la casa di cura per acuti Villa dei Pini a Civitanova Marche, la societ\u00e0 San Rocco a Segrate (150 posti letto) e Il melograno a Cassina de Pecchi (147 posti), la start up Medipass Healthcare nel Regno Unito e una societ\u00e0 di diritto indiano a New Dehli per la gestione di reparti di diagnostica all'interno di strutture private e pubbliche. Entra in Toscana rilevano nel 2011 il Beato Angelico in provincia di Firenze, quindi in Emilia, Piemonte e Roma.\nNel marzo 2016 nuovo riassetto azionario del gruppo: F2i, il fondo partecipato da Cassa Depositi e Prestiti (CDP), entra in KOS rilevando (attraverso F2i Healthcare) il 37% in possesso dal 2010 del fondo Ardian mentre Cir acquisisce il restante 10% in mano al fondo francese salendo dal 51,3% al 62,7%. Valore dell'operazione: 292 milioni di euro. L'acquisizione \u00e8 perfezionata pochi mesi pi\u00f9 tardi, in luglio, con la conseguente nomina alla presidenza del gruppo di Carlo Michelini, direttore generale dell'area investimento di F2i. Un mese dopo, in agosto, nuovo assetto: il fondo sovrano del Bahrain entra in KOS rilevando per una quarantina di milioni una quota di F2i Healthcare. A sua volta Cir cede per 20 milioni a F2i il 3,2% in suo possesso. Al termine di queste complesse operazioni l'azionariato \u00e8 cos\u00ec composto: Cir 59,53%, F2i Healthcare 40,47%.\nNel luglio 2019 Kos acquisisce in Germania per 90 milioni il controllo della societ\u00e0 Charleston che, per un totale di 4.050 posti letti e un giro d'affari che nel 2018 \u00e8 stato pari a 152 milioni di euro, gestisce 47 strutture residenziali per anziani non autosufficienti e di servizi per pazienti anziani. Con questa operazione le strutture gestite da Kos passano da 85 a 132 per un totale di oltre 12.000 posti letto.\nNel settembre 2020 Kos ha ceduto per 103 milioni di euro Medipass (con esclusione delle attivit\u00e0 indiane) al fondo Dws, societ\u00e0 di gestione tedesca controllata da Deutsche Bank. Per Cir la plusvalenza \u00e8 di 50 milioni mentre l'indebitamento, che in estate era di 356 milioni, scende di 160 milioni.\nStruttura.\nNel 2018 la societ\u00e0 dispone di oltre 140 centri, prevalentemente in Italia:\nDati economici.\nNel 2018 il gruppo Kos ha registrato ricavi per 544,9 milioni di euro, margine operativo di 101,8 milioni, utile netto di 36,2 milioni."}
{"id": "1620827", "revid": "287204", "url": "https://it.wikipedia.org/wiki?curid=1620827", "title": "Le miniere dell'imperatore", "text": "Le miniere dell'imperatore (\"The Silver Pigs\") \u00e8 un romanzo giallo del 1989 scritto da Lindsey Davis, primo volume della serie ambientata nella Roma imperiale del I secolo, incentrata sulle indagini dell'investigatore privato Marco Didio Falco.\n\u00c8 ambientato a Roma e nella provincia romana della Britannia nell'anno 70.\nTrama.\nNella Roma di Vespasiano, un estroso investigatore privato di idee repubblicane tira avanti con pochi soldi e tanta ironia. Il suo nome \u00e8 Marco Didio Falco. Un giorno, nel Foro arso dal sole estivo, si imbatte nella graziosa Sosia Camillina, una ragazza in fuga da misteriosi rapitori. Falco si offre di aiutarla, e subito dopo scopre un traffico di lingotti le cui tracce lo portano fino in Britannia. Ma incontra anche la bella e intelligente Elena Giustina, che lo aiuter\u00e0 nelle indagini."}
{"id": "1620828", "revid": "287204", "url": "https://it.wikipedia.org/wiki?curid=1620828", "title": "Misteri imperiali", "text": "Misteri imperiali (\"Shadows in Bronze\") \u00e8 un romanzo giallo del 1990 scritto da Lindsey Davis, secondo volume della serie ambientata nella Roma imperiale del I secolo, incentrata sulle indagini dell'investigatore privato Marco Didio Falco."}
{"id": "1620830", "revid": "1543377", "url": "https://it.wikipedia.org/wiki?curid=1620830", "title": "La Venere di rame", "text": "La Venere di rame (\"Venus in Copper\") \u00e8 un romanzo giallo del 1991 scritto da Lindsey Davis, terzo volume della serie ambientata nella Roma imperiale del I secolo, incentrata sulle indagini dell'investigatore privato Marco Didio Falco.\nTrama.\nLavorare per l'imperatore Vespasiano rischia di causare le attenzioni indesiderate della invidiosa \"prima spia\" di palazzo, per cui Marco Didio Falco decide di tornare a lavorare per Clienti privati. Viene quindi incaricato da una ricca famiglia di liberti di investigare su di una splendida ed affascinante rossa \"moglie di professione\" che ha gi\u00e0 seppellito 3 mariti e si accinge a sposarne un quarto, membro della famiglia stessa. \nFalco si ritrova una sera ad avere ospite a cena nella sua stamberga al VI piano di un traballante edificio, addirittura sua \"cesarit\u00e0\" il figlio dell'imperatore, Tito Flavio Vespasiano, il quale mostra una pericolosa simpatia per Elena. Futuro imperiale per Elena Giustina?"}
{"id": "1620831", "revid": "135491", "url": "https://it.wikipedia.org/wiki?curid=1620831", "title": "La venere di rame", "text": ""}
{"id": "1620832", "revid": "2730", "url": "https://it.wikipedia.org/wiki?curid=1620832", "title": "Na santarella", "text": "Na santarella \u00e8 una commedia scritta da Eduardo Scarpetta nel 1889 e rappresentata per la prima volta il 15 maggio dello stesso anno al Teatro Sannazaro di Napoli.\nIl ciclo scarpettiano di Eduardo De Filippo.\nPrefazione.\nEduardo de Filippo nel testo intitolato \"Eduardo De Filippo presenta Quattro commedie di Eduardo e Vincenzo Scarpetta\" (edizioni Einaudi, Collana \"Gli struzzi\", Torino 1974), di cui ha curato la redazione, scrive di voler presentare la carriera di drammaturgo di Eduardo Scarpetta attraverso le sue commedie pi\u00f9 significative delle quali \"Lu curaggio de nu pompiere napulitano\" rappresenta il momento dell'esordio, \"Li nepute de lu sinneco\" il periodo pi\u00f9 maturo artisticamente che raggiunger\u00e0 la punta pi\u00f9 alta con \"Na santarella\". Dopo il ritiro dalle scene di Eduardo Scarpetta la sua opera fu ben proseguita dal figlio Vincenzo che con la quarta commedia \"'O tuono 'e marzo\" ben s'inserisce nell'eredit\u00e0 scarpettiana.\nCi\u00f2 che pi\u00f9 ha caratterizzato l'arte di Eduardo Scarpetta e che si riflette in queste quattro opere, \u00e8 stata, secondo Eduardo, la capacit\u00e0 di introdurre continui rinnovamenti non solo nella composizione delle sue commedie, ma in tutti gli aspetti dell'arte scenica: dalla recitazione, al trucco del volto, alle scene.\nCon una breve introduzione a ciascuna delle commedie Eduardo poi si propone di dare alcune notizie su il mondo del teatro di allora.\nIntroduzione alla commedia.\nCon questa commedia Scarpetta raggiunse un grandissimo successo di pubblico e di cassetta, tanto che con i proventi fece costruire una villa al Vomero che chiam\u00f2 \"La santarella\" tanto famosa che lo stesso Comune di Napoli chiam\u00f2 la strada che portava alla villa \"Viale Santarella\", nome che rimase nell'uso anche dopo che l'intitolazione della strada fu cambiata. In riconoscenza per i lauti guadagni realizzati Scarpetta fece innalzare nell'ingresso del palazzo che aveva al centro di Napoli, tre statue raffiguranti i personaggi principali della commedia.\nL'opera deriva dall'operetta di Henri Meilhac e Albert Millaud \"Mam'zelle Nitouche\" di cui Scarpetta, come racconta nell'autobiografia \"Cinquant'anni di palcoscenico\", conserv\u00f2 la trama ma cambi\u00f2 completamente l'ambientazione e le caratterizzazioni dei personaggi, tolse tutto il terzo atto che si svolgeva in una caserma \u00ab\"grazioso nell'operetta ma poco adatto alla scena di prosa, specialmente di un teatro dialettale\"\u00bb e, in pi\u00f9, per dare vivacit\u00e0 comica alla commedia, introdusse tre nuovi personaggi con funzioni di \"macchiette\": il Marchesino Sparice, il cuoco cabalista e il vecchio sagrestano.\nCos\u00ec trasformata la commedia fu rappresentata, con immutabile successo, per centodieci sere consecutive e pi\u00f9 di mille furono le recite date in tutt'Italia.\nAnche Eduardo apport\u00f2 dei cambiamenti alle rappresentazioni, sia teatrali sia televisive, della commedia, introducendo al terzo atto due lunghi monologhi di Felice Sciosciammocca che nella commedia originale non compaiono perch\u00e9 non venivano scritti, ma affidati alla recitazione a soggetto degli attori.\nAggiunse anche un nuovo personaggio, quello di Suor Teresa, che sorveglia l'educanda nel colloquio con il giovane tenente, affidandole anche una scena con Michele, il custode del convento.\nLa trama.\nFelice Sciosciammocca ha una doppia vita: di giorno, suona musiche sacre come organista del convento delle Rondinelle e insegna musica alle educande, di notte, invece, di nascosto delle monache, si reca a Napoli dove, sotto la falsa identit\u00e0 di \"Arturo Maletti\", \u00e8 conosciuto come autore di operette, di cui una dal titolo \"La figlia dell'imperatore\". Il suo segreto viene per\u00f2 scoperto da un'educanda sbarazzina, Nannina, detta \"santarella\", per il fatto che ostenta con tutti, specie con la superiora, Donna Rachele, un comportamento ingenuo e innocente.\nA dare il via all'azione drammatica \u00e8 la decisione dello zio di Nannina di darla in sposa al tenente Eugenio Poretti, ufficiale di cavalleria. Di questa decisione l'educanda viene tenuta all'oscuro dicendole che dovr\u00e0 recarsi a Roma con Felice Sciosciammocca, che dovrebbe accompagnarla, appunto a sua insaputa, dal futuro sposo. Ma Santarella, appassionata dell'operetta di Sciosciammocca, che conosce a memoria, lo ricatta minacciando che se non la condurr\u00e0 al Teatro del Fondo, dove \u00e8 messa in scena \"La figlia dell'imperatore\", riveler\u00e0 alle monache la sua attivit\u00e0 licenziosa di autore di operette.\nLa prima donna dello spettacolo, Cesira, ingelosita dalla presenza della ragazza, che crede amante di Felice, abbandona la scena per essere sostituita da Nannina, di cui Eugenio Poretti casualmente si innamora, ignaro che ella sia la ragazza che le \u00e8 stata promessa in sposa.\nInevitabile la conclusione finale: lo spettacolo avr\u00e0 un gran successo e i due giovani si sposeranno felicemente."}
{"id": "1620833", "revid": "287204", "url": "https://it.wikipedia.org/wiki?curid=1620833", "title": "L'oro di Poseidone", "text": "L'oro di Poseidone (\"Poseidon's Gold\") \u00e8 un romanzo giallo del 1993 scritto da Lindsey Davis, quinto volume della serie ambientata nella Roma imperiale del I secolo, incentrata sulle indagini dell'investigatore privato Marco Didio Falco.\nTrama.\nMarco Didio Falco ha portato a termine, con successo, la missione in Germania affidatagli dall'imperatore Vespasiano. Tornato a Roma ha l'amara sorpresa di trovare la sua casa in affitto svuotata e semi diroccata. Come sempre con pochi sesterzi in tasca riprende il lavoro d'investigatore per cercare di raggiungere la somma necessaria per poter accedere allo stato sociale di \"Cavaliere\" e poter, cos\u00ec, sposare la sua nobile fidanzata, Elena. Ma clienti non ne trova, se non la madre che ha ricevuto la visita di un legionario che ha fatto il nome di Festus, il fratello dell'investigatore, defunto in un'azione militare. Il legionario vanta qualcosa dai traffici non infrequenti e nemmeno tanto chiari di Festus. La madre vuole conoscere la verit\u00e0: questa la nuova missione del fortunato personaggio di Lindsey Davis."}
{"id": "1620835", "revid": "287204", "url": "https://it.wikipedia.org/wiki?curid=1620835", "title": "Ultimo atto a Palmira", "text": "Ultimo atto a Palmira (\"Last Act in Palmyra\") \u00e8 un romanzo giallo del 1994 scritto da Lindsey Davis, sesto volume della serie ambientata nella Roma imperiale del I secolo, incentrata sulle indagini dell'investigatore privato Marco Didio Falco."}
{"id": "1620838", "revid": "287204", "url": "https://it.wikipedia.org/wiki?curid=1620838", "title": "Fuga o morte", "text": "Fuga o morte (\"Time to Depart\") \u00e8 un romanzo giallo del 1995 scritto da Lindsey Davis, settimo volume della serie ambientata nella Roma imperiale del I secolo, incentrata sulle indagini dell'investigatore privato Marco Didio Falco."}
{"id": "1620839", "revid": "287204", "url": "https://it.wikipedia.org/wiki?curid=1620839", "title": "Notte a Corduba", "text": "Notte a Corduba (\"A Dying Light in Corduba\") \u00e8 un romanzo giallo del 1996 scritto da Lindsey Davis, ottavo volume della serie ambientata nella Roma imperiale del I secolo, incentrata sulle indagini dell'investigatore privato Marco Didio Falco.\nTrama.\nA Roma Marco Didio Falco si trova coinvolto in una lotta di potere fra due importanti funzionari imperiali: l'infido Anacrite, la prima spia, e l'ancor pi\u00f9 infido Claudio Leta, il primo segretario. Dopo un banchetto della ricca corporazione dei produttori di olio d'oliva della Betica, al quale Falco \u00e8 stato invitato da Leta, Anacrite \u00e8 ferito gravemente e un suo agente viene ucciso. Falco sospetta che dietro l'aggressione ci sia il tentativo di creare un cartello dell'olio d'oliva, organizzato da un potente senatore. Per risolvere il caso, deve immediatamente partire per la Betica. La fidanzata Elena Giustina decide di accompagnarlo nonostante l'avanzato stato di gravidanza."}
{"id": "1620842", "revid": "134931", "url": "https://it.wikipedia.org/wiki?curid=1620842", "title": "Portland (Nord Dakota)", "text": ""}
{"id": "1620849", "revid": "1305772", "url": "https://it.wikipedia.org/wiki?curid=1620849", "title": "Storia di San Severo", "text": "Le origini e i primi secoli.\nSecondo la leggenda rinascimentale, la citt\u00e0 fu fondata dall'eroe greco Diomede col nome di \"Castrum Drionis\" (Casteldrione). Diomede avrebbe edificato due templi, uno dedicato a Calcante, l'altro a Podalirio. Casteldrione, ad ogni modo, sarebbe rimasta pagana fino al 536, quando san Lorenzo Maiorano, vescovo di Siponto, avrebbe imposto all'abitato il nome di un fantomatico governatore Severo, da lui convertito al Cristianesimo.\nSan Severo sorge nell'antica Daunia e nel suo agro sono state rinvenute tracce di vari insediamenti neolitici. In et\u00e0 altomedievale l'area non risulta interessata da abitati stabili e definibili. Tra l'et\u00e0 longobarda e quella bizantina s'irradi\u00f2 dal monastero di Cassino il monachesimo benedettino, e con esso il culto del santo apostolo del Norico Severino: sul probabile itinerario di quella variante della Via Francigena oggi chiamata \u201cVia Sacra Langobardorum\u201d sorse dunque una primitiva chiesetta dedicata al santo, presso cui si form\u00f2 nell'XI secolo, grazie al continuo afflusso di pellegrini diretti a Monte Sant\u2019Angelo e agli spostamenti di uomini e merci, l'odierna citt\u00e0, originariamente chiamata \"Castellum Sancti Severini\" (borgo fortificato di San Severino).\nNel 1116 il \"Castellum\", soggetto fin dalla nascita agli abati benedettini del monastero di San Pietro di Terra Maggiore, aveva gi\u00e0 raggiunto un considerevole grado di sviluppo, tanto che l'abate-feudatario Adenulfo pot\u00e9 articolare internamente la comunit\u00e0 dettandovi la celebre \"Charta Libertatis\", uno statuto rurale di notevole interesse storico, concessa il 23 aprile di quell'anno agli abitanti del borgo. L'editto fissava, in modo assai dettagliato, le relazioni tra i vassalli e i monaci che avevano concessi loro i terreni. Con esso si stabiliva, in sintesi:\nL'agglomerato, sviluppatosi rapidamente grazie alla posizione favorevole ai commerci, assunse ben presto una notevole importanza, e fu sede di mercanti veneti, fiorentini, saraceni ed ebrei (la comunit\u00e0 ebraica, che sar\u00e0 espulsa per decreto vicereale nel 1541, si insedi\u00f2 nel \"Quarto degli Ebrei\", un piccolo borgo in prossimit\u00e0 delle mura occidentali).\nFederico II di Svevia fece costruire a San Severo una sua elegante residenza, la \"domus Bellumvidere\". Pi\u00f9 tardi la citt\u00e0 gli si ribell\u00f2, e l'imperatore la pun\u00ec coll'abbattimento delle mura nel maggio 1230 (Federico mor\u00ec nel 1250 nelle vicinanze di San Severo, a Castel Fiorentino, un piccolo borgo i cui resti rientrano attualmente nell'agro di Torremaggiore). Tra il 1232 e il 1233 Giacomo da Lentini esercit\u00f2 in citt\u00e0 la professione notarile. Nel 1295 Bonifacio VIII cedette San Severo ai cavalieri templari.\nTrecento e Quattrocento.\nIntorno al 1312, dopo la soppressione dell'ordine dei Templari, la citt\u00e0, fortificata nuovamente con una cinta muraria pi\u00f9 ampia, fu donata da Roberto d'Angi\u00f2 alla moglie Sancia, che nel 1317 la cedette al conte Pietro Pipino, signore di Vico. Questi, peraltro, non riusc\u00ec mai a prendere possesso del nuovo feudo a causa della resistenza armata dei cittadini, che deposero le armi solo quando il re concesse loro di riscattare la citt\u00e0 mediante il pagamento di 6500 once d'oro. San Severo fu quindi dichiarata \"Citt\u00e0 regia\" in perpetuo, privilegio dapprima concesso con dispaccio di re Roberto del 5 novembre 1340, quindi confermato con decreto di Giovanna d'Angi\u00f2 del 9 febbraio 1344.\nDopo che la stessa regina Giovanna vi soggiorn\u00f2 per lungo tempo, diversi monarchi napoletani la onorarono della loro presenza, tra cui gli aragonesi Alfonso I (Lucrezia d'Alagno, sua favorita, si rifugi\u00f2 a San Severo dopo la morte del re e vi rimase fino a quando la mutata situazione politica non la costrinse a riparare in Dalmazia) e Ferrante I. Quest'ultimo, il 1\u00ba ottobre 1491, concesse a San Severo lo statuto municipale, noto anche col nome di \"statuto ferrantino\". Secondo lo statuto, settantadue cittadini, in carica per tre anni, formavano il consiglio, con una rotazione annuale di ventiquattro consiglieri cui spettava l'esercizio del governo, mentre a quattro (gli \"Eletti\") era affidata l'ordinaria amministrazione; erano scelti, inoltre, tre sindaci, preposti al controllo della riscossione degli introiti comunali e alla tenuta dei libri contabili, e il mastrogiurato, cui spettava l'ufficio di polizia notturna e di repressione della delinquenza; sopra tutti stava il capitano, di nomina regia.\nNel Quattrocento, San Severo diviene sede vescovile, sfruttando la decadenza della vicina Civitate, a chiesa cattedrale assurge la vetusta matrice di san Severino abate. Nello stesso secolo la cattedra ritorna, sotto la spinta di nuovi equilibri politici e amministrativi, a Civitate.\nNel XV secolo, inoltre, eccezionalmente la citt\u00e0 batt\u00e9 moneta propria, un tornese su cui sono impressi un tempio o castello, una croce e le parole \"Santus Sever de Capitanata\". La zecca, di breve vita, fu impiantata dal signore di Campobasso Nicola II di Monforte per finanziare le proprie attivit\u00e0 militari.\nLe mura e il \"Castello\".\nLa cinta muraria d'et\u00e0 angioina, quella costruita dopo che Federico II fece abbattere le vecchie mura (che insistevano sul circuito stradale detto \"Giro Interno\"), era di forma ovoidale, circondata da un ampio fossato corrispondente all'incirca all'odierno anello viario noto come \"Giro Esterno\". Le mura angioine, in mattoni e prive di terrapieno (non furono mai ristrutturate \"alla moderna\"), erano intervallate da torri. Si aprivano in sette punti, a distanza pi\u00f9 o meno regolare, in corrispondenza di altrettante grandi porte urbiche, tutte turrite e con ponte levatoio. A seconda delle localit\u00e0 cui si giungeva seguendo le strade che da esse partivano, ovvero da particolari luoghi di culto o pubblici che si trovavano in loro prossimit\u00e0, le porte si chiamavano (da ovest, in senso antiorario):\nAccanto alla prima porta si ergeva il cosiddetto \"Castello\". Era costruito \u00aba guisa di fortezza\u00bb, di pianta quadrata, di notevole altezza e con una torre cilindrica ad ogni angolo. Rispetto alle mura, sporgeva notevolmente verso i campi e aveva diverse stanze superiori. Il corpo centrale, edificato in pietra squadrata, aveva funzione di caserma, con dormitori, forno, cucina e pozzo. Questo fortilizio fu realizzato adeguando i resti della \"domus\" federiciana, andata in rovina e fatta parzialmente demolire dal clero cittadino, che nel 1296 aveva chiesto a Carlo II d'Angi\u00f2 di utilizzarne le pietre squadrate per ristrutturare le chiese parrocchiali della citt\u00e0.\nIl Cinquecento.\nDivenuta capoluogo del giustizierato (provincia) di Capitanata, sotto la cui giurisdizione ricadeva anche il Contado di Molise, la citt\u00e0 fu sede dei funzionari provinciali e del tribunale della Regia Udienza.\nNel 1521 Carlo V, sorprendentemente, vendette la citt\u00e0 al duca di Termoli Ferdinando di Capua, ma il sindaco Tiberio Solis (o de Lisolis) riusc\u00ec a riscattarla versando all'imperatore 42.000 ducati, messi insieme raccogliendo contributi di privati cittadini e, soprattutto, contraendo l'enorme debito di 32.000 ducati con alcuni banchieri napoletani. Il sovrano, allora, dichiar\u00f2 nuovamente San Severo citt\u00e0 perpetuamente regia e inalienabile (dispaccio del 9 maggio 1522). Secondo la tradizione, nel gennaio del 1536 lo stesso Carlo V l'avrebbe onorata della sua presenza (dal 2006 l'evento \u00e8 rievocato con un corteo storico), nell'occasione istituendo l'oligarchico \"Regime dei Quaranta\" e nobilitando ventiquattro famiglie dell'aristocrazia cittadina, dette \"reggimentarie\", di cui otto spagnole: Summantico, d'Avanzo, de Patientia (poi Pazienza), della Parra, de Ligorio, Rosa, Martiale, Acito, de Roccia, de Jannone (poi Giannone), Roules, Nigro, de Regina, de Ferraris, de Lona, Severino, Torres, Delgaldiglio, Corves, Urtiz (poi Ortizzi), de Aghilar, Claves, Quevido e Salamanca (le ultime in elenco sono quelle spagnole).\nPer San Severo, divenuta la pi\u00f9 popolosa citt\u00e0 di Capitanata, il Cinquecento fu un secolo aureo. La ricchezza dei commerci, la vitalit\u00e0 culturale e l'autonomia amministrativa ne fecero uno dei maggiori centri del Mezzogiorno, grazie in particolare alla presenza di un grande fondaco veneziano che, direttamente collegato al porto del fiume Fortore, faceva da importante tramite tra la Serenissima e il regno napoletano, estendendo i suoi commerci non soltanto alle vicine citt\u00e0 di Lucera e Foggia, sedi d'importanti fiere, ma addirittura a Salerno e Napoli. Leandro Alberti nella \"Descrittione di tutta l'Italia\" (Venezia, 1550) scrive di San Severo che \u00ab\u00e8 questo castello molto ricco, nobile, civile e pieno di popolo, ed \u00e8 tanto opulento che non ha invidia ad alcun altro di questa regione\u00bb, mentre il forlivese Cristoforo Scanello, nella sua \"Cronica universale della fidelissima et antiqua regione di Magna Grecia\" (Venezia, 1575), descrivendo la \u00abnobile patria di Santo Severo\u00bb annota che \u00abtiene questo luoco il primato fra tutti i luochi della Puglia per la grande abbondanza et grasseza del suo territorio\u00bb.\nNotevole, in questi anni, \u00e8 anche l'organizzazione ecclesiastica cittadina, con quattro ricche parrocchie (San Severino, San Nicola, Santa Maria e San Giovanni), diversi ospedali, alcune confraternite e nove istituti religiosi, sei maschili (celestini, conventuali, minori osservanti, agostiniani, domenicani e rocchettini, cui nel Seicento s'aggiunsero cappuccini e carmelitani) e tre femminili, quello benedettino e i due francescani (di Santa Chiara e di Santa Caterina).\nI miracoli del santo patrono e il prodigio della Piet\u00e0.\nSecondo gli annali cittadini, san Severino apparve due volte in soccorso della citt\u00e0 a lui affidata: nel 1522, con san Sebastiano, per avvertire i cittadini dell'attacco di mercenari intenzionati a fare saccheggio, e nel 1528, quando scacci\u00f2 l'esercito imperiale.\nDurante la guerra tra Carlo V e Francesco I, questi mand\u00f2 alla conquista del regno di Napoli un grande esercito capitanato da Odet de Foix, visconte di Lautrec. San Severo fu assediata e apr\u00ec le porte al condottiero francese. Morto poco dopo Lautrec, l'esercito di Carlo recuper\u00f2 tutte le citt\u00e0 occupate dai nemici. San Severo temeva castigo irreparabile e difatti l'esercito imperiale non tard\u00f2 a cingerla d'assedio. Di fronte a una lunga resistenza, i soldati, spazientiti, si ritirarono, ma coll'intenzione di tornare di sorpresa la notte seguente. Credendosi salvi, i cittadini festeggiarono fino allo sfinimento e si addormentarono tutti profondamente. Nottetempo gli imperiali tornarono inattesi, ma sulle mura della citt\u00e0, al suono di trombe e tamburi, apparve un enorme esercito che, al comando di un luminoso cavaliere che impugnava una spada nella destra e una bandiera rossa nella sinistra, terrorizz\u00f2 e pose in fuga gli aggressori.\nIl mattino dopo alcuni cittadini, totalmente all'oscuro del prodigio, andarono tra i campi per rendersi conto dei danni arrecati dagli aggressori e l\u00e0 trovarono alcuni imperiali che, tremanti e feriti, stavano accasciati nei pressi del monastero di san Bernardino. I soldati raccontarono gli straordinari eventi della notte e i cittadini convennero che il loro patrono, san Severino, fosse di persona disceso dal cielo per difenderli. Il popolo si radun\u00f2, allora, nel tempio del santo per rendergli grazie e, per conferma del miracolo, si trovarono sulla tovaglia dell'altare maggiore alcune impronte del cavallo in groppa al quale il santo era apparso. Si fece voto, quindi, di donare ogni anno al patrono, proclamato \"Defensor Patriae\", cento libbre di cera bianca lavorata nel giorno della sua festa, e da allora in poi si adott\u00f2 per stemma civico san Severino a cavallo con una bandiera rossa nella destra e la sinistra distesa a protezione della citt\u00e0.\nUn altro importante prodigio, legato al culto mariano, sarebbe accaduto nel 1557, tra le rovine dello xenodochio del Sacro Monte della Piet\u00e0, reso inagibile nel 1542 da un terremoto. Secondo la leggenda, alcuni pellegrini, incuranti della fatiscenza dell'antico edificio, vi dimoravano passando il tempo giocando d'azzardo. Uno di loro, perduta ogni cosa, si rivolse rabbioso all'immagine della Madonna della Piet\u00e0 affrescata all'interno dell'ospedale e, afferrato un pugnale, lo scagli\u00f2 sul volto della Vergine: dalla piaga sarebbe sprizzato vivo sangue, tanto che i presenti, terrorizzati, si diedero alla fuga. Il miracolo, quindi, rimase ignorato finch\u00e9, trascorsi circa vent'anni, uno di quei pellegrini, tornato a San Severo, decise di raccontare l'accaduto ai magistrati. Rinvenuto l'affresco, che era ormai completamente celato dalle macerie, dal volto della Madonna sarebbe stillato ancora sangue, sicch\u00e9 si decise di perpetuare il ricordo del miracolo edificando l'odierna chiesa della Piet\u00e0, dove l'affresco piagato \u00e8 tuttora visibile.\nL'et\u00e0 del principato.\nNel 1579, all'apice del suo prestigio ma soffocata dal debito contratto nel 1521 (che non si riusc\u00ec a estinguere e anzi crebbe negli anni a causa degli interessi: i 32.000 ducati iniziali erano diventati 80.000 nel 1567 e 150.000 nello stesso 1579), la citt\u00e0 fu venduta al duca Gian Francesco di Sangro, che ottenne per i suoi eredi il titolo di \"principi di Sansevero\" (il pi\u00f9 famoso dei quali fu don Raimondo, singolare intellettuale e scienziato). Di conseguenza essa perse il rango di capoluogo, che torn\u00f2 nel 1584 a Lucera, dove si trasferirono il governatore della provincia e il tribunale.\nPessimo fu il rapporto dei cittadini coi nuovi feudatari, che non mancarono di inacerbire i sudditi con atti spregiudicati e tirannici (incancellabili, in particolare, rimasero le violenze di Paolo e Antonio di Sangro, denunciati alla corte imperiale nel 1723). Molte famiglie dell'antica aristocrazia sanseverese scelsero subito di lasciare la citt\u00e0 e quelle che restarono assistettero impotenti all'esautorazione del Regime dei Quaranta. L'odio civile per i despoti raggiunse il culmine ed emblematico fu il fatto che nessuno dei principi pot\u00e9 abitare nella capitale del feudo: l'unico che ard\u00ec soggiornare nella citt\u00e0 per qualche giorno rischi\u00f2, infatti, di perdere la vita, bersaglio delle fucilate di un indomito cittadino, Severino de Letteriis.\nL'infeudamento segn\u00f2 l'inizio di una fase di declino, nonostante la promozione della citt\u00e0 a sede vescovile nel 1580 (fu elevata a cattedrale, bench\u00e9 terza per fondazione e prestigio, la chiesa parrocchiale di santa Maria, in quanto prima per ricchezze). Il 30 luglio del 1627 un catastrofico terremoto, la cui eco super\u00f2 i confini nazionali, la rase al suolo quasi completamente, atterr\u00f2 buona parte delle gi\u00e0 guaste mura (ma restarono in piedi alcune delle porte urbiche, peraltro demolite nel primo Ottocento), rovin\u00f2 il cadente castello e, soprattutto, provoc\u00f2 la morte di ottocento abitanti e di un imprecisato numero di forestieri. La ricostruzione, inizialmente impedita da un prolungato sciame sismico, fu piuttosto lenta, nonch\u00e9 frenata dall'epidemia di peste del 1656 e 1657 (vi persero la vita circa tremila cittadini).\nNel Settecento, ritornata al centro di interessi commerciali e soprattutto agricoli, la citt\u00e0 rifior\u00ec, dandosi fisionomia marcatamente barocca - anche di respiro europeo (grazie alle raffinate architetture rococ\u00f2 dell'artista lombardo Ambrosio Piazza) - e arricchendosi di insigni opere d'arte, tra cui alcuni marmi del grande scultore partenopeo Giuseppe Sanmartino (le finissime sculture dei tre superbi altari della chiesa benedettina di san Lorenzo, in particolare, sono le sue ultime opere documentate) e prestigiosi dipinti di scuola napoletana.\nIl 16 aprile 1797 Ferdinando IV visit\u00f2 San Severo e vi pass\u00f2 in rivista il reggimento Regina. Il 25 aprile, invece, vi vennero in visita il principe Francesco e la regina Maria Carolina, che assistettero a una messa solenne nella cattedrale.\nNel febbraio del 1799, a seguito della feroce reazione alla proclamazione della repubblica giacobina, sfociata nel fanatico massacro dei suoi fautori, le truppe francesi, comandate dai generali Duhesme e La Foret, vinsero cruentemente un arrangiato esercito popolare e saccheggiarono con terribile violenza la citt\u00e0. Le vittime, tra cittadini e soldati, furono circa quattrocentocinquanta.\nL'Ottocento.\nAbolita la feudalit\u00e0 nel 1806 e tramontata la signoria dei di Sangro, nel 1811 San Severo, sesta citt\u00e0 del regno per numero di abitanti, divent\u00f2 capoluogo di uno dei tre distretti (poi circondari) di Capitanata e quindi sede di sottintendenza (poi sottoprefettura), mentre nel 1819 s'inaugur\u00f2, nell'antico Palazzo del Decurionato (dove dalla met\u00e0 del Settecento funzionava un teatro stabile senza palchetti), il Teatro Comunale \"Real Borbone\", prima sala all'italiana di Capitanata e tra le prime del Mezzogiorno. Dopo il decennio francese la citt\u00e0 divenne una cruciale roccaforte della carboneria e della massoneria, in cui risiedeva il sottintendente massone e carbonaro Gaetano Rodin\u00f2, tanto che Guglielmo Pepe vagheggi\u00f2 a lungo l'idea di fare di San Severo il punto di partenza dei moti del 1820. Nel 1826 fu aperto il Cimitero monumentale. Il 18 maggio 1847 visit\u00f2 la citt\u00e0 Ferdinando II. L'ampia Villa Comunale, invece, fu inaugurata nel 1854, mentre nel 1858 fu istituita la Civica Biblioteca Ferdinandea.\nNel 1860 San Severo contribu\u00ec con molti giovani ad accrescere le file dei garibaldini e, quando Francesco II era ancora sul trono, fu la prima citt\u00e0 di Capitanata a proclamare il Regno d'Italia e a issare la bandiera tricolore. Il 21 ottobre dello stesso anno, nella chiesa di san Severino, i sanseveresi votarono all'unanimit\u00e0 per l'Italia unita. Dal 1862 al 1864, mentre impazzava il brigantaggio postunitario, la citt\u00e0 fu sede del 49\u00ba Reggimento che, presidiando il circondario, si distinse nella repressione del fenomeno.\nDopo l'Unit\u00e0 si edific\u00f2 la stazione ferroviaria (1863), furono attivati il Real Ginnasio e le Scuole Tecniche (1864), si costru\u00ec la casa circondariale (attualmente istituto a custodia attenuata per tossicodipendenti) e furono fondate due importanti bande musicali, dichiaratamente legate ai due partiti politici cittadini, ossia il \"Partito Bianco\", conservatore e clericale, e il \"Partito Rosso\", progressista e anticlericale: la Banda Bianca nacque nel 1879, quella Rossa - fondata dal compositore Ferdinando del Re - nel 1883; grazie all'acceso spirito di competizione che le caratterizz\u00f2, si rivelarono subito due orchestre di fiati assolutamente eccellenti, tanto da ottenere prestigiosi riconoscimenti nazionali e internazionali (la fama della Banda Rossa \u00e8 testimoniata, tra l'altro, da un malizioso riferimento nel \"Capobanda\", feroce \"pamphlet\" di d'Annunzio contro Mascagni del 1892). Deputati del collegio cittadino furono il grande giurista Luigi Zuppetta, vincitore delle elezioni del 1861, 1864, 1865 e 1880, e, dal 1866 al 1875, il famoso storico della letteratura Francesco De Sanctis, che proprio in quegli anni pubblic\u00f2 a Napoli la fondamentale \"Storia della letteratura italiana\" (ai sanseveresi il critico dedic\u00f2 nel 1876 il frizzante volume \"Un viaggio elettorale\"); De Sanctis scrisse della citt\u00e0: \u00abIo ho l\u00e0 un nido riposato e sicuro, l\u00e0 stimato da tutti, amato da molti\u00bb.\nIl Novecento e i giorni nostri.\nIl 29 aprile 1923 il principe ereditario Umberto di Savoia visit\u00f2 la citt\u00e0 e inaugur\u00f2 il grandioso edificio scolastico \"Principe di Piemonte\". Nel 1929 fu inaugurato, invece, il campo sportivo comunale, realizzato su suoli donati alla collettivit\u00e0 dalla famiglia Ricciardelli.\nIl 27 ottobre 1931 il ministro delle comunicazioni Costanzo Ciano inaugur\u00f2 le Ferrovie del Gargano, che collegano la stazione di San Severo a una serie di localit\u00e0 del Gargano fino a Peschici, mentre il 9 dicembre 1937 si apr\u00ec per la prima volta il sipario del nuovo Teatro Comunale, in costruzione dal 1929 su progetto di Cesare Bazzani.\nDurante la Seconda guerra mondiale, il 9 settembre 1943 un gruppo di soldati italiani, di stanza nell'ex monastero benedettino, fu protagonista di un episodio di resistenza, rifiutando di cedere le armi ai tedeschi. Entro il successivo 28 settembre i tedeschi, costretti ad abbandonare la citt\u00e0 a causa dell'avanzata delle truppe alleate, fecero saltare la centrale telefonica, il mulino Casillo e alcuni ponti, tra cui quello della ferrovia.\nGiunti gli alleati, la citt\u00e0 fu sede di un'importante base aerea statunitense, ospitando la \"Fifteenth Air Force\". I P-51 del \"31st Fighter Group\" hanno eseguito missioni e condotto operazioni di supporto militare dalla base sanseverese dal 2 aprile 1944 al 3 marzo 1945.\nIl 23 marzo 1950 i lavoratori di San Severo, all'indomani di uno sciopero generale, insorsero contro le forze di polizia, alzando barricate e assaltando le armerie e la sede del MSI. Gli scontri causarono un morto e circa quaranta feriti tra civili e militari, e l'esercito occup\u00f2 coi carri armati le principali vie della citt\u00e0. Nei giorni seguenti, coll'accusa di insurrezione armata contro i poteri dello Stato, furono arrestate centottantaquattro persone, assolte e rilasciate dopo il processo, un anno dopo.\nNel Novecento, in un clima culturale ricco di fermenti, sono vissute a San Severo personalit\u00e0 di rilievo come i poeti Umberto Fraccacreta e Mario Carli, gli scrittori Nino Casiglio e Giuseppe Annese, l'economista Angelo Fraccacreta e il celebre artista e fumettista Andrea Pazienza.\nGiovanni Paolo II ha visitato la citt\u00e0 il 25 maggio 1987, presiedendo una solenne celebrazione alla presenza di circa 70.000 fedeli.\nL'11 settembre 1996, con apposito decreto, il Presidente della repubblica Oscar Luigi Scalfaro ha confermato per San Severo il titolo di \"citt\u00e0\", storicamente acquisito nel 1580, al momento dell'istituzione della diocesi sanseverese.\nNel 1999 sono stati presentati, presso la Camera dei deputati e il Senato della Repubblica, due disegni di legge (rispettivamente il 6472 e il 4370) per l'istituzione della provincia di San Severo, comprendente 22 comuni del Tavoliere settentrionale, del Gargano e del Subappennino Dauno.\nTra il 31 ottobre e il 2 novembre 2002 un violento sisma, noto come terremoto del Molise, ha lesionati diversi edifici del borgo antico e causata la chiusura di alcune chiese storiche.\nIl 2 febbraio 2006, per il suo notevole centro storico, San Severo \u00e8 stata riconosciuta \"citt\u00e0 d'arte\"."}
{"id": "1620857", "revid": "2184720", "url": "https://it.wikipedia.org/wiki?curid=1620857", "title": "La solitudine", "text": "La solitudine \u00e8 un brano musicale interpretato dalla cantante italiana Laura Pausini e pubblicato nel 1993 come singolo di lancio del suo omonimo album di debutto. Le musiche del brano sono composte da Angelo Valsiglio e Pietro Cremonesi, mentre il testo \u00e8 firmato dallo stesso Cremonesi insieme a Federico Cavalli.\nLa canzone ha partecipato al Festival di Sanremo nel 1993, ottenendo la vittoria nella sezione Novit\u00e0 e consentendo a Laura Pausini di raggiungere la popolarit\u00e0 nel proprio paese d'origine. In seguito il brano \u00e8 stato pubblicato anche in altri paesi europei, ottenendo un riscontro commerciale positivo soprattutto in Belgio, in Francia e nei Paesi Bassi.\nUn anno dopo la vittoria sanremese, il brano \u00e8 stato tradotto anche in spagnolo e pubblicato con il titolo \"La soledad\" in Spagna, in Sud America e negli Stati Uniti d'America. Laura Pausini ha inciso nel 1995 anche una versione in inglese del brano, appositamente adattata da Tim Rice e intitolata \"La solitudine (Loneliness)\".\nNel 2001, in occasione della pubblicazione del greatest hits \"The Best of Laura Pausini - E ritorno da te\", Laura Pausini ha nuovamente registrato il brano sia in italiano che in spagnolo, ripubblicandolo come singolo in alcuni paesi europei. Nel corso degli anni vari artisti hanno inoltre inciso cover del brano in diverse lingue, tra le quali anche il greco e l'olandese.\nLa stessa Laura Pausini, nel corso degli anni, ha ripetutamente dichiarato di essere particolarmente legata al brano, indicandolo come un elemento determinante per il successo ottenuto durante la sua carriera.\nIl brano.\nLa canzone \u00e8 stata scritta da Pietro Cremonesi, autore sia del testo che della musica, e Federico Cavalli, coautore delle parole del brano. Al momento della composizione della canzone, i due autori si dedicavano alla scrittura di canzoni nel loro tempo libero, ma erano ancora estranei alla discografia e durante il giorno svolgevano la professione di impiegati all'IBM di Milano. Alla scrittura della musica collabor\u00f2 anche Angelo Valsiglio, il quale aveva gi\u00e0 avuto modo di ascoltare la voce di Laura Pausini e cos\u00ec, interessato a collaborare con lei, la contatt\u00f2 per presentarle il manager e produttore Marco Marati. Valsiglio e Marati proposero il brano alla cantante, insieme ad alcune altre canzoni scritte da vari autori. Lo stesso brano era gi\u00e0 stato provato anche da altre interpreti, ma Marati e Valsiglio giudicarono l'esecuzione della Pausini la pi\u00f9 convincente.\nInoltre, secondo quanto dichiarato da Laura Pausini in un'intervista concessa al giornalista Gianni Min\u00e0 nel 2008, la cantante stessa fu colpita sin dall'inizio dal testo de \"La solitudine\" e non ebbe alcun dubbio nella scelta di interpretare il brano:\nIl testo della canzone racconta l'allontanamento di una ragazza adolescente dal suo ragazzo, Marco, trasferitosi in un'altra citt\u00e0 per esigenze lavorative del padre, e racconta in prima persona il vuoto vissuto dalla giovane, per la quale i momenti quotidiani come il viaggio in treno verso la scuola o lo studio pomeridiano sembrano non avere pi\u00f9 alcun senso senza il suo amore e la sua presenza.\nDa un punto di vista musicale, la giornalista Fabiana Steinmander della rete televisiva statunitense Univision descrisse \"La solitudine\" come \u00abuna delle canzoni con il massimo grado di difficolt\u00e0, a causa della grande quantit\u00e0 di variazioni nella voce e nella modulazione che richiede alle sue interpreti\u00bb.\nPartecipazione al Festival di Sanremo.\nDopo la scelta del brano, Marati e Valsiglio spinsero Laura Pausini a sostenere provini per diverse case discografiche. Le prime risposte ottenute dalla cantante furono negative ma, nel settembre 1992, Laura Pausini riusc\u00ec a convincere Fabrizio Giannini e Gianpiero Scussel della CGD (marchio controllato dalla Warner Music Italy), ottenendo un contratto discografico che prevedeva la sola pubblicazione del singolo e che le avrebbe consentito di presentare il brano al Festival di Sanremo dell'anno successivo.\nNel gennaio 1993, il brano super\u00f2 la prima selezione interna dei candidati alla partecipazione al Quarantatreesimo Festival di Sanremo nella sezione \"Novit\u00e0\". Il 22 gennaio dello stesso anno fu infine ufficializzata dalla RAI la lista dei diciotto nuovi artisti partecipanti alla gara, all'interno della quale figurava anche il nome di Laura Pausini con \"La solitudine\".\nLa canzone fu interpretata pubblicamente da Laura Pausini per la prima volta il 23 febbraio 1993, durante la prima semifinale del festival, quando \"La solitudine\" fu inserita come quarta esibizione nella scaletta della serata. Durante l'esibizione della cantante, l'orchestra della RAI fu diretta dal maestro Maurizio Tirelli.\nIl brano super\u00f2 la prima fase di eliminazione, che prevedeva il dimezzamento dei sei giovani in gara durante la prima serata, accedendo cos\u00ec alla finale, insieme anche alle altre sei canzoni selezionate durante la seconda e terza serata della kermesse. Dopo l'esibizione avvenuta durante la finale del concorso, svoltasi il 27 febbraio 1993, Laura Pausini ricevette 7.464 voti, conquistando cos\u00ec la vittoria nella propria categoria, davanti alla seconda classificata Gerardina Trovato, con i 7.209 voti della canzone \"Ma non ho pi\u00f9 la mia citt\u00e0\".\nIl videoclip.\nIl videoclip realizzato per il brano \"La solitudine\" \u00e8 stato diretto dal regista italiano Ambrogio Lo Giudice. Fu girato ad Ostia, sul pontile di piazza dei Ravennati e sulle spiagge circostanti, nel marzo 1993.\nIl video mostra perlopi\u00f9 Laura Pausini mentre interpreta il brano camminando sul pontile ed affacciandosi alle sue balaustre, alternando tali scene ad altre immagini nelle quali la cantante gioca con alcuni cuccioli di cane da pastore tedesco in riva al mare, oppure in varie pose silenziose, con solo la sua voce in sottofondo.\nNel 1999 il videoclip viene inserito nella VHS \"Video collection 93-99\", che raccoglie la maggior parte dei video realizzati dalla cantante nel corso dei suoi primi sette anni di carriera. Nella primavera del 2011 il video \u00e8 stato inoltre caricato sul canale YouTube ufficiale di Warner Music Italy, la casa discografica di Laura Pausini.\nCongiuntamente, fu realizzato anche il videoclip del singolo \"Perch\u00e9 non torna pi\u00f9\", che riprende numerosi spezzoni dal video de \"La solitudine\".\nSuccesso commerciale.\nSubito dopo la sua pubblicazione, \"La solitudine\" riscosse un ottimo successo commerciale in Italia. Nella settimana del 13 marzo 1993, il singolo raggiunse il primo posto nella classifica di vendita stilata dalla rivista \"Musica e dischi\", conservando la vetta per un totale di tre settimane consecutive. Il singolo risult\u00f2 inoltre il quindicesimo pi\u00f9 venduto in Italia durante il 1993 e divenne entro breve tempo un classico del pop italiano.\nAlcuni mesi pi\u00f9 tardi il brano fu pubblicato come singolo anche nel resto d'Europa, ottenendo riscontri analoghi in diversi paesi. Nel novembre 1993, \"La solitudine\" debutt\u00f2 al ventiseiesimo posto della Mega Single Top 100, la classifica dei singoli pi\u00f9 venduti nei Paesi Bassi (il brano fu presentato di persona dalla cantante sulla tv olandese). Circa un mese pi\u00f9 tardi, il singolo arriv\u00f2 fino al secondo posto della classifica, restandovi per quattro settimane consecutive. Durante la settimana dell'8 gennaio 1994, la seconda che il singolo trascorse al numero due della classifica, il singolo che ottenne la prima posizione fu \"Ik wil niet dat je liegt\", la cover del brano stesso realizzata in olandese dal comico e cantante Paul de Leeuw. Nella storia della Mega Single Top 100, solamente altre due canzoni prima di \"La solitudine\" erano riuscite ad essere presenti tra le prime tre posizioni della classifica con due diverse versioni contemporaneamente e, secondo i dati aggiornati al marzo 2012, sono in totale cinque i singoli ad aver ottenuto tale risultato.\nNella seconda settimana del 1994, il brano raggiunse anche il primo posto nella Dutch Top 40, la classifica olandese che si differenzia dalla precedente perch\u00e9 ottenuta considerando non solamente i dati di vendita, ma anche quelli relativi ai passaggi radiofonici dei brani musicali. Grazie alle vendite di oltre 75.000 copie nel paese, il singolo fu anche certificato disco di platino dalla Nederlandse Vereniging van Producenten en Importeurs van beeld- en geluidsdragers e risult\u00f2 essere il quattordicesimo pi\u00f9 venduto nel corso del 1994.\nNello stesso periodo, \"La solitudine\" riusc\u00ec ad entrare anche nella classifica francese realizzata dal Syndicat national de l'\u00e9dition phonographique (la stessa Pausini fu invitata dal presentatore televisivo Jacques Martin ad eseguire il brano dal vivo nel programma che egli conduceva sul canale France 2, \"Le monde est \u00e0 vous\"). Nell'aprile 1994, a distanza di alcuni mesi dal suo ingresso in classifica, il singolo raggiunse la top ten, per poi arrivare fino al quinto posto e completare nell'ottobre seguente un periodo di quarantaquattro settimane non consecutive trascorse tra i cinquanta singoli pi\u00f9 venduti nel paese. Il singolo ottenne cos\u00ec il tredicesimo posto nella classifica annuale francese.\nAncora pi\u00f9 marcato fu il riscontro ottenuto dal brano in Belgio dove, tra il febbraio e l'aprile 1994, \"La solitudine\" trascorse otto settimane consecutive al primo posto della Ultratop 50, classifica stilata in base alle vendite dei singoli nella regione delle Fiandre.\nLa versione in lingua spagnola del brano, pubblicata nel 1994, ottenne molta notoriet\u00e0 in Spagna, contribuendo al successo dell'album \"Laura Pausini\", che divent\u00f2 il pi\u00f9 venduto nel paese nel corso del 1994. Il brano riusc\u00ec inoltre ad entrare nelle classifiche \"Billboard\" relative ai passaggi radiofonici nelle emittente di musica latina negli Stati Uniti d'America, raggiungendo il quinto posto nella classifica Latin Pop Songs ed entrando nelle classifiche Latin Songs e Tropical Songs.\nDecisamente inferiore fu invece il riscontro commerciale ottenuto dalla versione inglese del brano, che fu pubblicata nel 1995 nel Regno Unito, ma pass\u00f2 inosservata e non riusc\u00ec a entrare in alcuna classifica di vendita.\nNel 2020 partecipa al concorso radiofonico \"I Love My Radio\", a cui hanno preso parte in totale 45 canzoni.\nReazioni della critica.\nLa critica musicale italiana riserv\u00f2 al brano un'accoglienza piuttosto negativa, considerandolo troppo poco innovativo e troppo vicino alla tradizione musicale italiana. In occasione della partecipazione al Festival di Sanremo 1993, il giornalista Gino Castaldo del quotidiano \"la Repubblica\" defin\u00ec \"La solitudine\" una canzone non \u00abdi rilievo\u00bb, lodando per\u00f2 la voce e la grinta dimostrata dalla cantante.\nSecondo Diego Perugini del giornale \"l'Unit\u00e0\", la canzone \u00e8 caratterizzata dalla sua melodia ariosa e dalla triste storia d'amore adolescenziale della quale si parla nel testo, mentre Mario Luzzatto Fegiz e Gloria Pozzi del \"Corriere della Sera\" scrissero che la canzone \u00abal primo ascolto ci suonava abbastanza sanremese. In realt\u00e0 \u00e8 un brano tutto acqua e sapone, in perfetta sintonia con l'interprete\u00bb.\nMarinella Venegoni di \"La Stampa\" ha in seguito descritto \"La solitudine\" come una canzone \u00abadolescenziale\u00bb. Molto simile \u00e8 il giudizio espresso nel 2005 da Lucia Marchi di \"la Repubblica\", secondo la quale il brano \u00e8 uno \u00abmanifesto generazionale under 18 denso di pathos adolescenziale e di belle speranze\u00bb.\nNel 2006 la canzone \u00e8 stata inserita nel libro di Paolo Madeddu e Paola Maraone intitolato \"Da una lacrima sul viso... Come guarire i mali del cuore attraverso l'ascolto omeopatico delle 50 canzoni pi\u00f9 deprimenti del pop italiano\". In quell'occasione, gli autori del libro scrissero che \u00ab\"La solitudine\" \u00e8 il Giampiero Galeazzi della canzone depressiva: anche volendo non la si pu\u00f2 ignorare\u00bb.\nCome riportato su \"La Stampa\" da Marinella Venegoni, la \u00abtristezza un po' lagnosa\u00bb della canzone port\u00f2 al brano anche il paragone con lo stile del cantautore Marco Masini.\nInterpretazioni dal vivo.\nDopo la prima esibizione sanremese, Laura Pausini ha interpretato \"La solitudine\" dal vivo in moltissime altre occasioni nel corso della sua carriera. Nei mesi che hanno seguito la vittoria al festival, la cantante ha presentato il brano in diversi programmi televisivi, come \"Buona Domenica\", \"Bellezze al bagno\" e \"Rock Caf\u00e8\". La canzone \u00e8 stata poi riproposta al Festival di Sanremo in occasione delle partecipazioni di Laura Pausini come ospite nel 2001, quanto fu inserita in un medley con \"In assenza di te\" e \"Tra te e il mare\", e nel 2006, quando fu riproposta insieme a \"Strani amori\" e \"Tra te e il mare\".\nIl brano \u00e8 inoltre diventato un classico nei concerti della cantante, entrando nella scaletta di tutti i suoi tour mondiali.\nAlcune di queste esibizioni sono state inoltre registrate ed incluse negli album dal vivo pubblicati dalla cantante, a partire dal DVD \"Live 2001-2002 World Tour\", registrato durante la tappa milanese del \"World Tour 2001-2002\" e pubblicato nel dicembre 2002. \"Live in Paris 05\" contiene l'interpretazione del brano fornita dalla cantante durante lo spettacolo tenutosi nel marzo 2005 al \"Le Z\u00e9nith\" di Parigi, \"Live in Paris 05\" contiene l'interpretazione del brano fornita dalla cantante durante lo spettacolo tenutosi nel marzo 2005 al \"Le Z\u00e9nith\" di Parigi, mentre un'altra versione della canzone \u00e8 stata inserita in \"San Siro 2007\", l'album registrato durante il concerto del 2 giugno 2007 allo Stadio Giuseppe Meazza di Milano. L'esecuzione del brano avvenuta durante il concerto di Napoli in occasione del \"World Tour 2009\" fa invece parte del disco \"Laura Live World Tour 09\", pubblicato nel novembre 2009.\nNel corso degli anni la canzone \u00e8 stata proposta anche in duetto con artisti diversi. Nel 2002 Lara Fabian e Laura Pausini cantarono la canzone durante il programma televisivo \"Dolce Italia\", registrato in Piazza di Spagna a Roma e trasmesso dall'emittente televisiva francese France 2.\nL'anno precedente (nel 2001), durante la trasmissione di Rai 1 \"Stasera pago io\", fu Fiorello a interpretare \"La solitudine\" in duetto con Laura Pausini, mentre il 21 giugno 2009 la canzone venne eseguita insieme a Gianna Nannini, in occasione del concerto benefico \"Amiche per l'Abruzzo\", svoltosi allo Stadio Giuseppe Meazza di Milano. Quest'ultima versione fu in seguito inserita nel DVD relativo all'evento, pubblicato un anno dopo il concerto stesso.\nPopolarit\u00e0 nei media.\nLa canzone in lingua italiana compare all'interno della colonna sonora del film \"Utopia, utopia, per piccina che tu sia\", realizzato nel 1993 dai registi Umberto Marino e Dominick Tambasco.; quella in lingua spagnola all'interno della colonna sonora della serie televisiva colombiana \"Clase Aparte\" realizzata nel 1995.\nIl brano \u00e8 stato anche scelto per alcuni spot: uno per la Telecom Italia, nel 2000, per propagandare l'uso del telefono fisso a costi relativamente bassi; l'altro fu scelto per il Festival di Sanremo 2009, nel quale \"La solitudine\" fa da sfondo alle immagini di alcune tappe della carriera della cantante. Nel 2013 il brano \u00e8 stato nuovamente utilizzato per promuovere la 63\u00aa edizione della kermesse, all'interno di uno spot nel quale la co-presentatrice Luciana Littizzetto canta \"La solitudine\" mentre \u00e8 seduta in un vagone della metropolitana.\nInoltre, il brano \u00e8 stato ripetutamente utilizzato all'interno di talent show italiani e internazionali, nelle interpretazioni dei cantanti in gara. La versione italiana del brano \u00e8 stata cantata durante programmi televisivi quali \"Operazione trionfo\" nel 2002, la sesta edizione di \"X Factor\" nel 2012 e la prima edizione di \"The Voice Belgique\", mentre il brano in lingua spagnola \u00e8 apparso durante la quarta edizione di \"Latin American Idol\" nel 2009 \"Objetivo Fama\" nel 2007 e \"La Voz... Argentina\" nel 2012.\nFa parte della colonna sonora della terza puntata di Mortel su Netflix.\nAltre versioni.\n\"La soledad\".\nIl brano fu tradotto in lingua spagnola da Badia e inciso da Laura Pausini nel suo album eponimo pubblicato nel 1994 e contenente gli adattamenti di alcune canzoni tratte dai primi due album in italiano pubblicati dalla cantante. La nuova versione fu pubblicata come singolo per il lancio dell'album stesso in Spagna, negli Stati Uniti e in America Latina.\n\"La solitudine (Loneliness)\".\nUna nuova versione del brano fu realizzata dall'autore di testi inglese Tim Rice, noto soprattutto per la sua attivit\u00e0 in musical come \"Evita\" e \"Jesus Christ Superstar\". Rice scrisse il testo in inglese della canzone, che fu cos\u00ec intitolata \"La solitudine (Loneliness)\" e scelta come primo singolo per il lancio della raccolta \"Laura Pausini\", pubblicata nel mercato anglosassone nel 1995 e contenente, oltre alla nuova versione del singolo di debutto della cantante, diversi brani in italiano tratti dai primi due album di Laura Pausini.\nLa pubblicazione del singolo era inizialmente prevista per il febbraio 1995. Dopo essere stata spostata al 19 giugno dello stesso anno, fu nuovamente rimandata, e il singolo fu immesso sul mercato solamente alla fine del settembre 1995.\nQuesta versione del brano si differenzia dalle precedenti due perch\u00e9 ha un significato completamente diverso e, anzich\u00e9 raccontare la fine di un amore adolescenziale, descrive i sentimenti di quelle persone che scelgono la solitudine come mezzo per comprendere fino in fondo il proprio essere.\nLa versione del 2001.\nLa canzone fu registrata nuovamente da Laura Pausini in occasione della pubblicazione della sua prima raccolta, \"The Best of Laura Pausini - E ritorno da te\", uscita nell'autunno 2001.\nPer l'occasione fu realizzato un nuovo arrangiamento del brano, curato da Celso Valli, che vide la partecipazione della London Symphony Orchestra.\nNel 2002, interrogata sulla motivazione che la spinse a incidere una versione rinnovata del brano, cos\u00ec come di altri suoi singoli degli esordi, Laura Pausini rispose dicendo:\nPubblicato insieme al brano \"Tra te e il mare\" come doppio lato A in Francia, il singolo raggiunse la sedicesima posizione nella classifica realizzata dal Syndicat national de l'\u00e9dition phonographique.\nMedley 2013.\nIn occasione del ventennale dalla prima esecuzione del singolo, il 26 febbraio 2013, \u00e8 stato pubblicato su iTunes uno speciale medley (\"La Solitudine - La Soledad - Loneliness / Medley 2013\"), consistente nell'unione delle tre versioni originale della canzone (in italiano, spagnolo e inglese), con le lingue alternate strofa per strofa.\nLa versione del 2013.\nLa canzone fu registrata nuovamente da Laura Pausini in occasione della pubblicazione della sua raccolta, \"20 - The Greatest Hits\", uscita il 12 novembre 2013. Per l'occasione fu realizzato ancora un nuovo arrangiamento del brano, curato questa volta da Ennio Morricone. La versione fu pubblicata anche in lingua spagnola e pubblicata nella raccolta \"20 - Grandes Exitos\". Con la versione italiana Ennio Morricone riceve da Laura Pausini il 3 giugno 2014 al \"Foro Italico\" di Roma il premio \"Music Award\" nella categoria \"Premio speciale\" \"Premio per l'arrangiamento musicale\".\nCover.\nPochi mesi dopo la pubblicazione della versione originale interpretata da Laura Pausini, il cantante e comico olandese Paul de Leeuw realizz\u00f2 una cover del brano in lingua olandese, intitolata \"Ik wil niet dat je liegt\" (letteralmente, \"Non voglio che tu mi menta\"), pubblicata come singolo insieme al brano \"Waarheen Waarvoor\". La versione ottenne un notevole successo commerciale, raggiungendo il primo posto nella classifica di vendita dei Paesi Bassi, dove divent\u00f2 anche il secondo singolo pi\u00f9 venduto dell'anno.\nNel 1994 una seconda cover, con il testo adattato in greco, venne incisa da Thanos Kalliris con il titolo \"\u03a4\u03bf \u039d\u03bf\u03c5 \u03c3\u03bf\u03c5 \u03ba\u03cd\u03c1\u03b9\u03b5 \u039f\u03b4\u03b7\u03b3\u03ad\" (letteralmente, \"La mente \u00e8 la tua guida principale\") e inserita nell'album \"Kapoio kalokairi\".\nL'anno successivo fu invece l'artista colombiana Diana a registrare una versione salsa del brano in lingua spagnola, includendola nel suo secondo album, \"Tormenta de amor\".\nNel corso dello stesso anno, Renato Russo, cantante brasiliano di origini italiane, interpret\u00f2 la canzone con il testo originale in italiano, inserendola nel disco \"Equil\u00edbrio distante\".\nNel 2010, dopo la morte del cantante, la registrazione originale di Renato Russo venne unita alla voce dell'artista Leila Pinheiro, dando vita cos\u00ec ad un duetto virtuale per l'album commemorativo \"Duetos\", interamente composto da collaborazioni postume cos\u00ec ottenute.\nNel 2014 il cantante francese Nyco Lilliu realizza una cover de \"La solitudine\". Il brano viene inserito nell'album \"Latin Lovers\". Viene realizzato il videoclip.\nIl gruppo cubano Bamboleo realizz\u00f2 una nuova cover de \"La soledad\" in versione salsa, inserendola nell'album \"Te gusto o te caigo bien\", pubblicato nel 1996. Nel corso dello stesso anno, la cantante brasiliana Jayne realizz\u00f2 una cover in portoghese, \"A solid\u00e3o\", facente parte dell'album \"Solid\u00e3o\".\nUna versione reggae di \"La soledad\" fu incisa nel 1997 dagli statunitensi Dark Latin Groove per l'album \"Swing On\". Questa versione vede la collaborazione di Cindy Davila, che partecipa come cantante e rapper in alcuni versi della canzone. Nel 1998, un adattamento in lingua filippina fu invece interpretato da Ivy Violan per l'album \"Hanggang ngayon\" (letteralmente, \"Fino ad ora\"), che trae il titolo proprio dal nome attribuito alla nuova versione de \"La solitudine\".\nLa versione in inglese della canzone fu reinterpretata anche dal cantante tedesco Jamie Stevens, che la registr\u00f2 per l'album \"Unbreakable\" del 2002, mentre lo spagnolo Abraham Mateo incluse \"La soledad\" nel suo album di debutto eponimo, pubblicato nel 2009, quando il cantante aveva ancora undici anni. Una cover in italiano fu invece pubblicata dalla cantante francese \u00c8ve Angeli all'interno del singolo \"Je vais t'aimer\" nel 2005."}
{"id": "1620863", "revid": "1243", "url": "https://it.wikipedia.org/wiki?curid=1620863", "title": "Ferrovia Fidenza-Cremona", "text": ""}
{"id": "1620869", "revid": "210936", "url": "https://it.wikipedia.org/wiki?curid=1620869", "title": "Leurocristina", "text": ""}
{"id": "1620878", "revid": "1305887", "url": "https://it.wikipedia.org/wiki?curid=1620878", "title": "Ipponoo", "text": ""}
{"id": "1620884", "revid": "767487", "url": "https://it.wikipedia.org/wiki?curid=1620884", "title": "Dorna-Arini", "text": "Dorna-Arini \u00e8 un comune della Romania di 3.013 abitanti, ubicato nel distretto di Suceava, nella regione storica della Moldavia. \nIl comune \u00e8 formato dall'unione di 6 villaggi: Coz\u0103ne\u0219ti, Dorna-Arini, Gheorghi\u021beni (Bucovina), Ortoaia, Rusca, Sun\u0103tori.\nLa sede comunale si trova nell'abitato di Coz\u0103ne\u015fti."}
{"id": "1620886", "revid": "86343", "url": "https://it.wikipedia.org/wiki?curid=1620886", "title": "Dorna Arini", "text": ""}
{"id": "1620889", "revid": "2056951", "url": "https://it.wikipedia.org/wiki?curid=1620889", "title": "Pezzo (Villa San Giovanni)", "text": "Pezzo (\"U Pezzu\" in dialetto reggino) \u00e8 una frazione del comune di Villa San Giovanni, in provincia di Reggio Calabria. Si sviluppa lungo la costa dalla fine dell'adiacente centro di Cannitello sino al porto di Villa (che assicura i collegamenti con la Sicilia) e sino al centro cittadino all'interno. Il suo fulcro \u00e8 l'omonima Punta Pezzo, il punto pi\u00f9 prossimo alla sponda siciliana dello Stretto di Messina, dove si trova il nucleo pi\u00f9 antico del quartiere e il \"Santuario di Maria Santissima delle Grazie\".\nZona marginale e periferica sino ai primi anni ottanta, essendo allora poco popolato ed abitato per lo pi\u00f9 da famiglie di pescatori, in due decenni si \u00e8 espanso sino a raggiungere il centro cittadino ed a divenire il quartiere pi\u00f9 popoloso di Villa San Giovanni.\nIl borgo nei dintorni della chiesa mantiene ancora oggi il suo aspetto marinaro, con le tante imbarcazioni da pesca ormeggiate lungo il lungomare villese, da cui si gode di una amplissima vista sullo Stretto.\nStoria.\nIl sito dell'attuale quartiere di Pezzo corrisponderebbe all'antico \"Capo Cenide\" e sarebbe prossimo a quello della Colonna Reggina, punto del \"Trajectum Siciliae\" (passaggio per la Sicilia) sin dall'antichit\u00e0, esistente gi\u00e0 all'epoca delle guerre puniche. La zona, secondo gli sudi dello storico villese Luigi Nostro, sarebbe stata caratterizzata verosimilmente dalla presenza di un centro abitato, il quale ebbe fine probabilmente nel V secolo, distrutto da popolazione barbariche giunte sino allo Stretto, forse nel 412 dallo stesso Alarico, il quale assedi\u00f2 Reggio e torn\u00f2 poi indietro, trovando la morte a Cosenza.\nNegli anni immediatamente successivi la fine dell'Impero Romano d'Occidente, proprio presso Pezzo sorse il nuovo insediamento di \"Cene\", che pero fu abbandonato anche questo fra l'850 e l'870, a causa delle incursioni saracene. I suoi abitanti fondarono \"Cenisio\" nell'entroterra pre-aspromontano: tale centro lungo il medioevo cambi\u00f2 il suo nome in \"Fiumara di Muro\" o \"dei Mori\", l'attuale Fiumara. La denominazione della zona come \"Pezzo\" risale almeno al XVII secolo: infatti nell\"'Atlas Novus Itali\u00e6\", atlante olandese del 1655, la contrada \u00e8 indicata come \"Torre del Pezzolo\". Il toponimo \"Torre\" \u00e8 dovuto, con ogni probabilit\u00e0, alla presenza di una torretta di avvistamento contro incursioni nemiche o piratesche, costruita dalla \"Signoria di Fiumara\" nel XVI secolo.\nIl Santuario di Maria Santissima delle Grazie.\nPresso Punta Pezzo, nell'antico rione di pescatori, si trova il \"Santuario di Maria Santissima delle Grazie\", centro devozionale conosciuto a livello locale.\nUna chiesa dedicata alla Madonna delle Grazie \u00e8 stata sempre presente a Pezzo sin dal XVIII secolo, ma l'attuale tempio (risalente agli anni cinquanta) \u00e8 stato eretto a parrocchia soltanto il 4 giugno 1982 da mons. Aurelio Sorrentino. Sin dal XVIII secolo si attribuivano miracoli e guarigioni alla Madonna delle Grazie di Pezzo ed altri le sono stati attribuiti nel XX secolo. Si celebra la festa il 2 luglio, data in cui accorrono a Pezzo numerosi fedeli dai paesi limitrofi e anche dalla vicina Messina e dal suo circondario. Recentemente \u00e8 stata proclamata \"santuario regionale\" da mons. Vittorio Mondello, arcivescovo di Reggio Calabria-Bova."}
{"id": "1620891", "revid": "767487", "url": "https://it.wikipedia.org/wiki?curid=1620891", "title": "Tokyo Blade", "text": "I Tokyo Blade sono un gruppo heavy metal britannico fondato nel 1982 a Salisbury.\nBiografia.\nLe origini: da Killer a Tokyo Blade (1981-1983).\nI Tokyo Blade traggono le loro origini dai Killer, provenienti da Salisbury (comune del Wiltshire, contea dell'Inghilterra meridionale). Tale gruppo musicale era stato fondato nel 1981 da Andy Boulton e Andy Robbins (rispettivamente chitarrista e bassista) ed includeva il cantante Alan Marsh, il batterista Steve Pierce e il secondo chitarrista Ray Dismore.\nRitenendo il proprio nome troppo comune nell'ambiente musicale, i Killer (che avevano intanto registrato un demo di sei brani) decisero di adottare la denominazione di Genghis Khan. Mantenendo invariata la formazione, il gruppo autoprodusse un EP intitolato \"Double Dealin'\", contenente alcuni brani (tra cui \"If Heaven is Hell\" e \"Midnight Rendezvous\") che di l\u00ec a poco saranno inclusi nelle successive uscite discografiche.\nAl termine delle registrazioni del disco avvenne un secondo cambio di nome del gruppo: a causa delle lamentele di una band omonima, i Genghis Khan decisero di adottare definitivamente il nome di Tokyo Blade. A tale avvenimento coincise tra l'altro il primo avvicendamento nella formazione, con il chitarrista Ray Dismore sostituito da John Wiggins (gi\u00e0 chitarrista dei Lone Wolf e dei Deep Machine).\nLa scalata verso il successo (1983-1985).\nDopo la pubblicazione di due singoli (\"2nd Cut\" e \"If Heaven is Hell\", ricavati dalle copie rimaste dell'EP \"Double Dealin'\"), i Tokyo Blade sottoscrissero un contratto con l'etichetta Powerstation Records, che alla fine del 1983 pubblic\u00f2 l'esordio discografico del gruppo, intitolato \"Tokyo Blade\" e in parte costituito da brani gi\u00e0 pubblicati nei singoli precedenti.\nAll'uscita del disco segu\u00ec un tour per diversi festival europei, in cui si esibirono sia come \"headliners\", sia come spalla a gruppi come Venom e Metallica. A quel periodo risal\u00ec inoltre la pubblicazione di diversi EP, tra cui \"Midnight Rendezvous\", il cui contenuto (mutuato da \"Double Dealin'\") sar\u00e0 incluso in un omonimo LP destinato alla vendita nel mercato statunitense.\nSubito dopo la conclusione del tour, i Tokyo Blade (che nel frattempo avevano visto l'avvicendarsi di Robbins con Andy Wrighton, gi\u00e0 bassista dei Deep Machine) diedero avvio alla realizzazione del secondo album: tuttavia, quando le registrazioni erano quasi giunte a completamento, Alan Marsh abbandon\u00f2 i Tokyo Blade dietro pressioni della casa discografica. Dopo aver tentato di audizionare Jon Deverill dei Tygers of Pan Tang, il gruppo assunse il giovane cantante Vic Wright che registr\u00f2 nuovamente tutte le parti vocali dell'album, pubblicato con il titolo \"Night of the Blade\".\nDopo l'uscita dell'album, il gruppo continu\u00f2 la loro attivit\u00e0 live partecipando a festival che li vedeva come spalla a Ozzy Osbourne, Dio, Scorpions e Blue \u00d6yster Cult. Nel corso del tour, il gruppo registr\u00f2 inoltre il terzo album, intitolato \"Blackhearts and Jaded Spades\" e caratterizzato da sonorit\u00e0 pi\u00f9 melodiche nel tentativo di conquistare una pi\u00f9 ampia parte di pubblico.\nLo scioglimento e i tentativi di rilancio (1985-1989).\nGli esiti di vendita del disco, contrariamente alle aspettative del gruppo, si tradussero in un fallimento che convinse Wright (gi\u00e0 da tempo compromesso nei rapporti con Boulton) ad abbandonare la band per trasferirsi negli Stati Uniti (dove fond\u00f2 i Johnny Crash dopo aver fallito un provino con gli L.A. Guns). Tale avvenimento decret\u00f2 in pratica lo scioglimento del gruppo che, dopo aver tentato di proseguire con alcuni cantanti (tra cui Carl Sentance dei Persian Risk), vide nel 1986 l'allontanamento di tutti i membri (con Pierce e Wrighton che si unirono agli Shogun di Alan Marsh e Wiggins che entr\u00f2 nei Battlezone di Paul Di'Anno).\nIntenzionato a mantenere in vita il gruppo, Boulton ricostitu\u00ec la formazione includendovi il cantante Pete Zito, il batterista Alex Lee e il bassista Andy Catlin (sostituito in seguito da Chris Stover): assicuratosi la collaborazione di un'etichetta tedesca, il gruppo (sotto il nome \"Andy Boulton's Tokyo Blade\") pubblic\u00f2 nel 1987 \"Ain't Misbehavin\"' (caratterizzato da sonorit\u00e0 vicine all'hair metal), seguito da un tour in cui i Tokyo Blade parteciparono come spalla dei Black Sabbath.\nSciolto nuovamente il gruppo, il nome Tokyo Blade rimase in vita fino al 1989 grazie alla collaborazione di Boulton con alcuni membri del gruppo tedesco The Dead Ballerinas, da cui proviene tra l'altro gran parte del materiale utilizzato per la registrazione del disco \"No Remorse a.k.a. The Eye of the Storm\" (caratterizzato da sonorit\u00e0 ancora pi\u00f9 melodiche del precedente e pubblicato negli Stati Uniti con il semplice nome \"No Remorse\").\nMr. Ice e la prima reunion (1990-1997).\nDopo lo scioglimento del gruppo, avvenuto nel 1990, Boulton fond\u00f2 assieme a Marsh un gruppo chiamato Mr. Ice: adottato il nome Tokyo Blade per ragioni commerciali, pubblic\u00f2 nel 1993 l'EP \"Have an Ice Day\", ma si sciolse subito dopo un tour di supporto agli Uriah Heep. Dopo un anno di inattivit\u00e0 (durante il quale alcuni membri fondarono una band chiamata Pumphouse, che registr\u00f2 alcuni brani inclusi in un album pubblicato nel 1998 con il nome di Tokyo Blade), il gruppo si riun\u00ec nuovamente includendo nella formazione John Wiggins: fu pubblicato nel 1995 \"Burning Down Paradise\", ma al termine del relativo tour di supporto, la band si sciolse definitivamente.\nSeconda reunion (dal 2008).\nNel gennaio 2008, dopo oltre dieci anni di inattivit\u00e0, fu annunciata la rifondazione del gruppo: la nuova formazione, che vedeva Boulton affiancato da musicisti provenienti da gruppi statunitensi come gli Overloaded e gli Arrest, effettu\u00f2 una tourn\u00e9e partecipando ad eventi a tema (tra cui il festival \"Keep It True\" di W\u00fcrzburg, la cui esibizione fu registrata e pubblicata con il titolo \"Live in Germany\" sia come album, sia come video) e arriv\u00f2 a pianificare un tour da effettuarsi in Europa tra l'ottobre e il novembre 2009.\nNonostante i buoni propositi, ventilati da un possibile ritorno in studio, nel novembre 2009 avvenne la dismissione dell'intera formazione del gruppo, prontamente ricostruita da Boulton reintegrando Wiggins, Pierce e Wrighton. Avvalendosi del produttore Chris Tsangarides, i Tokyo Blade iniziarono subito a registrare del materiale per il decimo album in studio, completandolo dopo l'assunzione, nel luglio 2010, del cantante tedesco Nicolaj Ruhnow in sostituzione di Gillen. L'album, intitolato \"Thousand Men Strong\" e caratterizzato da sonorit\u00e0 molto vicine a quelle degli esordi, usc\u00ec il 18 marzo 2011."}
{"id": "1620894", "revid": "767487", "url": "https://it.wikipedia.org/wiki?curid=1620894", "title": "Dorne\u0219ti", "text": "Dorne\u0219ti \u00e8 un comune della Romania di 4.503 abitanti, ubicato nel distretto di Suceava, nella regione storica della Bucovina. \nIl comune \u00e8 formato dall'unione di 2 villaggi: Dorne\u0219ti e Iaz."}
{"id": "1620896", "revid": "287204", "url": "https://it.wikipedia.org/wiki?curid=1620896", "title": "Dornesti", "text": ""}
{"id": "1620899", "revid": "118563112", "url": "https://it.wikipedia.org/wiki?curid=1620899", "title": "Dr\u0103gu\u0219eni (Suceava)", "text": "Dr\u0103gu\u0219eni \u00e8 un comune della Romania di 2.635 abitanti, ubicato nel distretto di Suceava, nella regione storica della Moldavia. \nIl comune \u00e8 formato dall'unione di 3 villaggi: Bro\u0219teni, Dr\u0103gu\u0219eni, Gara Leu."}
{"id": "1620901", "revid": "1543377", "url": "https://it.wikipedia.org/wiki?curid=1620901", "title": "Convocazioni per il campionato europeo di calcio 1992", "text": "Elenco dei giocatori convocati da ciascuna Nazionale partecipante agli Europei di calcio 1992.\nGruppo A.\nDanimarca.\nAllenatore: Richard M\u00f8ller-Nielsen\nFrancia.\nAllenatore: Michel Platini\nInghilterra.\nAllenatore: Graham Taylor\nSvezia.\nAllenatore: Tommy Svensson\nGruppo B.\nCSI.\nAllenatore: Anatoli Byshovets\nGermania.\nAllenatore: Berti Vogts\nPaesi Bassi.\nAllenatore: Rinus Michels\nScozia.\nAllenatore: Andy Roxburgh"}
{"id": "1620909", "revid": "767487", "url": "https://it.wikipedia.org/wiki?curid=1620909", "title": "Dumbr\u0103veni (Suceava)", "text": "Dumbr\u0103veni \u00e8 un comune della Romania di 8.911 abitanti, ubicato nel distretto di Suceava, nella regione storica della Moldavia. \nIl comune \u00e8 formato dall'unione di 2 villaggi: Dumbr\u0103veni e S\u0103l\u0103geni."}
{"id": "1620912", "revid": "320578", "url": "https://it.wikipedia.org/wiki?curid=1620912", "title": "Igor Korneev", "text": ""}
{"id": "1620913", "revid": "84184", "url": "https://it.wikipedia.org/wiki?curid=1620913", "title": "Cesari", "text": ""}
{"id": "1620916", "revid": "1745361", "url": "https://it.wikipedia.org/wiki?curid=1620916", "title": "Leito", "text": "Nella mitologia greca, Leito era il nome di uno dei figli di Alettore, mentre secondo altre leggende i suoi genitori erano Lacrito e Teobula. Secondo altre versioni, egli sarebbe nato da Gea, la Terra, e sarebbe dunque fratello dei Giganti.\nIl mito.\nQuando Paride figlio di Priamo re di Troia prese con s\u00e9 Elena moglie di Menelao, scoppi\u00f2 una guerra fra la Grecia e i troiani. Fra i tanti eroi che risposero all'appello del fratello di Agamennone vi era Leito. Nel catalogo delle navi, chiamato anche Boiotia lo troviamo a capo dei beoti. Durante la guerra si distinse in pi\u00f9 occasioni, ad esempio riusc\u00ec a uccidere un avversario forte come Filaco, esortava il proprio esercito quando il timore di non riuscire a vincere la lunga guerra si faceva strada. Leito non aveva paura di sfidare avversari forti come Ettore, anzi fu uno dei pochi a cavarsela in uno scontro con lui venendo ferito alla mano, rimanendo vivo nella confusa battaglia fra Ettore e Idomeneo.\nLa ferita riportata per mano dell'eroe troiano si rivel\u00f2 seria per il giovane beota, il quale fu costretto ad abbandonare la guerra contro Troia e a tornare in patria, portando con s\u00e9 le ceneri di Arcesilao, suo sfortunato compagno, morto per mano di Ettore.\nFu l'unico dei condottieri beoti a sopravvivere alla guerra di Troia: Tersandro, Clonio, Protoenore, Arcesilao e Peneleo morirono tutti infatti durante i combattimenti (ma per Virgilio anche Tersandro rimpatri\u00f2).\nSecondo una tradizione, Leito mor\u00ec in una circostanza davvero singolare, a causa di un grosso coltello caduto da un albero all'ombra del quale egli si era sdraiato: l'arma si abbatt\u00e9 su di lui, decapitandolo.\nLeito figlio di Alettore.\nUno dei figli di Alettore che partecip\u00f2 senza distinguersi, secondo Pseudo-Apollodoro, alle imprese degli Argonauti per la conquista del vello d'oro."}
{"id": "1620918", "revid": "767487", "url": "https://it.wikipedia.org/wiki?curid=1620918", "title": "F\u00e2nt\u00e2na Mare", "text": "F\u00e2nt\u00e2na Mare \u00e8 un comune della Romania di 2.672 abitanti, ubicato nel distretto di Suceava, nella regione storica della Moldavia. \nIl comune \u00e8 formato dall'unione di 4 villaggi: Cotu B\u0103ii, F\u00e2nt\u00e2na Mare, Praxia, Sp\u0103t\u0103re\u0219ti.\nF\u00e2nt\u00e2na Mare \u00e8 divenuto comune autonomo nel 2003, staccandosi dal comune di Vadu Moldovei."}
{"id": "1620919", "revid": "287204", "url": "https://it.wikipedia.org/wiki?curid=1620919", "title": "Fantana Mare", "text": ""}
{"id": "1620925", "revid": "767487", "url": "https://it.wikipedia.org/wiki?curid=1620925", "title": "Vadu Moldovei", "text": "Vadu Moldovei \u00e8 un comune della Romania di 4.617 abitanti, ubicato nel distretto di Suceava, nella regione storica della Moldavia. \nIl comune \u00e8 formato dall'unione di 8 villaggi: C\u0103m\u00eerzani, Ciumule\u0219ti, Dumbr\u0103vi\u021ba, Ioneasa, Mesteceni, Movileni, Nigote\u0219ti, Vadu Moldovei.\nNel 2003 si sono staccati da Vadu Moldovei i villaggi di Cotu B\u0103ii, F\u00e2nt\u00e2na Mare, Praxia e Sp\u0103t\u0103re\u015fti, andati a formare il comune di F\u00e2nt\u00e2na Mare."}
{"id": "1620927", "revid": "152491", "url": "https://it.wikipedia.org/wiki?curid=1620927", "title": "RIM-161 Standard Missile SM-3", "text": ""}
{"id": "1620930", "revid": "436907", "url": "https://it.wikipedia.org/wiki?curid=1620930", "title": "Adesso tu/Un nuovo amore", "text": "Adesso tu/Un nuovo amore \u00e8 un singolo del cantante italiano Eros Ramazzotti, pubblicato nel 1986.\nFu il singolo di lancio del secondo album dell'artista, \"Nuovi eroi\".\n\"Adesso tu\" \u00e8 una canzone scritta da Ramazzotti, Piero Cassano ed Adelio Cogliati, interpretata dal cantante romano al Festival di Sanremo 1986, dove conquist\u00f2 la vittoria.\nSuccessivamente verr\u00e0 inserita nell'antologia \"Eros\" del 1997, in una nuova versione, ed \"E\u00b2\" del 2007, con gli arrangiamenti del maestro Gian Piero Reverberi e della London Session Orchestra.\nTracce.\n7\" singolo (DDD A 6918)\nLato A\nLato B\nRiferimenti nella cultura di massa.\nNel 2010 il brano \u00e8 stato ripreso da Marracash e Giusy Ferreri nel singolo \"Rivincita\", che contiene un estratto del testo. Il rapper ha affermato di aver voluto cos\u00ec citare la musica italiana che lo ha segnato e che oggi non esiste pi\u00f9."}
{"id": "1620931", "revid": "1833487", "url": "https://it.wikipedia.org/wiki?curid=1620931", "title": "Gino e l'Alfetta", "text": "Gino e l'Alfetta \u00e8 una canzone di Daniele Silvestri, terzo singolo estratto dall'album \"Il latitante\", pubblicato ed uscito nei negozi nell'estate 2007. Il brano ha avuto una considerevole programmazione radiofonica ed ha fatto molto discutere di s\u00e9 per via dell'argomento toccato. Nonostante ci\u00f2, le vendite del disco nei negozi si sono rivelate tutto sommato deludenti, ed il brano ha fallito persino l'obiettivo di entrare nella top 20.\nIl brano.\nIl tema della canzone \u00e8, seppur trattato con molta leggerezza, l'omosessualit\u00e0, come \u00e8 ovviamente intuibile dal ritornello del brano, vista dal punto di vista di un uomo che pur essendo sposato o comunque pur avendo una compagna (\"Maria\"), preferisce la compagnia di un uomo (il \"Gino\" del titolo), perch\u00e9 di lui \"si fida un po' di pi\u00f9\".\n\"Gino e l'Alfetta\" \u00e8 stato adottato come inno ufficiale del Gay Pride 2007 tenutosi a Roma.\nIl video.\nIl video di \"Gino e l'Alfetta\" \u00e8 stato girato dal regista italiano Alex Infascelli, e vede protagonisti oltre a Silvestri, i due attori Valerio Mastandrea e Daniele Liotti. Mastandrea e Liotti sono due colleghi. I due sono poliziotti in borghese e fanno \"servizio\" su auto civetta (una Alfa Romeo Alfetta, per l'appunto). Mastandrea vive l'intimo, iniziale, disagio di chi si rende conto di avere attrazioni omosessuali. Nel suo caso proprio per il collega, con il quale condivide gran parte della giornata. L'Alfetta viene rubata da Silvestri. I due poliziotti lo rintracciano al Gay Pride di Roma, (vengono mostrate scene reali girate durante il Gay Pride 2007). Qui Mastandrea esterna la sua celata condizione, con un gesto banale ma significativo, sotto lo sguardo attonito di Liotti."}
{"id": "1620933", "revid": "1305772", "url": "https://it.wikipedia.org/wiki?curid=1620933", "title": "Lubrano", "text": ""}
{"id": "1620935", "revid": "287204", "url": "https://it.wikipedia.org/wiki?curid=1620935", "title": "Arape\u00ed", "text": "Arape\u00ed \u00e8 un comune del Brasile nello Stato di San Paolo, parte della mesoregione della Vale do Para\u00edba Paulista e della microregione di Bananal."}
{"id": "1620937", "revid": "767487", "url": "https://it.wikipedia.org/wiki?curid=1620937", "title": "F\u00e2nt\u00e2nele (Suceava)", "text": "F\u00e2nt\u00e2nele \u00e8 un comune della Romania di 4.915 abitanti, ubicato nel distretto di Suceava, nella regione storica della Moldavia. \nIl comune \u00e8 formato dall'unione di 5 villaggi: B\u0103ne\u0219ti, Cotu Dobei, F\u00e2nt\u00e2nele, Slobozia Sucevei, Stamate."}
{"id": "1620941", "revid": "287204", "url": "https://it.wikipedia.org/wiki?curid=1620941", "title": "Areias", "text": "Areias \u00e8 un comune del Brasile nello Stato di San Paolo, parte della mesoregione della Vale do Para\u00edba Paulista e della microregione di Bananal."}
{"id": "1620943", "revid": "1494169", "url": "https://it.wikipedia.org/wiki?curid=1620943", "title": "Mannoia (disambigua)", "text": ""}
{"id": "1620944", "revid": "1305772", "url": "https://it.wikipedia.org/wiki?curid=1620944", "title": "Bananal", "text": "Bananal \u00e8 un comune del Brasile nello Stato di San Paolo, parte della mesoregione della Vale do Para\u00edba Paulista e della microregione di Bananal."}
{"id": "1620946", "revid": "287204", "url": "https://it.wikipedia.org/wiki?curid=1620946", "title": "S\u00e3o Jos\u00e9 do Barreiro", "text": "S\u00e3o Jos\u00e9 do Barreiro \u00e8 un comune del Brasile nello Stato di San Paolo, parte della mesoregione della Vale do Para\u00edba Paulista e della microregione di Bananal."}
{"id": "1620949", "revid": "287204", "url": "https://it.wikipedia.org/wiki?curid=1620949", "title": "Silveiras", "text": "Silveiras \u00e8 un comune del Brasile nello Stato di San Paolo, parte della mesoregione della Vale do Para\u00edba Paulista e della microregione di Bananal."}
{"id": "1620954", "revid": "287204", "url": "https://it.wikipedia.org/wiki?curid=1620954", "title": "Barretos", "text": "Barretos \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione di Barretos."}
{"id": "1620957", "revid": "287204", "url": "https://it.wikipedia.org/wiki?curid=1620957", "title": "Colina (Brasile)", "text": "Colina \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione di Barretos.\nStoria.\nLa nascita di questa cittadina si deve al colonnello Jos\u00e9 Ven\u00e2ncio Dias, proprietario delle terre che diedero origine al comune. La \"Fazenda Colina\" era divisa in tre parti: Baixada, l'attuale centro della cittadina, Baixadinha e Caba\u00e7as.\nNel 1917 fu creato il Distretto di Colina e con la legge n\u00ba 2096 del 24 dicembre 1925 fu creato il municipio, che fu ufficialmente inaugurato il 21 aprile del 1926.\nEconomia.\nLa citt\u00e0 si \u00e8 espansa grazie alla coltivazione del caff\u00e8 e all'allevamento ovino. Oggi, invece, Colina \u00e8 chiamata \"Capital Nacional do Cavalo\", per i numerosi allevamenti equini e per la \"Festa do cavalo\" che si tiene ogni mese di giugno."}
{"id": "1620958", "revid": "1573940", "url": "https://it.wikipedia.org/wiki?curid=1620958", "title": "Chiesa di San Francesco di Paola (Gubbio)", "text": "La chiesa di San Francesco di Paola \u00e8 la chiesa parrocchiale della frazione di Casamorcia (Gubbio). Dal 1986 la parrocchia \u00e8 intitolata a Nostra Signora del Sacro Cuore.\nSorse nel XVIII secolo al posto di una precedente piccola chiesa di origine medioevale, divenuta oggetto di pellegrinaggio dopo un miracolo attribuito a san Francesco di Paola compiuto nel 1729. La chiesa originaria venne parzialmente demolita e sostituita da un edificio di maggiori dimensioni, realizzato con le offerte dei fedeli ad opera del mastro Domenico di Ragione. La nuova chiesa venne dedicata a Maria Santissima Assunta e a San Francesco di Paola e fu consacrata il 22 dicembre dello stesso anno. Vi si trovavano tre altari, dedicati all'Immacolata Concezione, alla Madonna del Rosario e a sant'Antonio da Padova: il primo ospitava anche l'immagine del santo titolare ritenuta miracolosa.\nLa chiesa si presenta a navata unica, coperta con capriate lignee. In origine era stata coperta da una volta a botte, demolita tra il 1890 e il 1892\nAltri lavori furono eseguiti negli anni cinquanta (un nuovo altare in marmo, eseguito nel 1955 e in seguito smantellato dopo le riforme liturgiche conciliari e una ripavimentazione nel 1957). Dei restauri furono eseguiti nel 1984."}
{"id": "1620959", "revid": "122949184", "url": "https://it.wikipedia.org/wiki?curid=1620959", "title": "Aseo", "text": "Nella mitologia greca, Aseo era uno dei combattenti greci che si distinse nella guerra di Troia.\nIl mito.\nQuando Paride, uno dei tanti figli di Priamo re di Troia prese con s\u00e9 Elena moglie di Menelao dalla Grecia fuggendo, scoppi\u00f2 una guerra fra i due popoli. Fra i tanti eroi che risposero all'appello del fratello di Agamennone c'era Aseo, un fiero combattente greco. \nEttore nel corso dei tanti anni di guerra fu aiutato da Apollo e Zeus, il secondo un giorno gli diede un consiglio per poter vincere una battaglia: di aspettare che Agamennone si ritirasse dal campo, quando questo avvenne il prode troiano scese in battaglia contro i nemici. Aseo fu il primo fra i tanti greci ad affrontare il domatore di cavalli quel giorno, ma la lotta fu breve e lui il primo a morire."}
{"id": "1620960", "revid": "287204", "url": "https://it.wikipedia.org/wiki?curid=1620960", "title": "Col\u00f4mbia", "text": "Col\u00f4mbia \u00e8 un comune del Brasile nello Stato di San Paolo, parte della mesoregione di Ribeir\u00e3o Preto e della microregione di Barretos."}
{"id": "1620961", "revid": "14313561", "url": "https://it.wikipedia.org/wiki?curid=1620961", "title": "Wham", "text": ""}
{"id": "1620966", "revid": "125016323", "url": "https://it.wikipedia.org/wiki?curid=1620966", "title": "Chiesa di San Giorgio in Braida", "text": "La chiesa di San Giorgio in Braida \u00e8 un luogo di culto cattolico di Verona, situato nel quartiere di Veronetta tra l'Adige (a sud) e Borgo Trento (Verona) (a nord). La sua origine si deve a Pietro Cadalo, futuro antipapa, che nel 1046 decise di alienare alcuni suoi beni per edificare un monastero benedettino sotto il controllo del vescovo di Verona. Tra il XII e il XIII secolo, il monastero visse un periodo di grande prosperit\u00e0 sia economica che spirituale. Del primo antico edificio romanico, probabilmente riedificato a seguito del terribile terremoto del 1117, rimangono flebili tracce, come la base del campanile visibile nella parete sinistra. Dopo un periodo di decadenza sotto i Della Scala, nel 1442 il complesso pass\u00f2 alla congregazione di San Giorgio in Alga la quale inizi\u00f2 la costruzione dell'odierno edificio rinascimentale. Soppressa la congregazione, nel 1669 venne venduto alle monache di santa Maria in Reggio per finanziare la guerra di Candia. Con la chiusura del convento nel 1807 venne meno anche la stessa parrocchia di San Giorgio che assunse il ruolo di oratorio dipendente da Santo Stefano. Sotto la dominazione austriaca, con l'edificazione delle nuove fortificazioni del 1837, gran parte del complesso venne demolito. Il 2 marzo 1874 San Giorgio in Braida torn\u00f2 ad essere una parrocchia autonoma, mentre nel 1938 venne sottoposto ad un ciclo di interventi di restauro che portarono alla parziale ricostruzione del chiostro cinquecentesco.\nNon si sa con certezza chi sia l'architetto che progett\u00f2 il complesso, tuttavia Francesco da Castello \u00e8 il pi\u00f9 accreditato. In molti riconoscono un contributo anche di Paolo Farinati per quanto concerne l'ideazione della facciata mentre al celebre architetto veronese Michele Sanmicheli si deve la costruzione della maestosa cupola e la concezione del campanile, poi continuato ma non finito dal parente e discepolo Bernardino Brugnoli. Gli spazi interni della chiesa sono organizzati in un'unica navata su cui si aprono otto cappelle laterali, quattro su ciascun lato; in ognuna vi \u00e8 un altare in marmo bianco con alzata in legno. Tra la navata e il presbiterio, raggiungibile attraverso una balaustra, vi \u00e8 un transetto appena accennato sovrastato dalla cupola.\nMolti osservatori, tra cui Scipione Maffei e Goethe, elogiarono le numerose opere d'arte rinascimentale che qui sono custodite. Le cappella laterali sono impreziosite da lavori di artisti quali Giovan Francesco Caroto, Felice Brusasorzi, Pasquale Ottino, Girolamo dai Libri, Sigismondo de Stefani, Francesco Montemezzano, mentre sotto la cantoria \u00e8 posta \"Madonna in Gloria\" del Moretto. Sopra la porta maggiore \u00e8 collocato un \"Battesimo di Cristo\" del Tintoretto mentre per il presbiterio Paolo Farinati e Domenico Brusasorzi dipinsero, rispettivamente, le due gradi tele della \"Moltiplicazione dei pani\" e \"La manna nel deserto\". Appesa nel catino absidale vi \u00e8 il \"Martirio di San Giorgio\", opera del 1564 di Paolo Veronese.\nOrigine del nome \"in Braida\".\nLa localit\u00e0 ove sorge la chiesa era una volta chiamata \"prato dominico\" (letteralmente in italiano: \"prato del fisco\") o \"pradonego\", essendo periferica rispetto alla citt\u00e0 di Verona e posta fuori dalle mura. Il termine \"braida\" dunque origina dal termine in lingua tedesca \"brei\" o \"breit\" (in longobardo) che significa \"prato recintato\". Al tempo in cui il monastero venne fondato, le zone di prato limitrofe alle mura cittadine ma esterne, erano conosciute come \"braide\".\nStoria.\nOrigine.\nLe origini della chiesa di San Giorgio in Braida risalgono al medioevo. I primi documenti che si dispongono al riguardo si trovano oggi conservati negli archivi della parrocchia di San Giorgio, in quella di Santo Stefano e nel fondo della Cancelleria della Nunziatura Veneta presso l'Archivio Segreto Vaticano. Anche se alcuni storici ritengono che gi\u00e0 nel 780 in questo luogo sorgesse un monastero in cui risiedeva un gruppo di monache, la sua nascita certa viene collocata nel 1046 quando il nobile veronese Pietro Cadalo, allora neoeletto vescovo di Parma e successivamente antipapa, decise di fondare nella propria citt\u00e0 natale, a proprie spese, un monastero benedettino dedicato a San Giorgio. La scelta del luogo ove edificarlo cadde su un terreno \"in prato domjic\" posto fuori dalle mura romane, alla sinistra dell'Adige ovvero su lato opposto della cattedrale. L'atto di acquisto del terreno, con la relativa permuta di alcuni possedimenti, venne redatto il 23 aprile; il giorno successivo Cadalo dispose inoltre di destinare altri suoi beni, pur mantenendone l'usufrutto a vita, per la costruzione e la dotazione del monastero che dovr\u00e0 poi essere messo sotto la giurisdizione del vescovo di Verona. Nel 1052 l'imperatore Enrico III concesse, grazie all'intercessione della moglie Agnese di Poitou, la sua protezione personale al monastero.\nGli anni della prosperit\u00e0 e l'edificio romanico.\nI documenti superstiti raccontano che nel 1077 il monastero ospitava una comunit\u00e0 di sacerdoti, una \"schola e plebe Sancti Georgi\", che qui risiedeva con a fianco una di monache. A quel tempo la chiesa di San giorgio poteva vantare il titolo di pieve, un riconoscimento che mantenne per poco. Infatti, nel 1112 questa situazione termin\u00f2 a seguito della decisione del vescovo Uberto di sciogliere entrambe le comunit\u00e0 per affidare il complesso a una nuova collegiata di sacerdoti. Questa avrebbe goduto poi di una notevole reputazione, come attestano i diplomi e privilegi che ricevette nel 1123 e 1127 dal vescovo Bernardo e nel 1132 da papa Innocenzo III. Nonostante non vi siano prove certe, \u00e8 molto probabile che l'edificio di allora sia rimasto gravemente danneggiato in occasione del terremoto di Verona del 1117 che port\u00f2 distruzione in citt\u00e0 e provincia, e che quindi l'affidamento alla collegiata sia coinciso con un periodo di fervida riedificazione. Poco o nulla si sa di questo primo complesso, probabilmente in stile romanico, eccetto per le poche tracce che sono rimaste come parte del fusto del campanile, oggi visibile seppur inglobato sulla fiancata sinistra della chiesa, e una parte del muro esterno di quella che fu l'aula canonicale che permane nel chiostro cinquecentesco.\nCome gi\u00e0 accennato, il periodo di permanenza della collegiata combaci\u00f2 con anni di grande prosperit\u00e0, sia economica che spirituale, per il monastero. Nel 1121 Pellegrino ricopr\u00ec la carica di priore del monastero e con questa autorit\u00e0 adott\u00f2 la Regola di sant'Agostino. Comp\u00ec, inoltre, numerose acquisizioni di terreni in Valpolicella, in particolare nelle localit\u00e0 di Arbizzano e Novare, e fond\u00f2 un ospedale. Intorno alla met\u00e0 del XII secolo il priorato pass\u00f2 a Viviano. Negli stessi anni il monastero ricevette altri privilegi dall'imperatore Federico Barbarossa nel 1155 e dal papa Alessandro III nel 1164, oltre che attestazioni di stima personali per Viviano. Inoltre, i numerosi documenti inerenti a donazioni \"pro rimedio anima\" e contratti di \"depositum\" a favore del monastero dimostrano quanto esso godesse di un'ottima reputazione e fiducia anche da parte dei veronesi.\nNel 1177 Gerardo succedette a Viviano come priore, poi fu la volta di Domenico, di un altro Viviano nel 1218 e infine di un certo Bernardo. Fu proprio sotto quest'ultimo che avvenne all'interno della canonica del monastero un fatto eclatante: il furto di una croce d'argento che ospitava al suo interno una reliquia della Vera Croce e che solitamente veniva collocata in cima a una pertica sul carroccio del comune. Questo atto sfoci\u00f2 in tumulti che portarono alla destituzione di Bernardo e la sua sostituzione a priore con l'illegittimo Diotiguardi. Ma non fu l'unico evento nefasto di quegli anni che sconvolse i cronisti. Nel 1256, Ezzelino III da Romano comp\u00ec una strage di soldati padovani all'interno del brolo del monastero che, secondo quanto riferisce Rolandino de' Passaggeri, \u00abperirono di fame, sete, freddo, di forca, di spada di fuoco\u00bb. Il numero delle vittime di questo eccidio diverge tra una fonte e l'altra; se per Rolandino furono undicimila, il padovano Pietro Gerardo parla invece di soli circa duemila. Facendo un confronto con la popolazione padovana dell'epoca, la seconda cifra appare pi\u00f9 attendibile ma, probabilmente, furono anche di meno. In mezzo a tutti questi avvenimenti nefasti una nota positiva fu la dotazione del monastero di una biblioteca; un catalogo del XIII secolo riporta la presenza di manoscritti di diversi autori, tra cui, di Pietro Abelardo, Sant'Agostino, Sant'Ambrogio, Beda il Venerabile, San Bernardo da Chiaravalle, Isidoro di Siviglia, Prospero d'Aquitania.\nIl periodo scaligero e la decadenza.\nPreso il potere in citt\u00e0, i Della Scala fecero realizzare una nuova cinta muraria che andava a chiudere all'interno anche il monastero. Inoltre, i nuovi signori di Verona, ben consci della ricchezza del posto, imposero i propri famigliari (spesso figli illegittimi) come canonici. Alcuni di essi divennero poi anche abati, come Giuseppe della Scala (figlio illegittimo di Alberto I) a capo della congregazione nel 1284 e Aimonte della Scala nel 1353. L'invadente influsso della famiglia scaligera si ripercosse negativamente sulla vita del monastero che and\u00f2 incontro a un periodo di evidente crisi spirituale. Scomparsa la Signoria, durante la breve parentesi in cui Gian Galeazzo Visconti govern\u00f2 sulla citt\u00e0, l'edificio venne retto dal patriarca di Aquileia Philippe d'Alen\u00e7on come abate commendatario. In seguito alla dedizione di Verona a Venezia del 1409, tale carica passa al vescovo di Siena Gabriele Condulmer, il futuro papa Eugenio IV. Contestualmente termin\u00f2 l'osservanza della Regola di sant'Agostino.\nI canonici di San Giorgio in Alga e la trasformazione rinascimentale.\nIl 1442 fu un anno fondamentale per le vicissitudini del monastero: venne infatti ceduto al clero secolare dei canonici di San Giorgio in Alga una congregazione religiosa particolarmente abbiente e possidente di numerosi terreni nella provincia di Verona. In quel periodo fu abbastanza frequente l'arrivo in riva all'Adige di congreghe che si insediavano nei monasteri. Un altro esempio si ebbe nel 1443 con l'arrivo dei benedettini di Santa Giustina nel monastero dei Santi Nazaro e Celso e con l'assegnazione agli olivetani della chiesa di Santa Maria in Organo l'anno successivo. Simultaneamente all'approdo della confraternita di San Giorgio in Alga venne eletto rettore Maffeo Contarini, successivamente patriarca di Venezia. Grazie a questa ricca congregazione fu possibile l'inizio dei lavori che portarono alla trasformazione del precedente edificio nell'attuale chiesa rinascimentale; un cantiere che venne completato intorno alla met\u00e0 del XVII secolo.\nTradizionalmente, sulla base di una ricerca di archivio condotta dall'erudito veronese Giovanni Battista Biancolini, venne indicato il 1447 come data di inizio dei lavori del nuovo complesso rinascimentale. Tuttavia un documento indica che il 4 ottobre 1504 il vescovo di Famagosta e in passato vicario vescovile a Verona Mattia Ugoni pose: \u00ab\"primarium lapidem quadrangularem \u2026 in medio fundamento circuli capelle maioris fabricandae in ecclesia monasterij \u2026 manibus propriis astante populi multitudine\"\u00bb. Probabilmente alcuni lavori edilizi erano comunque gi\u00e0 iniziati da alcuni anni e, infatti, il letterato Girolamo Murari dalla Corte racconta che la fabbrica fu attiva maggiormente tra il 1480 e il 1531. In ogni caso, il grande complesso conventuale risultava gi\u00e0 esistente nel 1501 in quanto \u00e8 ben riconoscibile nella tela \"Crocifissione\" realizzata in quell'anno da Michele da Verona e oggi conservata alla pinacoteca di Brera.\nNon vi \u00e8 certezza su chi avesse avuto l'incarico di architetto anche se in molti ritengono Francesco da Castello il nome pi\u00f9 plausibile. Quasi certamente vi fu un significativo contributo a cantiere avanzato anche del celebre Michele Sanmicheli a cui si attribuisce con quasi assoluta certezza la realizzazione dello pseudo transetto (da alcuni autori semplicemente indicato come lo spazio antistante al presbiterio) e del progetto della cupola, terminata poi quest'ultima dal cugino Paolo. Per quanto riguarda la facciata \u00e8 stato ipotizzato che sia il frutto di un'idea del pittore e architetto veronese Paolo Farinati.\nLe date di completamente della chiesa si possono desumere da una lapide posta sopra la porta che collega il chiostro alla chiesa, dove sono riportate le date di consacrazione degli altari. Qui \u00e8 infatti riportato che nel 1536 il vescovo di Verona Gian Matteo Giberti consacr\u00f2 tre altari, poi successivamente rimossi, mentre sette anni pi\u00f9 tardi il vescovo greco di Cheronea Dionisio bened\u00ec gli altri nove compreso quello maggiore. \u00c8 quindi plausibile collocare la fine dei lavori della chiesa, seppur ancora priva di cupola, entro il 1536. Il presbiterio e la cupola vennero terminati, invece, prima del 1543. Il pavimento inizi\u00f2 ad essere messo in posa a partire dal 1557, nello steso anno in cui Sanmicheli concepiva l'idea del campanile, simile nell'impostazione di quello realizzato per il duomo. Venne poi iniziato alcuni anni pi\u00f9 tardi da Bernardino Brugnoli, seppur mai completato.\nIl 6 dicembre 1668, con il breve apostolico \"Agri Dominci curae\", papa Clemente XI soppresse la congregazione di San Giorgio in Alga. Il Biancolini riporta che i beni rimasti furono messi in vendita all'asta pubblica affinch\u00e9 la Serenissima potesse finanziare la guerra di Candia intrapresa contro l'impero ottomano. Il complesso monasteriale venne dunque acquistato dalle monache di santa Maria in Reggio per la somma di 10.500 ducati. Durante la permanenza della monache venne portata a termine l'impresa edificatoria del complesso con la realizzazione della canonica, su progetto dell'architetto Luigi Trezza, e con il completamento della facciata. Furono, inoltre, restaurati l'organo a canne e compiuti altri lavori minori.\nDa Napoleone a oggi.\nLe monache rimasero a San Giorgio per quasi un secolo e mezzo, ovvero fino a quando Napoleone non fece sopprimere il convento. Anche la stessa parrocchia segu\u00ec, nel 1807, la stessa sorte diventando un oratorio dipendente da Santo Stefano. Nel 1837 durante la dominazione austriaca, gran parte del monastero, oramai abbandonato e pericolante, venne abbattuto anche per far posto alle nuove fortificazioni che andavano a cingere la citt\u00e0. In particolare, venne abbattuto il chiostro quattrocentesco (un braccio incastonato nel muro orientale ne conserva una testimonianza visibile) e il corpo rivolto verso l'Adige.\nIl 2 marzo 1874, in seguito a una decisione della Santa Sede, San Giorgio in Braida torn\u00f2 a funzionare come una parrocchia autonoma e il 28 ottobre dello stesso anno don Ferdinando Guella venne nominato primo parroco. Nel 1938 vennero eseguiti degli interventi di restauro sotto la supervisione di Alfredo Barbacci che portarono alla parziale ricostruzione del chiostro cinquecentesco.\nDescrizione.\nEsterno.\nFacciata.\nLa facciata \u00e8 una delle ultime parti del complesso realizzate durante i lavori voluti dai canonici di San Giorgio in Alga. Non si conosce con certezza l'architetto, nel tempo sono stati fatti diversi nomi che vanno da Jacopo Sansovino a Vincenzo Scamozzi a Michele Sanmicheli. La maggior parte degli autori ipotizza che almeno l'impostazione generale sia attribuibile a Bernardino Brugnoli ma \u00e8 altres\u00ec probabile un intervento successivo anche di Paolo Farinati, celebre pittore veronese talvolta impegnato anche come architetto.\nDi aspetto prettamente rinascimentale con alcuni elementi di architettura barocca, pu\u00f2 essere divisa in due ordini architettonici. Quello inferiore, risalente al XVI secolo, appare di maggior pregio ed \u00e8 arricchito dalla presenza di pilastri di ordine ionico. L'ordine superiore \u00e8 invece pi\u00f9 tardo, probabilmente del secolo successivo, e tradisce un aspetto pi\u00f9 grezzo; i pilastri che qui si trovano sono di ordine corinzio. Il materiale utilizzato \u00e8 il marmo bianco a differenza del resto della chiesa che \u00e8 quasi interamente in cotto. Due nicchie laterali ospitano le statue di San Giorgio e di San Lorenzo Giustiniani e furono qui poste per volere di tale suor Maria Scolastica, come attestato sul piedistallo.\nSopra il portale, all'interno di un'arcata cieca, vi \u00e8 un'iscrizione di dedica dell'edificio che recita: \u00ab\"Numini Sancto propitiato / divi Georgii / pollenti potenti invicti / pie rite solemnitus / sacrum dicatum esto\"\u00bb, che tradotto significa: \u00abal Patrocinio Santo e reso propizio di S. Giorgio potente ed invitto con pio rito solenne sia sacro e dedicato questo Tempio\u00bb.\nCupola.\nI lavori per la copertura della chiesa di San Giorgio in Braida vennero terminati con la realizzazione, avvenuta nella prima met\u00e0 del XVI secolo, di un'imponente cupola progettata dall'architetto veronese Michele Sanmicheli. Il suo stile richiama il coevo gusto architettonico romano ben noto al Sanmicheli che aveva avuto modo di lavorare sotto la direzione di Antonio da Sangallo il Giovane. Il richiamo allo stile della Citt\u00e0 Eterna si mescola con i canoni dell'architettura veneta come ben dimostrato dalla scelta di realizzare la calotta mediante il ricorso a lamine di piombo posate su una struttura lignea e sormontata da una lanterna, soluzioni adottate anche nelle cupole di Andrea Palladio e in quella della chiesa di Madonna di Campagna dello stesso Sanmicheli.\nLa cupola di San Giorgio conta un diametro di 14 metri mentre il suo occhio \u00e8 posto ad un'altezza di 34 metri dal pavimento. Poggia su un tamburo forte di muri composti da due strati di mattoni laterizi ed ulteriormente alleggerito dalla presenza di trifore che si aprono verso l'esterno e disposte in modo da ricevere la luce per tutte le ore diurne. La calotta \u00e8 realizzata utilizzando un unico strato di mattoni. La trabeazione, essenziale nell'aspetto, richiama lo stile utilizzato per il catino absidale. il manufatto termina con una copertura in piombo terminata nel 1604 dopo aver necessitato di diverse ricostruzioni. La conclusione dei lavori \u00e8 ricordata da un'iscrizione incisa sul tabernacolo che riporta: \u00abDIE XXVI OCTOB. FUIT FINITA / ANNO D.NI MDCIV\u00bb. Si suppone che la copertura fosse originariamente aperta, probabilmente al fine di far entrare la luce esterna.\nIl 22 aprile 1776 la sommit\u00e0 della cupola venne seriamente compromessa da un fulmine che la colp\u00ec provocandole un danno a cui comunque si pose prontamente rimedio come testimoniato in un'iscrizione posta sulla balaustra interna che recita: \u00abRESTAURAVIT ANO D. 1776\u00bb.\nCampanile.\nLa tradizione vuole che la progettazione del campanile sia attribuita all'architetto veronese Michele Sanmicheli, tuttavia il suo ideatore e costruttore \u00e8 da identificare in un suo parente e discepolo: Bernardino Brugnoli. L'opera \u00e8 rimasta incompiuta ma osservando le dimensioni di ci\u00f2 che venne comunque ultimato, ovvero la base e il primo ordine, si pu\u00f2 stimare quanto ambizioso fosse il progetto originario e l'altezza che si intendeva raggiungere. Sono state fatte diverse congetture sul perch\u00e9 i lavori non furono mai portati a termine; \u00e8 stato suggerito che non si intendesse superare per altezza la Torre dei Lamberti, posta poco pi\u00f9 in l\u00e0 nel centro cittadino, oppure per motivi militari o forse per la semplice mancanza di sufficienti risorse economiche. Pi\u00f9 volte vennero presi in considerazioni progetti per il suo completamento, ma nessuno raggiunse la fase esecutiva.\nIl manufatto \u00e8 realizzato in tufo con una base in pietre sbozzate. Il primo piano, che costituisce anche il primo ordine architettonico, \u00e8 l'unico completato secondo le intenzioni originarie del progettista ed \u00e8 caratterizzato dalla presenza di una grande finestra a feritoia per lato in stile barocheggiante. Ai lati delle facciate delle lesene di ordine ionico terminano in un ricco fregio in cui si ripetono scolpiti alcuni simboli liturgici: un calice, un messale aperto, una croce astile e due ampolle. Il secondo ordine venne appena abbozzato e successivamente completato grossolanamente con la costruzione in cotto della cella campanaria a cui si acceda da una comoda scala interna.\nLa cella ospita sei campane in scala musicale di \"Sol\" calante. Vennero fuse dal celebre fonditore Giuseppe Ruffini nel 1776, mentre la minore venne aggiunta dal fonditore Chiappani a met\u00e0 del XIX secolo. Il complesso campanario non solo \u00e8 noto negli ambienti storici e scientifici per il pregio artistico decorativo e per la bellezza del suono, ma anche per avere dato i natali alla tecnica di suono manuale dei concerti di Campane alla veronese tutt'oggi praticata anche in questo campanile. Originariamente il campanile era raggiungibile dalla sagrestia attraverso un sotterraneo passante sotto l'altare maggiore che venne poi chiuso in occasione del restauro novecentesco.\nPalazzetto del'ex canonica.\nDurante la permanenza delle suore di Santa Maria di Reggio nel complesso, venne commissionato all'architetto veronese Luigi Trezza la costruzione di un edificio che avrebbe ospitato la canonica. I lavori per la sua realizzazione vennero portati a termine nel 1792 con l'inaugurazione di un palazzetto di tre piani posto all'immediata sinistra della chiesa e congiungente con la sua facciata. Il piano terra, leggermente pi\u00f9 sopraelevato rispetto alla piazza si apre su di essa grazie a due portali arricchiti da un volto a tutto sesto a cui \u00e8 sovrapposto un timpano triangolare. Il piano nobile \u00e8 dotato di tre finestre, anch'esse sovrapposte da tre timpani, triangolare quello centrale e leggermente arcuati quelli laterali. Sia i timpani che i davanzali di questo piano sono congiunti tra di loro grazie a dei marcapiani. Tutte le cornici delle finestre sono state realizzate in tufo estratto dalle vicine cave di Avesa.\nL'intonaco della facciata che guarda verso la piazza presenta diversi buchi dovuti a colpi di proiettili che qui vennero sparati durante uno scontro tra alcuni soldati francesi e austriaci avvenuto nell'ottobre del 1805, quando Verona risultava divisa tra le due potenze a seguito del Trattato di Lun\u00e9ville. Una lapide posta in centro ricorda il fatto.\nChiostro.\nSe del chiostro quattrocentesco rimane flebile traccia solo di un braccio oramai incastonato nel muro orientale, quello realizzato nel secolo successivo \u00e8 giunto fino ad oggi, seppur con alcune manomissioni subite nel tempo. Quello che oggi si pu\u00f2 vedere venne costruito nei primi anni del XVI secolo dai canonici di San Giorgio in Alga in occasione della riedificazioni rinascimentale del complesso, sul lato meridionale della chiesa. Il chiostro, di forma rettangolare, \u00e8 composto da un ordine di colonne ioniche realizzate in calcare bianco veronese che sul lato nord viene sormontato da un ulteriore ordine, questa volta con colonne doriche, che costituisce un loggiato. Le pareti sono realizzate in mattoni intonacati che sorreggono, insieme alle colonne, un tetto a crociera.\nSopra la porta che dal chiostro porta all'interno della chiesa vi \u00e8 un'iscrizione che ricorda la consacrazione degli altari interni, una fondamentale testimonianza per le vicende finali della costruzione dell'edificio religioso:\nAll'altezza dell'ultima arcata del lato settentrionale, vi \u00e8 un'ulteriore interessante iscrizione:\nche ricorda come qui furono radunati i sepolcri precedenti dei vari monaci del convento. Sul lato orientale del chiostro vi \u00e8 un portale un alcune bifore, la cui realizzazione \u00e8 da collocarsi probabilmente nel XIV secolo all'epoca dei monaci agostiniani, che si aprono sull'aula canonicale.\nInterno.\nGli spazi interni, completati tra il 1536 e il 1543, si presentano organizzati in un'unica navata con quattro cappelle per ogni lato maggiore del piedicroce. La navata termina in un'abside, in cui \u00e8 contenuto il presbiterio, a cui si accede attraversando uno spazio che ricorda un transetto appena abbozzato (per alcuni autori definito pseudo-transetto). L'interno cos\u00ec suddiviso, in puro stile rinascimentale caratterizzato da sporgenze e rientranze, non riesce a \u00abcomunicare quella mistica suggestione delle esperienze romaniche e gotiche, avvertendo che la storia ha abbandonato il teocentrismo medioevale per inoltrarsi nell'era umanistica\u00bb.\nNumerose e importanti opere d'arte sono qui custodite. Sopra la porta di accesso alla navata si trova un dipinto del Tintoretto raffigurante il \"Battesimo di Cristo\". Un'opera del Veronese, \"Martirio di San Giorgio\" \u00e8 appesa all'opposto nel catino absidale. Nel presbiterio, accanto al lavoro del Veronese, vi sono due grandi tele: una del Farinati, la \"Moltiplicazione dei pani\", e l'altra di Brusasorzi, \"La manna nel deserto\". All'altare sotto la cantoria \u00e8 invece conservata la \"Madonna col Bambino in gloria con le sante Caterina, Lucia, Cecilia, Barbara e Agnese\" del Moretto.\nCappelle laterali.\nIn entrambi i lati maggiori della chiesa lungo il piedicroce si aprono delle cappelle, 4 a destra e 4 a sinistra, quest'ultime leggermente pi\u00f9 profonde. Ognuna di esse ospita un altare in marmo bianco, tutti consacrati nel 1443 dal vescovo greco di Cheronea Dionisio fatta eccezione per il quarto a destra consacrato sette anni prima dal vescovo veronese Gian Matteo Giberti. Gli alzati degli altari sono tutti realizzati in legno.\nI cappella a sinistra.\nLa cappella \u00e8 dedicata a Sant'Orsola come lo \u00e8 la pala d'altare qui collocata, \"Sant'Orsola e le undicimila vergini\", dipinta (olio su tela) dal pittore veronese Giovan Francesco Caroto nel 1545, nel pieno della sua maturit\u00e0 artistica, secondo quanto riportato sull'iscrizione: \u00abFRANCISCUS-CAROTUS P.A.A. MDXXXXV\u00bb. Nella predella vi sono degli schizzi che sembrano voler rappresentare tre episodi della vita della santa; l'autore \u00e8 ignoto ma si pu\u00f2 ipotizzare che furono abbozzati dallo stesso Caroto e mai completati. Ai piedi dell'altare, in marmo bianco con alzato in legno, vi \u00e8 la tomba del sacerdote M. Antonio Lerchi ricordata dalla seguente iscrizione: \u00abOSSA / R.DI DNI. MARCI LERCHI SACERDOTI / HIC POSITA / ANNO 1692\u00bb.\nII cappella a sinistra.\nDedicata ai santi martiri Stefano, Vincenzo e Cristoforo, racchiude una tela \"Martirio di San Lorenzo\" realizzata da Sigismondo de Stefani che ha chiaramente tratto ispirazione dalla vicina tela \"Martirio di San Giorgio\" di Paolo Veronese. La complessa composizione si incentra sulla figura del Cristo attorniato di santissimi Stefano e Vincenzo e dai simboli dei quattro evangelisti con ognuno un libro aperto sull'incipit di ciascun vangelo. La tela \u00e8 firmata e datata \u00abSIGISMUNDUS DE STEPHANIS / VER. PINXIT MDLXIII\u00bb. Nella predella, della stesso autore \"Il martirio di Santo Stefano\", \"San Cristoforo che attraversa il fiume\" e \"Il martirio di San Vincenzo\". La cappella, inoltre, ospita la tomba di Cristoforo Nina come ricorda l'iscrizione: \u00ab1725 16 GIUGNO / QUI GIACE IL NOB, SIG. CRISTOFORO NINA / CAVAL. COL. DE CIMARIOTI / XRISOPHORO VIVO\u00bb.\nIII cappella a sinistra.\nLa cappella \u00e8 dedicata alla Santissima Trinit\u00e0 e ai santi Rocco e Sebastiano. L'altare, detto di San Giuseppe, \u00e8 sormontato dal \"Polittico di San Giorgio in Braida\" di pi\u00f9 autori. Del trittico centrale sono di Giovan Francesco Caroto il \"San Sebastiano\" (sulla sinistra) e il \"San Rocco\" (a destra), mentre il \"San Giuseppe\" al centro \u00e8 di Angelo Recchia che ha sostituito nel 1882 l'originario \"Portacroce\" di autore ignoto (forse anch'esso di Caroto). La predella inferiore \u00e8 anch'essa del Caroto e raffigura alcune scene evangeliche, \"Orazione nell'orto\", \"Deposizione\" e \"Resurrezione\", come \u00e8 di Giovan Francesco anche la lunetta superiore. Negli sfondi rappresentati nei dipinti sono riconoscibili con certezza paesaggi veronesi, come era consuetudine nei lavori ascrivibili alla scuola veronese di pittura. Sotto la lunetta vi \u00e8 un dipinto, collocabile intorno 1553, di Domenico Brusasorci dove viene rappresentato l'episodio di una \"non avvenuta liberazione di un ossesso\" raccontato negli Atti degli Apostoli. Ai lati dell'ovale sono collocate due cariatidi, a terra un'iscrizione che ricorda la presenza di spoglie mortali qui deposte: \u00abMARGARITA DE FERRARYS / DEP...TA IDIB. APRIL. 1686 / REQUIESCIT / ESPECTANS RESURECTIONEM MORTUORUM\u00bb.\nDa una piccola porta posta a sinistra del polittico si giunge all'oratorio del Cristo dove, dal XIX secolo, conserva un affresco che la tradizione vuole eseguito da un soldato e numerosi \"ex voto\".\nIV cappella di sinistra.\nL'altare venne inizialmente consacrato nel 1536 dal vescovo Giberti per poi essere rifatto in pietra e consacrato nuovamente da Dionisio sette anni pi\u00f9 tardi. Sopra all'altare, la cappella \u00e8 impreziosita dalla presenza di una tela realizzata da Girolamo dai Libri nel 1526, come recita l'iscrizione: \u00abA.D. MDXXVI MEN. MAR. XXVIIII / HIERONIMUS A LIBRIS PINXIT\u00bb. In quest'opera, dai Libri, raffigura la Madonna della Cintura con a lato i santi titolari della cappella: San Zeno e San Lorenzo a cui si aggiungono una moltitudine di angeli posti sotto il trono.\nNella lunetta, un'opera di Domenico Brusasorzi, raffigurante l\"Eterno Padre\", aggiunta successivamente all'opera del dai Libri, probabilmente tra le due consacrazioni dell'altare.\nI cappella di destra.\nL'altare della prima cappella di destra, consacrato il 10 agosto 1543, fu originalmente quello degli spaziale ed era dedicato a Maria Maddalena, Marta e San Lazzaro. Sopra vi \u00e8 una pala d'altare che tradizionalmente viene attribuita ad un allievo di Paolo Veronese, Francesco Montemezzano, che lo realizz\u00f2 nel 1580 e che rappresenter\u00e0 l'unico incarico di rilievo che avr\u00e0 nella citt\u00e0. Nella tavola, chiamata \"Noli me tangere\", viene rappresentata la Maddalena nell'orto a cui appare Cristo Risorto. Rinchiusa nel timpano, una rappresentazione in forma di colomba dello Spirito Santo in stile barocco. Ai piedi della cappella vi \u00e8 un sepolcro ove dalla fine del XVIII secolo riposa il parroco Mazzi, la sua presenza \u00e8 ricordata dalla iscrizione: \u00abGIUSEPPE MAZZI PARROCO / MORTO IL 26 NOVEMBRE 1788\u00bb.\nII cappella di destra.\nLa tradizione vuole che la dedicata dell'altare della seconda cappella di destra sia conseguente ad un voto. In ogni caso, la titolarit\u00e0 spetta ai SS. Antonio, Benedetto, Mauro, Bernardo. La realizzazione della tela che adorna la cappella venne affidata a Pasquale Ottino, allievo del Brusasorzi, che rappresenta una \"Assunta e Santi Benedettini\" che, nella critica di Annamaria Calcagni Conforti, \u00aboggetto di un particolare consenso [\u2026], di essa si \u00e8 occupata una folta storiografia antica a cui non \u00e8 sfuggita n\u00e9 la componente emiliana, n\u00e9 la particolare qualit\u00e0 del colore\u00bb. L'altare potrebbe essere opera di Bernardino Brugnoli. Il timpano racchiude una raffigurazione di un agnello mentre nel fregio si riscontrano simboli eucaristici che ricordano quelli che si trovano sul primo ordine del campanile. A terra un'iscrizione sepolcrale: \u00abGIO BAPTA FRANCO PARROCO / MORI DI ANNI 60 IL 1 AGOTO 1803 / QUI GICE\u00bb.\nIII cappella di destra.\nL'altare della cappella \u00e8 dedicato agli Apostoli. La pala d'altare, assai rovinata in alcune zone, raffigura una \"Discesa dello Spirito Santo\" e venne dipinta da Domenico Robusti, figlio di Tintoretto, in cui esprime il meglio del manierismo ereditato dal padre. In basso, l'altare \u00e8 impreziosito da uno stucco raffigurante San Giorgio. A terra si pu\u00f2 leggere la seguente iscrizione: \u00abQUI VIXIT LXXXVII IN CURA ANIMARUM / DILIGENTI XXXV / HIC IACET IOANNE BAPTA MAROGNA / OB. 17 MAJ 1736\u00bb.\nIV cappella di destra.\nL'altare di questa cappella, dedicato ai santi Michele, Raffaele, Gabriele e agli Angeli, \u00e8 l'unico rimasto nella chiesa tra i re che vennero consacrati nel 1536 dal vescovo veronese Gian Matteo Giberti e poi rimossi dalla chiesa. La pala d'altare che adorna la cappella, raffigurante \"Tre Arcangeli e la Madonna in Gloria\", venne realizzato, probabilmente, sotto la supervisione di Jacopo Ligozzi dal pittore locale Felice Brusasorzi poco il suo soggiorno in Toscana. Il letterato veronese Scipione Maffei ebbe parole di elogio per questa tela, asserendo \u00abche non furono fatti mai, ne si possono, Angeli che pi\u00f9 paian Angeli\u00bb. Ai piedi dell'altare si pu\u00f2 leggere l'iscrizione sepolcrale: \u00abJO BAPT\u00c6 COLLINI / SACER. CIVIT. VER. / CINERARIUM / OB. 26 LULY 1734\u00bb.\nOratorio del Cristo.\nQuesto piccolo oratorio venne realizzato nell'ottocento nella parete sinistra della chiesa; vi si accede da un piccolo passaggio posto all'interno della terza cappella di sinistra, di fianco al polittico. Qui \u00e8 ospitata un'immagine sacra del \"Cristo portacroce\" la cui leggenda vuole che sia stato dipinto nel 1445 da un soldato di guardia presso il baluardo di San Giorgio. Fin da subito l'opera attir\u00f2 la devozione della popolazione locale tanto che la confraternita dei Battuti decise, nel 1620, di realizzare un edificio di fianco alla chiesa per ospitarlo. Demolito questo edificio, il dipinto venne collocato nell'odierno oratorio dove \u00e8 conservato tutt'oggi insieme a numerosi \"ex voto\".\nArea antistante il presbiterio.\nPrima di arrivare all'area del presbiterio, al termine delle cappelle laterali, si apre uno spazio che pu\u00f2 essere identificato come un transetto appena abbozzato (chiamato da alcuni autori \"pseudo transetto\"). La sua ridotta estensione in larghezza \u00e8 dovuta, probabilmente, al poco spazio disponibile o per avere una struttura pi\u00f9 compatta che facilitasse il sostegno della cupola sanmicheliana. I due altari laterali, il cui progetto \u00e8 attribuito per entrambi a Bernardino Brugnoli, sono caratterizzati da un peristasi con colonne ad ordine ionico con una trabeazione sporgente. Quello di destra ospitava, al centro, una pala d'altare di Paolo Veronese, \"San Barnaba che guarisce gli ammalati\" (1568 circa), oggi sostituita da una copia ottocentesca realizzata da un anonimo. L'originale \u00e8 conservata al \"mus\u00e9e des beaux-arts\" di Rouen dopo essere stata trafugata nel corso dell'occupazione napoleonica. Ai suoi lati sono poste due tele di Bernardino India: \"San Girolamo\" e \"San Gregorio\". La cantoria \u00e8 costituita da un parapetto in legno risalente al XVI secolo con al centro una \"Madonna col Bambino\".\nL'altare di sinistra, architettonicamente organizzato similmente a quello di destra, \u00e8 dedicato alle vergini Cecilia, Caterina, Agata, Agnese Lucia, raffigurate nella relativa pala del Moretto, firmata e datata: \u00abALEXANDER MORETTUS BRIX. F. MDXL.\u00bb. Ai lati di essa vi sono due tele di Bernardino India che raffigurano \"San Fermo e Rustico, martirizzati a Verona\" mentre, sempre di India, sulla sommit\u00e0 sono posti tre dipinti monocromi con \"Soggetti biblici\". Di fianco all'altare si aprono due porte, sormontate da una trabeazione in marmo, tramite quella di sinistra si accede al locale che ospita il battistero, quest'ultimo realizzato in forma esagonale in marmo rosso di Verona e risalente al XV secolo. \nSulle pareti orientali del pseudo transetto, esterne al presbiterio, sono appese due tele di Giovanni Caroto (fratello di Giovan Francesco), raffiguranti l\"Annunciazione\". Collocabili intorno al 1508, si ritiene che originariamente fossero le portelle dell'organo. Su un pilastro vi \u00e8 un'iscrizione che ricorda la vendita del monastero alle monache di Santa Maria di Reggio: \u00abMDCLXIX ADI XV AGOTO\nMONSIGNOR ILL.MO E RMO / LORENZO ARCIV\u00b0 TROTTI NONTI: / APLICO / CON L'AUTORITA' DELLA SANTA / SEDE GA CONCESSO QUESTO CONVENTO / ALLE MONACE DI S MARIA DI / REGGIO CON ANNUO OBBLIGO IN PERPETUO / DI MESSE N\u00b0 CIIII / ANNIVERSARII N\u00b0 LXXVIII / UN OFFICIO DI MESSE N\u00b0 XIII\nECON. MONS.r RMO ANDa SBADACCHIA / DI. T. PROT. APLICO CAN. E TES.\u00bb\nPresbiterio e spazio absidale.\nIl presbiterio \u00e8 raggiungibile attraverso tre gradini in marmo rosso e una balaustra in marmo. Quest'ultima \u00e8 sormontata da sei statue, di autore ignoto, realizzate in bronzo a Venezia nel 1625 e raffigurati, da sinistra a destra: san Luca, san Zeno, san Matteo, san Marco, san Lorenzo Giustiniani e san Giovanni.\nL'altare maggiore appare di semplice fattura e fa parte di quelli consacrati il 31 luglio 1543 dal vescovo greco Dionisio, tuttavia si suppone che sia uno di quelli consacrati otto anni per le cappelle laterali dal vescovo Gian Matteo Giberti e poi rimossi. Il tabernacolo \u00e8 del 1625. Sulla parete di sinistra una grande tela (8x7,5 metri) del pittore veronese Felice Brusasorzi, raffigurante \"La caduta della manna nel deserto\", completata postuma dagli allievi Pasquale Ottino e Alessandro Turchi (noto come \"Orbetto\") mentre la parete opposta vi \u00e8 una \"Moltiplicazione dei pani e dei pesci\" dipinta da Paolo Farinati nel 1603, quando il pittore aveva gi\u00e0 79 anni, e riportante l'iscrizione: \u00abA.D. MDCIII \u2013 PAOLUS FARINATUS / DE UBERTIS F. AETATIS SUAE LXXIX\u00bb.\nNello spazio absidale \u00e8 collocata una tela di Paolo Veronese, \"Martirio di San Giorgio\", trafugata anch'essa dalle truppe francesi nel 1797 ma poi restituita. Quest'opera venne dipinta dal celebre pittore nel 1566 quando si trov\u00f2 nella sua citt\u00e0 natale (da tempo si era trasferito a Venezia) per sposare Elena Badile, figlia del suo primo maestro Antonio Badile. La tela, durante la prima guerra mondiale, venne custodita in via precauzionale a Firenze dove per\u00f2 rimedi\u00f2 uno squarcio all'altezza del braccio destro del santo; un danno che venne poi riparato non perfettamente tanto che l'arto di san Giorgio sembra pendere in modo innaturale.\nOrgani a canne.\nNella chiesa di San Giorgio in Braida si trovano due organi a canne.\nLo strumento principale si articola in due corpi, sulle due cantorie contrapposte al di sotto della cupola, e venne costruito da 1890 da William George Trice, il quale reimpieg\u00f2 la cassa lignea (le cui portelle, opera del bresciano Girolamo Romani, sono oggi staccate e collocate sulle pareti opposte all'area antecedente il presbiterio) e parte del materiale fonico dell'organo di Gaetano Callido \"opus 144-145\" risalente al 1779. Restaurato nel 1928 da Domenico Farinati, il quale non apport\u00f2 modifiche, si articola in due corpi: quello principale \u00e8 situato a sinistra, entro la cassa antica, mentre a destra vi sono le casse espressive e la consolle. L'organo \u00e8 a trasmissione elettropneumatica e dispone di 26 registri, suddivisi su tre manuali e pedale.\nAlla destra del presbiterio, a pavimento, vi \u00e8 un organo positivo realizzato da Silvio Micheli nel 2013. A trasmissione integralmente meccanica, ha 7 registri su unico manuale e pedale."}
{"id": "1620968", "revid": "287204", "url": "https://it.wikipedia.org/wiki?curid=1620968", "title": "Convocazioni per il campionato europeo di calcio 1988", "text": "Elenco dei giocatori convocati da ciascuna Nazionale partecipante agli Europei di calcio 1988.\nGruppo A.\nDanimarca.\nAllenatore: Sepp Piontek\nGermania Ovest.\nAllenatore: Franz Beckenbauer\nItalia.\nAllenatore: Azeglio Vicini\nSpagna.\nAllenatore: Miguel Mu\u00f1oz\nGruppo B.\nInghilterra.\nAllenatore: Bobby Robson\nIrlanda.\nAllenatore: Jackie Charlton\nPaesi Bassi.\nAllenatore: Rinus Michels\nURSS.\nAllenatore: Valeri Lobanovsky"}
{"id": "1620969", "revid": "599013", "url": "https://it.wikipedia.org/wiki?curid=1620969", "title": "David Dickson", "text": "Specializzato nello stile libero, ha vinto tre medaglie di bronzo nelle staffetta alle Olimpiadi: nella staffetta 4x200\u00a0m sl a Roma 1960 e nelle staffette 4x100\u00a0m sl e 4x100\u00a0m mx a Tokyo 1964.\n\u00c8 stato primatista mondiale della staffette 4x200\u00a0m sl."}
{"id": "1620970", "revid": "4711", "url": "https://it.wikipedia.org/wiki?curid=1620970", "title": "Preben Elkj\u00e6r", "text": ""}
{"id": "1620971", "revid": "38120", "url": "https://it.wikipedia.org/wiki?curid=1620971", "title": "Elmer Fudd", "text": ""}
{"id": "1620973", "revid": "486946", "url": "https://it.wikipedia.org/wiki?curid=1620973", "title": "Juzovka", "text": ""}
{"id": "1620975", "revid": "39884", "url": "https://it.wikipedia.org/wiki?curid=1620975", "title": "Peter Doak", "text": "Specializzato nello stile libero, ha vinto la medaglia di bronzo nella staffetta 4x100\u00a0m sl alle Olimpiadi di Tokyo 1964."}
{"id": "1620979", "revid": "599013", "url": "https://it.wikipedia.org/wiki?curid=1620979", "title": "John Ryan", "text": "Specializzato nello stile libero, ha vinto la medaglia di bronzo nella staffetta 4x100\u00a0m sl alle Olimpiadi di Tokyo 1964."}
{"id": "1620982", "revid": "2128848", "url": "https://it.wikipedia.org/wiki?curid=1620982", "title": "Carlo Baiardi", "text": "Virtuoso sassofonista di liscio romagnolo.\nBiografia.\nEsord\u00ec nel 1929, a soli 14 anni, con l'Orchestra tipica romagnola Bertaccini di Savignano sul Rubicone come sassofonista ma da autodidatta suon\u00f2 anche la fisarmonica ed il clarinetto in do.\nDurante il secondo conflitto mondiale suon\u00f2 nella banda del suo reggimento e fin\u00ec per passare tre anni in Grecia. Dopo l'8 settembre 1943 fu catturato e deportato in Germania, rinchiuso nel campo di prigionia di Dachau. Sopravvisse lavorando come barbiere e nel 1945 fu liberato dalla 5\u00aa Armata dell'esercito statunitense.\nIl caso volle che Glenn Miller, star del trombone jazz, fosse il capo Orchestra dell'Armata, con cui si esibiva tutte le sere fino a mezzanotte. Un giorno gli ufficiali incaricarono Miller di trovare, fra gli ex prigionieri, dei musicisti per continuare la musica anche oltre la mezzanotte, poich\u00e9 il circolo ufficiali rimaneva aperto fino a tardi.&lt;br&gt;\nBaiardi si propose e partecip\u00f2 alla selezione. Al provino gli fecero suonare un sax tutto rovinato, trovato durante i rastrellamenti. Il saxofonista dell'orchestra lo sent\u00ec suonare e rimase veramente stupito dalle sue capacit\u00e0. Al termine del provino, con amore fraterno lo abbracci\u00f2 e gli don\u00f2 il suo sax.&lt;br&gt;\nCarlo Baiardi per tutta la vita e carriera non abbandon\u00f2 pi\u00f9 quel sax.\nTornato in Italia, nel 1947, incontr\u00f2 Secondo Casadei con il quale era vicino di casa in giovent\u00f9, quando entrambi abitavano a Sant'Angelo di Gatteo. In breve tempo entr\u00f2 a far parte della sua orchestra. Oltre a suonare le canzoni di Casadei dal vivo, Baiardi collabor\u00f2 anche alle registrazioni su disco, come sax solista.\nDopo quindici anni di splendida collaborazione, nell'autunno del 1962 Baiardi fond\u00f2 la sua Orchestra, cui diede il proprio nome.&lt;br&gt;\nDivent\u00f2 poi negli anni successivi l'antagonista diretto dell'Orchestra Casadei, al punto che in Romagna anche i ballerini erano o \"di Baiardi\" o \"di Casadei\".\nNel 1972 entr\u00f2 a far parte della formazione il figlio Egisto; il nome dell'orchestra cambi\u00f2 in \"Carlo ed Egisto Baiardi\". Nel 1980 Carlo si ritir\u00f2 dalle scene, lasciando la guida dell'orchestra al figlio.\nMor\u00ec nel 1997, senza mai, neanche per un giorno, aver smesso di suonare il suo saxofono.\nFormazioni dell'Orchestra Baiardi.\n1962.\nLe prime cantanti dell'Orchestra Baiardi furono: Maria, Marylin, Lidia Strada e Marisa Paganelli, che rimase fino al 1967.\n1972.\n\u00abOrchestra Carlo ed Egisto Baiardi\u00bb\nIl canto solista era affidato a Pier Bongiorni e ad Angela, poi sostituita da Marzia Branchini. Ad oggi l'orchestra fondata dal M\u00b0 Carlo Baiardi nel 1962 \u00e8 ancora punto di riferimento nel repertorio di liscio classico tradizionale, in quello di musica anni 60/70/80 e moderna, con la direzione artistica del M\u00b0 Giorgio Nanni, legale proprietario del marchio Baiardi."}
{"id": "1620984", "revid": "39884", "url": "https://it.wikipedia.org/wiki?curid=1620984", "title": "Peter Reynolds", "text": "Specializzato nello stile libero, nel dorso e nei misti ha vinto la medaglia di bronzo nella staffetta 4x100\u00a0m misti alle Olimpiadi di Tokyo 1964."}
{"id": "1620985", "revid": "287204", "url": "https://it.wikipedia.org/wiki?curid=1620985", "title": "Andrea von Ramm", "text": "Biografia.\nNata in Estonia, and\u00f2 a studiare teoria musicale, composizione, musicologia e canto, prima a Friburgo e poi a Monaco di Baviera ed a Milano.\nInizi\u00f2 quindi una carriera professionale dedicandosi ai concerti ed alle incisioni discografiche. Il suo repertorio spaziava dalla musica medioevale a quella barocca passando per la musica rinascimentale. In definitiva abbracciava l'intero repertorio della musica antica che ella adattava spesso alle sue doti vocali con arrangiamenti personali. Fond\u00f2 a Colonia, nel 1960, l'ensemble Studio der fr\u00fchen Musik con gli strumentisti Thomas Binkley e Sterling Jones.\nElla fu fra le prime interpreti a cercare l'esecuzione filologica delle opere per ricreare l'atmosfera che esse avevano all'epoca della loro composizione. Questo derivava dai suoi profondi studi di musicologia condotti prima dell'inizio della sua attivit\u00e0 di cantante professionista. Il suo studio si estese anche alle parti maschili e per questo motivo entr\u00f2 a far parte dell'ensemble il tenore Nigel Rogers, che vi rimase dal 1960 al 1964 e quindi Willard Cobb dal 1964 al 1970.\nIl gruppo svolse una grande attivit\u00e0 concertistica in tutta Europa partecipando a festival e rassegne musicali. Andrea von Ramm, oltre a cantare suonava alcuni strumenti musicali quali la dulciana e l'organo portativo. L'attivit\u00e0 del gruppo avvenne anche collaborando con la nota istituzione musicale svizzera Schola Cantorum Basiliensis.\nMolto nutrita \u00e8 stata la produzione discografica di Andrea von Ramm, sia come solista che con il suo ensemble, tanto da produrre, nel corso della sua carriera, oltre cinquanta dischi riguardanti musiche dei pi\u00f9 importanti compositori di musica antica."}
{"id": "1620987", "revid": "599013", "url": "https://it.wikipedia.org/wiki?curid=1620987", "title": "Nicola Boselli", "text": "Carriera.\nDifensore cresciuto nell'Atalanta, esordisce in prima squadra e in Serie A il 17 maggio 1992 nella sconfitta interna contro il Torino, disputando poi da titolare il campionato di Serie C1 1992-1993 in prestito al Leffe. Nella stagione successiva viene prestato al , neopromosso in Serie B, ma gi\u00e0 in novembre viene richiamato a Bergamo, con Tresoldi e Scapolo che compiono il percorso inverso. Nella prima stagione la squadra retrocede in Serie B, e Boselli colleziona altre due presenze nella massima serie; nelle annate successive con la maglia nerazzurra (3 di Serie A e una di Serie B) non trova continuit\u00e0 di impiego a causa di frequenti infortuni, tra cui uno al ginocchio che lo condiziona per due anni.\nNel 1998, dopo la retrocessione degli orobici e in scadenza di contratto, passa al , ma anche in maglia felsinea viene relegato ad un ruolo di rincalzo. Tuttavia fa il suo esordio nelle coppe europee: disputa 5 partite in coppa Intertoto e 7 in Coppa UEFA.\nNell'estate 2000 viene ceduto al per un miliardo di lire. Con i biancorossi conquista una promozione dalla Serie B alla Serie A, rimanendo poi a Piacenza per le due successive stagioni di Serie A nelle quali vede progressivamente ridursi lo spazio in prima squadra a causa dei consueti problemi fisici.\nSvincolatosi al termine della stagione 2002-2003, ha proseguito la carriera dal 2004 con il Fanfulla, squadra della sua citt\u00e0, disputando due stagioni di Serie D. Nel 2006, dopo aver iniziato la stagione ancora con i bianconeri lodigiani, si trasferisce al Brembio, in Eccellenza. Nell'estate del 2008, dopo un'ulteriore stagione al Fanfulla, passa al Sant'Angelo, squadra che milita nel campionato di Promozione."}
{"id": "1620988", "revid": "123533375", "url": "https://it.wikipedia.org/wiki?curid=1620988", "title": "Atalanta Bergamasca Calcio 1997-1998", "text": "Questa voce raccoglie le informazioni riguardanti l'Atalanta Bergamasca Calcio nelle competizioni ufficiali della stagione 1997-1998.\nStagione.\nIl campionato dell'Atalanta \u00e8 difficile, e la retrocessione si materializza all'ultima giornata, ponendo termine al ciclo di Emiliano Mondonico sulla panchina nerazzurra.\nIn estate, gli attaccanti Nicola Caccia e Cristiano Lucarelli erano stati presi per sopperire alle partenze di Filippo Inzaghi, Gianluigi Lentini e Domenico Morfeo.\nIn Coppa Italia i nerazzurri eliminano il , battendolo nel ritorno per 4-0 dopo aver perso all'andata per 3-0. Al secondo turno i bergamaschi eliminano il , venendo in seguito eliminati nei quarti di finale dal .\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "1620992", "revid": "729019", "url": "https://it.wikipedia.org/wiki?curid=1620992", "title": "Pietro Travagli", "text": "Biografia.\nCresciuto nel Benetton Treviso, con cui esord\u00ec in A1 nel 2001 (1\u00ba aprile, vittoria 56-9 contro il Parma), ebbe la sua prima esperienza internazionale di club nella stagione seguente con il Viadana, con cui debutt\u00f2 in Challenge Cup 2001-02 (esordio contro il Neath); la stagione successiva lo vide a Padova con il Petrarca e, nel 2003, esord\u00ec in Heineken Cup con la maglia del Benetton Treviso (primo incontro, sconfitta interna contro il Gloucester).\nNel 2004 Travagli esord\u00ec in Nazionale al Fattori dell'Aquila, contro il , marcando anche una meta nella vittoria azzurra per 51-6; nel 2006 si trasfer\u00ec in Inghilterra al Bath; in Guinness Premiership disput\u00f2 un solo incontro (con i Saracens) e un altro in Challenge Cup, e nel 2007 torn\u00f2 in Italia, al Parma.\nFuori dalla Nazionale dal 2004, fu richiamato dal nuovo C.T. Nick Mallett in occasione del Sei Nazioni 2008, nel quale disput\u00f2 tutti e cinque gli incontri.\nNel settembre 2009, Travagli lasci\u00f2 il Parma e firm\u00f2 un contratto di un anno con il Rovigo.\nNell'estate del 2010 torn\u00f2 al Petrarca, che nel corso di quella stagione lo cedette in prestito per un mese alla \"franchise\" di Celtic League degli Aironi. Tornato a Padova, disput\u00f2 il finale di stagione che si concluse con la vittoria in campionato, la quarta personale e la dodicesima per il club.\nDopo altre due stagioni con i padovani, \u00e8 tornato al per la stagione 2013-14 e per quella successiva.\nRitiratosi nel 2015, ha assunto l'incarico di team manager delle per la stagione sportiva 2015-16."}
{"id": "1620998", "revid": "124920984", "url": "https://it.wikipedia.org/wiki?curid=1620998", "title": "Paola Domingu\u00edn", "text": "\u00c8 anche una designer di moda e un'imprenditrice.\nBiografia.\nFiglia del torero spagnolo Luis Miguel Domingu\u00edn e dell'attrice italiana Lucia Bos\u00e8, sorella del cantante e attore italo-spagnolo Miguel Bos\u00e9. Ha studiato danza, mimo e recitazione al Lyc\u00e9e Fran\u00e7ais di Madrid. Pi\u00f9 tardi, riusc\u00ec ad entrare nella scuola di mimo di Marcel Marceau a Parigi. Alla fine, ha finito per dedicarsi al mondo della moda e nel 2005 ha lanciato il suo marchio di moda. \n\u00c8 nota in Italia per aver condotto il Festival di Sanremo 1989 insieme a Rosita Celentano, Danny Quinn e Gianmarco Tognazzi, cosa che fece anche suo fratello l'anno precedente.\nTra i suoi film ricordiamo \"California\" del 1977 di Michele Lupo a fianco di Giuliano Gemma e il fratello Miguel e \"Parla con lei\" del 2002 del regista spagnolo Pedro Almod\u00f3var. \nIl 15 febbraio 2013 \u00e8 ritornata sul palco del Teatro Ariston durante la quarta serata del Festival di Sanremo, come ospite insieme agli altri tre conduttori dell'edizione del 1989."}
{"id": "1621001", "revid": "1649409", "url": "https://it.wikipedia.org/wiki?curid=1621001", "title": "Dawn Fraser", "text": "Specializzata nello stile libero, ha vinto numerose medaglie, di cui 4 d'oro ai Giochi olimpici: \u00e8 tre volte consecutive olimpionica nei stile libero a partire da Melbourne 1956.\nFigura nella International Swimming Hall of Fame e fu Australiana dell'anno nel 1964.\n\u00c8 stata primatista mondiale dei 100\u00a0m (prima donna a scendere sotto il minuto) e 200\u00a0m sl e della staffetta 4x100\u00a0m sl."}
{"id": "1621003", "revid": "599013", "url": "https://it.wikipedia.org/wiki?curid=1621003", "title": "Angelo Carbone", "text": "Carriera.\nClub.\nGli esordi e l'avventura milanista.\nCresce nel Bari con il quale esordisce in 1988-1989 ottenendo la promozione in Serie A. Nella sua prima stagione nella massima serie \u00e8 tra i titolari della formazione pugliese, giocando 26 partite e segnando un gol a San Siro contro l'. Nel 1990 passa al , voluto da Arrigo Sacchi. Nella sua prima stagione in rossonero gioca 21 partite di campionato e esordisce in Coppa Campioni (realizzando un gol nella sua prima partita, contro il Bruges) e gioca da titolare le finali vittoriose di Supercoppa Europea e Coppa Intercontinentale.\nGli anni della Serie A.\nDalla stagione successiva, con l'arrivo di Fabio Capello sulla panchina rossonera, comincia a peregrinare in prestito: torna al Bari per una stagione, culminata con la retrocessione in Serie B, poi si trasferisce al . \nRientra poi al Milan per la stagione 1993-1994, trovando poco spazio (solo 9 presenze). Si trasferisce quindi alla , nuovamente in prestito, e al , questa volta a titolo definitivo per la cifra di 2 miliardi. Con la maglia piacentina ottiene la prima salvezza in Serie A, in una stagione dove realizza anche la rete della vittoria nell'1-0 interno sull'Inter. Nella stagione successiva non viene confermato: passa alla neopromossa per pochi mesi, poi va all'Atalanta dove rimane per due stagioni e mezzo senza trovare continuit\u00e0 di impiego e vivendo la retrocessione degli orobici nel 1998.\nGli ultimi anni.\nNel gennaio 1999 veste di nuovo la maglia della Reggiana, sempre in Serie B: con i granata non evita una nuova retrocessione, questa volta in Serie C1. Passa quindi alla , sempre in Serie B: con 6 reti in 16 partite contribuisce alla salvezza dei toscani dopo lo spareggio con il . Con il passaggio di Andrea Agostinelli sulla panchina della segue il tecnico in Umbria, ma gi\u00e0 a gennaio 2001 fa ritorno alla con cui disputa una stagione e mezza in cadetteria. Conclude la carriera in Serie C1, vestendo per tre campionati la maglia della Pro Patria.\nNazionale.\nHa fatto parte della Nazionale Under 21 allenata da Cesare Maldini, che lo ha convocato per il Campionato europeo di calcio Under-21 1990 concluso al terzo posto. In totale ha collezionato 8 presenze senza reti con la maglia degli \"azzurrini\", tra il 1989 e il 1990.\nOttiene la sua prima ed unica convocazione in Nazionale maggiore nel 1992: esordisce il 23 settembre 1992 nell'amichevole non ufficiale contro lo Zurigo.\nDopo il ritiro.\nNella stagione 2006-2007 ricopre il ruolo di direttore sportivo della Pro Patria e successivamente diventa osservatore per conto del Milan. Il 1\u00ba luglio 2019 viene nominato responsabile del settore giovanile rossonero."}
{"id": "1621008", "revid": "281779", "url": "https://it.wikipedia.org/wiki?curid=1621008", "title": "Patrick Manson", "text": " Patrick Manson fu un medico ricercatore, pioniere della parassitologia, e ritenuto il fondatore della disciplina della Medicina tropicale.\nBiografia.\nFiglio di John Manson ed Elizabeth Blakie, dopo essersi laureato in Medicina e Chirurgia presso l'Universit\u00e0 di Aberdeen nel 1865, si specializz\u00f2 in chirurgia nel 1866. Il suo primo impiego fu come assistente medico presso il Durham County Mental Asylum, che abbandon\u00f2 dopo un anno.\nIl suo fratello maggiore, che lavorava a Shanghai, lo convinse a trasferirsi in Oriente. Visse a Formosa (Taiwan) e nel 1866 fu impiegato come ufficiale medico presso la dogana marittima dell'Impero Cinese dove inizi\u00f2 la sua esperienze di ricerca nell'ambito della medicina tropicale. Dopo aver trascorso sull'isola 5 anni, su consiglio del console britannico, nel 1871 si trasfer\u00ec ad Amoy (Xiamen), nella provincia cinese di Fujian, dove lavor\u00f2 presso l'Ospedale Missionario Battista, per altri 13 anni. Fra il 1886 e il 1889 pratic\u00f2 come medico ad Hong Kong. Durante questi periodi spese il suo tempo nello studio dell'elefantiasi.\nNel 1877 Manson trov\u00f2 le microfilarie di \"Wuchereria bancrofti\" nel sangue di uomini e cani e propose che fossero gli agenti eziologici della malattia, ne ipotizz\u00f2 il ciclo vitale e la trasmissione: scopr\u00ec forme larvali della filaria in zanzare del genere \"Culex\", alle quali aveva fatto pungere il suo cameriere cinese affetto da elefantiasi. Manson dimostr\u00f2 che le zanzare acquisivano le microfilarie con il pasto ematico, ma non si spiegava come poi venissero di nuovo trasmesse all'uomo: pensava che le filarie uscissero dalle zanzare, contaminassero le acque potabili e infettassero l'uomo attraverso l'ingestione (come per la dracunculiasi) o per penetrazione della cute (come per le schistosomiasi). La trasmissione con la puntura della zanzara fu ipotizzata dal parassitologo australiano Thomas Bancroft e dimostrata dall'assistente di Manson, George Carmichael Low, che trov\u00f2 le microfilarie nella proboscide delle zanzare. Nel 1894 Manson ipotizz\u00f2 per primo che i protozoi del genere \"Plasmodium\", agenti eziologici della malaria, fossero trasmessi all'uomo da una zanzara. Questa tesi fu dimostrata nel 1897 da Ronald Ross, che perci\u00f2 vinse il premio Nobel nel 1902.\nManson si spos\u00f2 nel 1876 con Henrietta Isabella Thurbun, dalla quale ebbe tre figli e una figlia. Fond\u00f2 l'Hong Kong College of Medicine for Chinese, il primo istituto sanitario cinese che applicasse i principi e le nozioni della medicina occidentale: il rivoluzionario comunista cinese Sun Yat-sen fu uno dei suoi primi studenti. Nel 1911 l'istituto diverr\u00e0 l'Universit\u00e0 di Hong Kong.\nTorn\u00f2 a Londra nel 1890. Nel 1897 scopr\u00ec un nuovo genere di filaria che avrebbe preso il nome di \"Mansonella\". Nel 1899 partecip\u00f2 alla fondazione della Scuola di Medicina Tropicale presso l'Albert Dock Seamen's Hospital di Greenwich, che divenne la London School of Hygiene &amp; Tropical Medicine, e vi insegn\u00f2 per anni. Fu ammesso alla Royal Society nel 1900, e nominato baronetto nel 1903; l'anno successivo fu insignito della laurea onoraria in Scienze presso l'Universit\u00e0 di Oxford. Nel 1902, presso il Seamen's Hospital, Manson trov\u00f2 delle uova d'elminta con la spina laterale, nelle feci di un uomo caraibico e propose l'esistenza di una specie intestinale di \"Schistosoma\", patogena per l'uomo. Nel 1907 Luigi Westenra Sambon della London School of Tropical Medicine descrisse il parassita scoperto da Manson, e, convinto che appartenesse a una specie di Schistosoma diversa da quella descritta da Theodor Bilharz, lo chiam\u00f2 \"Schistosoma mansoni\", in onore del suo maestro."}
{"id": "1621009", "revid": "962319", "url": "https://it.wikipedia.org/wiki?curid=1621009", "title": "Tuffi ai Giochi della III Olimpiade", "text": "Alla III Olimpiade di Saint Louis 1904, sono state disputate due gare di tuffi, entrambi aperte solamente agli uomini.\nNazioni partecipanti.\nAi Giochi di Saint Louis hanno partecipato 10 tuffatori provenienti da 2 paesi:"}
{"id": "1621014", "revid": "1784425", "url": "https://it.wikipedia.org/wiki?curid=1621014", "title": "Joaquim Chissano", "text": "Biografia.\nJoaquim Chissano \u00e8 nato nel villaggio di Malehice, distretto di Chibuto, provincia di Gaza, nell'allora colonia portoghese del Mozambico. Egli fu il primo studente nero de Liceo Ant\u00f3nio de Oliveira Salazar, l'unica scuola superiore della colonia, a Louren\u00e7o Marques - oggi Maputo. A scuola si distinse per le sue qualit\u00e0 di leader e divenne il capo dell'organizzazione studentesca che raccoglieva gli studenti africani. Dopo aver frequentato le scuole della capitale, Chissano and\u00f2 in Portogallo per studiare medicina all'Universit\u00e0 di Lisbona. Per via delle sue attivit\u00e0 politiche non ben viste dal governo, egli si rifugi\u00f2 prima in Francia e, poi, in Tanzania.\nGuerrigliero.\nNegli anni sessanta, Chissano rappresent\u00f2 il Fronte di Liberazione del Mozambico (FRELIMO) in Francia. Qui si distinse per la sua capacit\u00e0 diplomatica volta a mediare tra le diverse anime del movimento. Dopo il periodo francese, Chissano torn\u00f2 in patria per partecipare attivamente alla guerra di liberazione. Al momento dell'indipendenza, Chissano copriva il ruolo di generalmaggiore. Samora Machel, primo presidente del Mozambico, lo nomin\u00f2 subito ministro degli esteri, portafoglio che conserv\u00f2 per i successivi undici anni.\nPresidenza.\nQuando Samora Machel mor\u00ec in un incidente aereo al confine col Sudafrica, Chissano venne chiamato a sostituirlo alla guida del paese. Egli cerc\u00f2 subito di trovare una soluzione alla guerra civile che aveva distrutto il paese e che minacciava di bloccare ogni possibile sviluppo per il Mozambico. Chissano riusc\u00ec a far accettare una tregua ad Afonso Dhlakama, capo del movimento di opposizione RENAMO, e di intavolare il negoziato grazie all'intervento della Comunit\u00e0 di Sant'Egidio di Roma e del governo italiano. La pace venne siglata con gli Accordi di pace di Roma, nel 1992.\nNel 1992, Chissano impar\u00f2 la tecnica di meditazione trascendentale e la fece imparare ad altri funzionari governativi e alle loro famiglie. Due anni pi\u00f9 tardi, Chissano e i suoi generali ordinarono alle forze di polizia e ai militari di \"meditare due volte al giorno per 20 minuti\". Inoltre, a 16.000 soldati e 30.000 civili venne insegnata la Meditazione Trascendentale e la sua tecnica avanzata di volo Yoga. Confermando la letteratura sulla Meditazione Trascendentale, Chissano disse che il risultato fu: \"pace politica ed equilibrio nella natura del mio paese\". Secondo Tobias Dai, ministro della Difesa nel 2001: \"l'effetto \u00e8 stato travolgente\" esso comprendeva riduzione della criminalit\u00e0, minore siccit\u00e0 e crescita economica tre volte superiore al previsto.\nNel 1993 Chissano ha ricevuto una laurea honoris causa dalla Maharishi Vedic University (MERU), con sede in Olanda. Alle prime elezioni multipartitiche del 1994, Chissano vinse con una larga maggioranza. Lo stesso avvenne nel 1999. Dal 2003 al 2004 egli \u00e8 stato anche presidente dell'Unione Africana. Pur potendo presentarsi per un terzo turno, Chissano decise di lasciare la presidenza nel 2005. Il suo successore \u00e8 Armando Guebuza.\nRuolo internazionale.\nIl 4 dicembre 2006, l'allora Segretario Generale delle Nazioni Unite, Kofi Annan, lo nomin\u00f2 Inviato Speciale per il Nord Uganda. Chissano doveva aiutare il dialogo tra governo ugandese e i ribelli dell'Esercito di resistenza del Signore (Lord's Resistance Army). I colloqui si svolgono a Juba, in Sudan del Sud.\nIl 22 ottobre 2007, Chissano ha ricevuto il Premio per il Successo che la Fondazione Mo Ibrahim riserva a leader africani."}
{"id": "1621020", "revid": "2181294", "url": "https://it.wikipedia.org/wiki?curid=1621020", "title": "Adam Arkin", "text": "Biografia.\nFiglio dell'attore Alan Arkin e di Jeremy Yaffe, inizia a recitare nel 1969 nel film \"The Monitors\", diretto da Jack Shea. Tra le serie televisive a cui partecipa: \"Happy Days\", \"Hawaii Squadra Cinque Zero\", \"Provaci ancora Lenny\", \"Cari professori\", \"Love Boat\", \"Ai confini della realt\u00e0\", \"Tough Cookies\", \"MacGyver\", \"Un medico tra gli orsi\" (1990-1995), nel ruolo di un eccentrico chef.\nNel film \"Un medico, un uomo\" (1991) recita al fianco di William Hurt e di Mandy Patinkin, con il quale lavora dal 1994 al 2000 nella serie \"Chicago Hope\", interpretando il ruolo del Dr. Aaron Shutt. Appare inoltre nel film \"Mission\" (1986), e nelle serie \"Detective Monk\", \"West Wing - Tutti gli uomini del Presidente\", \"Hitch - Lui s\u00ec che capisce le donne\", \"Law &amp; Order - I due volti della giustizia\", \"Boston Legal\", \"Masters of Sex\", \"State of Affairs\" e \"Law &amp; Order - Unit\u00e0 vittime speciali\". \nOccasionalmente lavora come regista televisivo e dirige alcuni episodi di \"Ally McBeal\", \"Chicago Hope\" e \"Grey's Anatomy\". Tra il 2007 e il 2009 interpreta il ruolo di Ted Earley nella serie televisiva \"Life\"."}
{"id": "1621025", "revid": "287204", "url": "https://it.wikipedia.org/wiki?curid=1621025", "title": "Danza sportiva", "text": "La danza sportiva rappresenta la trasposizione del ballo, generalmente di coppia, da disciplina artistica in disciplina sportiva, con proprie regole, competizioni e gare agonistiche, il cui livello varia dall'amatoriale all'agonistico, suddiviso in varie classi che sono: D, C, B3, B2, B1, A, A2, A1, AS.\nLe discipline riconosciute dal CONI nel vasto panorama agonistico della danza sportiva sono ben 54, articolate tra i settori delle DANZE ARTISTICHE (Accademiche, Coreografiche, Street e Pop Dance, Etniche, Popolari e di Carattere) e delle DANZE DI COPPIA (Internazionali - tra cui Standard, Latine, Jazz, Caraibiche, Argentine e Afrolatine - Nazionali e Regionali).\nPresente a livello dimostrativo alle Olimpiadi di Sydney, la danza sportiva dal 1997 \u00e8 uno degli sport dei World Games, i Giochi Mondiali riservati alle discipline riconosciute dal CIO e in attesa di inserimento nei Giochi olimpici. Nel 2018 la danza \u00e8 stata presente alle Olimpiadi Giovanili (gli Youth Olympic Games di Buenos Aires, dal 6 al 18 ottobre del corrente anno) con i ragazzi della Break Dance.\nL'ente di riferimento per il ballo da competizione in Italia \u00e8 la Federazione Italiana Danza Sportiva (FIDS - www.federdanza.it), riconosciuta dal CONI nel 1997 tra le Discipline Associate (DSA) e promossa al massimo livello tra le organizzazioni sportive dal 2007, quale Federazione Sportiva Nazionale (FSN). La \u201cFederdanza\u201d - che riunisce oltre duemila societ\u00e0 sportive con pi\u00f9 di 120.000 tesserati - regolamenta e organizza le competizioni ufficiali, essendo preposta ad assegnare annualmente i titoli di campione di specialit\u00e0 e a designare gli atleti per la partecipazione ai campionati europei e mondiali delle categorie Children/Juveniles (fino agli 11 anni), Juniores (da 12 a 15 anni), Youth (da 16 a 18 anni), Adulti (da 19 a 34 anni) e Seniores (a partire dai 35 anni).\nCompetizioni.\nLe competizioni si suddividono nel seguente modo:\nLe gare vengono svolte in una pavimentazione di parquet con misure stabilite dalla Federazione o dalle altre Entit\u00e0 organizzative."}
{"id": "1621027", "revid": "324090", "url": "https://it.wikipedia.org/wiki?curid=1621027", "title": "Lago Nicaragua", "text": "Il lago Nicaragua, Mar dulce, o Cocibolca (dal nahuatl [azteco] \"C\u014d\u0101tlpolcan\", \"luogo del grande serpente\") \u00e8 un lago situato nella nazione omonima; con 8\u00a0264 km\u00b2 \u00e8 il maggiore del Paese, secondo per superficie al solo Titicaca nell'intera America Latina.\n\u00c8 un bacino lacustre che ospita una specie di pescecane, lo squalo leuca \"(Carcharhinus leucas)\", nonch\u00e9 il pesce sega.\nIl fiume San Juan \u00e8 il suo solo emissario, che sfocia dopo circa 190 km nel mar dei Caraibi, mentre l'unico immissario \u00e8 il rio Tipitapa, che lo collega al lago di Managua.\nLungo la sua sponda si trovano la citt\u00e0 di Granada e il vulcano Mombacho.\nIl lago contiene pi\u00f9 di quattrocento tra isole e isolette, tra cui le due maggiori sono Ometepe e Zapatera. Nella prima sono presenti due vulcani: il Concepci\u00f3n, ancora attivo, e il Maderas, che invece appare spento da diversi secoli. Da segnalare infine la presenza dell'arcipelago delle Solentiname.\nIl bacino \u00e8 interamente compreso nel territorio del Nicaragua, tuttavia la sua sponda meridionale si trova vicinissima al confine con la Costa Rica; in pratica, la separazione \u00e8 costituita da una sottile lingua di terra."}
{"id": "1621028", "revid": "729019", "url": "https://it.wikipedia.org/wiki?curid=1621028", "title": "Hockey su prato ai Giochi della XXVI Olimpiade", "text": "Le gare di hockey su prato alle olimpiadi estive del 1996 si sono svolte ad Atlanta in Stati Uniti d'America.\nFormula.\nNel torneo maschile hanno gareggiato 12 squadre, inizialmente inserite in due gironi composti da 6 squadre ciascuno in cui ogni squadra affrontava le altre appartenenti allo stesso girone. Le prime due di ogni gruppo sono passate alle semifinali del torneo, in cui le perdenti hanno giocato la finale 3\u00ba-4\u00ba posto che ha assegnato la medaglia di bronzo, mentre le vincenti si sono qualificate alla finale del torneo che ha assegnato la medaglia d'oro e la medaglia d'argento.\nNel torneo femminile hanno gareggiato 8 squadre, inizialmente inserite in un unico girone. Le prime due si sono qualificate alla finale del torneo che ha assegnato la medaglia d'oro e la medaglia d'argento.\nLa 3 e la 4 classificata hanno disputato la finale che assegnava la medaglia di bronzo."}
{"id": "1621031", "revid": "1494169", "url": "https://it.wikipedia.org/wiki?curid=1621031", "title": "Giampilieri", "text": "Giampilieri \u00e8 il toponimo di due frazioni di Messina:"}
{"id": "1621034", "revid": "3831", "url": "https://it.wikipedia.org/wiki?curid=1621034", "title": "Hockey su prato ai Giochi della XXV Olimpiade", "text": "Le gare di hockey su prato alle olimpiadi estive del 1992 si sono svolte ad Barcellona in Spagna.\nFormula.\nNel torneo maschile hanno gareggiato 12 squadre, inizialmente inserite in due gironi composti da 6 squadre ciascuno in cui ogni squadra affrontava le altre appartenenti allo stesso girone. Le prime due di ogni gruppo sono passate alle semifinali del torneo, in cui le perdenti hanno giocato la finale 3\u00ba-4\u00ba posto che ha assegnato la medaglia di bronzo, mentre le vincenti si sono qualificate alla finale del torneo che ha assegnato la medaglia d'oro e la medaglia d'argento.\nNel torneo femminile hanno gareggiato 8 squadre, inizialmente inserite in due gironi composti da 4 squadre ciascuno in cui ogni squadra affrontava le altre appartenenti allo stesso girone. Le prime due di ogni gruppo sono passate alle semifinali del torneo, in cui le perdenti hanno giocato la finale 3\u00ba-4\u00ba posto che ha assegnato la medaglia di bronzo, mentre le vincenti si sono qualificate alla finale del torneo che ha assegnato la medaglia d'oro e la medaglia d'argento."}
{"id": "1621043", "revid": "235834", "url": "https://it.wikipedia.org/wiki?curid=1621043", "title": "Bukingam palace", "text": ""}
{"id": "1621044", "revid": "1543377", "url": "https://it.wikipedia.org/wiki?curid=1621044", "title": "Robert Bosch (azienda)", "text": "La Robert Bosch GmbH \u00e8 un'azienda multinazionale tedesca, la maggiore produttrice mondiale di componenti per autovetture, che ha rapporti d'affari con pressoch\u00e9 la totalit\u00e0 delle aziende automobilistiche esistenti al mondo. Di propriet\u00e0 per il 92% della Robert Bosch Stiftung, una societ\u00e0 di beneficenza, la maggior parte degli utili vengono reinvestiti in ricerca e sviluppo o donati a cause umanitarie.\nLa societ\u00e0 nel 2018 ha in Germania 85\u00a0sedi con 139.400\u00a0dipendenti; con le circa 460 societ\u00e0 filiali in 60 paesi nel mondo conta 409.900\u00a0dipendenti. Nel 2018 fattura per 78,5\u00a0miliardi di\u00a0Euro, cifra pi\u00f9 alta mai raggiunta.\nStoria.\nFu fondata a Gerlingen, ma con sede legale a Stoccarda, nel 1886 da Robert Bosch, come laboratorio per la meccanica di precisione e di ingegneria elettrica.\nAd appena un anno dalla sua fondazione, la ditta si occup\u00f2 del magnete per l'accensione a bassa tensione, tecnologia gi\u00e0 nota e utilizzata da un'altra societ\u00e0, ma di pi\u00f9 grosse dimensioni, la Siemens &amp; Halske. Nel 1897 Bosch mont\u00f2 questo dispositivo a magnete su un triciclo a motore, e diede inizio all'era dell'accensione a magnete applicata all'industria automobilistica.\nQuesta invenzione consent\u00ec all'azienda di svilupparsi e ingrandirsi, e nel 1901, sempre a Stoccarda, cre\u00f2 il suo primo stabilimento industriale. Nel 1906, arriv\u00f2 a produrre 100.000 magneti. Negli anni successivi si specializz\u00f2 nella produzione di fari, e nel 1917 si trasform\u00f2 in societ\u00e0 per azioni, divenendo Bosch AG (che nel 1937 divenne poi Bosch GmbH).\nNel 1926 l'azienda avvi\u00f2 la produzione di tergicristalli e successivamente delle pompe ad iniezione Diesel.\nNel 1932 acquis\u00ec la Junkers &amp; Co., produttrice di apparecchi termosanitari, svilupp\u00f2 il primo modello di trapano, e avvi\u00f2 la produzione dei primi apparecchi autoradio Blaupunkt. Dieci anni dopo mor\u00ec il fondatore Robert Bosch.\nAlla fine della seconda guerra mondiale, avvi\u00f2 una partnership con la giapponese Denso, formalizzata nel 1953.\nLa societ\u00e0 continu\u00f2 ad espandersi e nel 1968 cre\u00f2 un nuovo centro di sviluppo a Schwieberdingen, mentre due anni dopo spost\u00f2 la sede legale a Gerlingen, nei pressi di Stoccarda. Importanti sviluppi della societ\u00e0 si sono verificati negli anni successivi, come la sonda lambda (1976), il Sistema antibloccaggio, pi\u00f9 noto con l'acronimo \"ABS\" (1978), il Motronic (1979), il controllo della trazione (ASR, 1986), la lampada allo xeno per le auto (1991), il Controllo elettronico della stabilit\u00e0 (ESP) nel 1995, l'iniezione (2001), il Common rail (inventato da Fiat, progetto ceduto alla Bosch nel 1994), il freno elettroidraulico (2001), l'unit\u00e0 autoradio digitale e l'accumulatore agli ioni di litio (2003).\nNel 2003 Bosch rileva la societ\u00e0 Buderus, produttrice di apparecchi per il riscaldamento e la climatizzazione, creando la \"BBT\u00a0Bosch-Buderus-Thermotechnik\u00a0GmbH\".\nNel 2013 il gruppo \u00e8 in terza posizione nelle 500\u00a0gr\u00f6\u00dften\u00a0Familienunternehmen Deutschlands le prime 500 societ\u00e0 tedesche come societ\u00e0 di famiglia, secondo il Wirtschaftsblatt. Lo stesso anno viene venduta la parte pneumatica della Bosch Rexroth, che prende il nome di Aventics.\nAnche nel 2018 Bosch in Germania con i suoi oltre 4.200 brevetti \u00e8 al primo posto per numero di brevetti. Nell'ambito della intelligenza artificiale nel 2019 \u00e8 tra le prime 20 per brevetti depositati.\nDati e generalit\u00e0 del Gruppo Bosch.\nBosch \u00e8 una delle pi\u00f9 grandi aziende tedesche, ed \u00e8 presente in oltre 150 paesi nel mondo con centinaia di filiali e decine di stabilimenti produttivi. Oltre alla componentistica per auto, che rappresenta il 90% del fatturato, altre produzioni chiave dell'azienda sono le macchine utensili ed industriali, settore quest'ultimo dove \u00e8 leader di mercato in molti paesi, poi ci sono gli elettrodomestici (terzo produttore europeo), e il riscaldamento coi marchi Junkers e Buderus (primo produttore europeo). Il Gruppo tedesco quindi comprende tre divisioni:\nBosch in Italia.\nIn Italia, il Gruppo Bosch \u00e8 presente con la filiale di Milano, la \"Robert Bosch S.p.A.\", 18 aziende controllate, 17 stabilimenti produttivi e 3 centri di ricerca e sviluppo e occupa circa 6000 addetti. La presenza della multinazionale tedesca in Italia risale al 1908 quando fu fondata la prima storica filiale, ma l'espansione vera e propria nel mercato italiano si verific\u00f2 a partire dagli anni settanta quando furono creati i primi stabilimenti.\nNel 1972 inoltre, l'azienda tedesca acquis\u00ec anche il controllo della Philco Italia, ceduta poi qualche anno dopo.\nDa molti anni Bosch \u00e8 uno dei principali fornitori di componenti per il gruppo FCA.\nNel 2008 la Bosch acquista il marchio Freud (Frese Udinesi) dall'imprenditore Giampaolo Pozzo."}
{"id": "1621046", "revid": "180559", "url": "https://it.wikipedia.org/wiki?curid=1621046", "title": "Pallanuoto ai Giochi della XXIX Olimpiade", "text": "Il torneo di pallanuoto dei Giochi Olimpici di Pechino si \u00e8 svolto negli impianti dello Ying Tung Natatorium di Pechino tra il 10 ed il 24 agosto 2008.\nHanno preso parte alla rassegna 12 nazionali maschili e 8 femminili, che si sono affrontate secondo la stessa formula della precedente edizione di Atene.\nIl torneo maschile ha visto la vittoria dell', al terzo trionfo olimpico consecutivo, mentre in campo femminile i hanno conquistato il titolo per la prima volta.\nSquadre partecipanti.\nTorneo maschile.\nTorneo preolimpico:Classifica finale: 1=, 2=, 3=, 4=, 5=, 6=, 7=, 8=, 9=, 10=, 11=, 12=.\nTorneo femminile.\nTorneo preolimpico:Classifica finale: 1=, 2=, 3=, 4=, 5=, 6=, 7=, 8=, 9=, 10=."}
{"id": "1621048", "revid": "2039709", "url": "https://it.wikipedia.org/wiki?curid=1621048", "title": "Atletica leggera ai Giochi della XXII Olimpiade", "text": "Ai Giochi della XXII Olimpiade di Mosca nel 1980 vennero assegnati 38 titoli in gare di atletica leggera, di cui 24 maschili e 14 femminili.\nLa partecipazione.\nLa politica entra pesantemente alle Olimpiadi: per la prima volta un blocco di Paesi occidentali, o a economia di mercato, dei cinque continenti boicotta i Giochi. La cortina di ferro, che divide gi\u00e0 il mondo, cala anche nel movimento olimpico. I primi sono gli Stati Uniti, che protestano contro l'invasione sovietica dell'Afghanistan, avvenuta nel dicembre 1979. Seguono decine di Paesi, tra cui nazioni importanti nell'atletica: la Germania Ovest, il Giappone, il Kenya, la Nuova Zelanda e il Canada.\nL'unica buona notizia sulla partecipazione ai Giochi \u00e8 il ritorno dell'Africa che, dopo il boicottaggio di Montr\u00e9al, torna a dire la sua nelle gare maschili di mezzofondo.\nSono solo 70 le nazionali che partecipano alle gare di atletica leggera ai Giochi di Mosca (contro le 80 di Montr\u00e9al e le 104 di Monaco).\nSei Paesi sono presenti per la prima volta:\nIl punto tecnico.\nIl programma maschile ritorna alle 24 gare canoniche, recuperando i 50\u00a0km di marcia che erano stati dimenticati a Montr\u00e9al. Quello femminile invece non subisce variazioni. Eppure ai campionati europei si disputano gi\u00e0 da sei anni i 3000 metri e nel 1978 sono stati introdotti anche i 400 ostacoli.\nDopo i primi giorni i giudici IAAF non sovietici lasciano il campo di gara. Le prestazioni saranno quindi convalidate solo dai giudici locali, che saranno vittime di pregiudizi verso gli stranieri. I casi pi\u00f9 eclatanti sono le gare di lancio del disco e di giavellotto maschili. Quanto alla ragione dell'allontanamento dei giudici internazionali, non se ne sono mai conosciute le motivazioni.\nLe gare di Mosca vedono il dominio pressoch\u00e9 totale degli atleti dell'Europa dell'Est, che conquistano 28 titoli sui 38 in palio.\nLe gare che risentono di pi\u00f9 del boicottaggio sono quelle maschili, specialmente lo sprint e le due gare ad ostacoli: esse vengono mutilate, per cos\u00ec dire, dei loro atleti di punta. Lo conferma la non elevata qualit\u00e0 dei risultati tecnici. Il settore femminile, invece, subisce solo in minima parte l'assenza dei paesi occidentali. Gi\u00e0 a Montr\u00e9al si era registrato il predominio assoluto delle atlete dell'Est, con 13 titoli su 14 vinti. A Mosca la tendenza viene pienamente confermata: 13 su 14. L'unica atleta occidentale vincente \u00e8 l'italiana Sara Simeoni.\nNel pentathlon cambia la composizione della quinta prova: i 200 metri sono sostituiti con gli 800 metri.\nLa lotta al doping.\nNessun esame antidoping \u00e8 risultato positivo. A Mosca sono stati esaminati pi\u00f9 di mille atleti (inclusi i partecipanti alle gare di atletica leggera). Il potenziamento dei controlli per\u00f2 \u00e8 solo quantitativo. Dal punto di vista qualitativo, la commissione medica del CIO \u00e8 ancora in ritardo rispetto ai fabbricatori di sostanze illegali.\nI medici, nella conferenza stampa tenutasi il giorno di chiusura dei Giochi, hanno dichiarato che gli esami si sono basati sull'analisi del livello di testosterone ed hanno ammesso di non essere ancora in grado di rilevare la presenza di steroidi anabolizzanti."}
{"id": "1621049", "revid": "729019", "url": "https://it.wikipedia.org/wiki?curid=1621049", "title": "Leo Amberg", "text": "Professionista tra il 1934 ed il 1947, vinse tappe sia al Tour de France che al Giro d'Italia.\nCarriera.\nCorse per la Colin-Wolber, la Helyett-Splendor-Hutchinson, la Kristal, la Olympia, la Gloria-Ambrosiana, la Amberg e la Fuchs, distinguendosi sia nelle corse in linea che in quelle a tappe. Nelle corse in linea, le principali vittorie furono il Campionato di Zurigo nel 1937 ed il campionato svizzero nel 1937 e nel 1938. Nelle corse a tappe, vinse due tappe al Tour de France 1937, tre tappe al Tour de Suisse, sempre nel 1937, e una tappa al Giro d'Italia 1938. Nelle classifiche generali del Tour de France fu ottavo nel 1936 e terzo nel 1937; al Giro di Svizzera sal\u00ec 3 volte sul podio tra il 1935 ed il 1937. Fu terzo al campionato mondiale del 1938."}
{"id": "1621055", "revid": "4106", "url": "https://it.wikipedia.org/wiki?curid=1621055", "title": "L\u00e9o Amberg", "text": ""}
{"id": "1621061", "revid": "1810027", "url": "https://it.wikipedia.org/wiki?curid=1621061", "title": "Chiesa dei Santi Cosma e Damiano ai Banchi Nuovi", "text": "La chiesa dei Santi Cosma e Damiano ai \"Banchi Nuovi\" \u00e8 una chiesa monumentale di Napoli ubicata in largo Banchi Nuovi.\nStoria e descrizione.\nLa chiesa sorge nel punto dove prima esisteva la loggia dei Banchi Nuovi. L'edificio venne fondato nel 1616 dalla Congregazione dei Barbieri e ampliato nel corso del secolo; alle strutture venne fatto un restauro diretto dall'ingegnere Luigi Giura che la ampli\u00f2 ulteriormente.\nLa facciata utilizza l'impianto del preesistente edificio: si notano infatti gli archi a tutto sesto della loggia cinquecentesca. Nei tompagni laterali si aprono due botteghe, mentre nel centrale si apre il portale secentesco in piperno sormontato da un finestrone polilobato in stucco del Settecento; lo schema della facciata \u00e8 scandito dalla presenza quattro lesene rialzate da un basamento.\nNell'interno c'\u00e8 l'altare maggiore settecentesco (parzialmente depredato) sul quale era posta una tavola di Antonio Rimpatta (attualmente esposta al Museo Diocesano e proveniente probabilmente dalla precedente chiesa dei Santi Cosma e Damiano, demolita con altre tre chiese alla fine del '500 per far posto al Complesso dei Girolamini), anche gli altari laterali erano sormontati da dipinti (trasferiti in altra sede), come \"Il Supplizio del fuoco dei santi Cosma e Damiano\" attribuito a Luca Giordano e collaboratori, il \"San Nicola\" di ignoto, la \"Sant'Anna\" di Giuseppe Gatto e il \"San Rocco\" di Nicola Russo. \nDopo 40 anni di abbandono e spoliazioni, la chiesa \u00e8 stata riaperta al pubblico nell'ottobre del 2020 in seguito a un lungo restauro finanziato con i fondi europei del Grande Progetto Unesco per il Centro Storico di Napoli. L'edificio non sar\u00e0 pi\u00f9 adibito ad attivit\u00e0 di culto."}
{"id": "1621074", "revid": "114735143", "url": "https://it.wikipedia.org/wiki?curid=1621074", "title": "Glider (hacker)", "text": "Il Glider, rappresentazione della navicella aliante (in inglese appunto \"glider\") nella teoria degli automi cellulari, proposto come emblema degli hacker.\nStoria.\nProposto nel 2003 da Eric Steven Raymond ha riscosso un buon successo tra gli hacker e sostenitori. Il suo scopo principale \u00e8 quello di colmare una lacuna ben precisa: avere un simbolo che identifichi tutti i sostenitori della comunit\u00e0 hacker indipendentemente dal linguaggio di programmazione preferito e/o sistema operativo pi\u00f9 usato. Utilizzarlo non significa definirsi un hacker, anche perch\u00e9 \u00e8 buona regola non autoproclamarsi tale: significa piuttosto esprimere rispetto verso gli ideali, la cultura e lo stile di vita hacker, riconoscendosi gli uni con gli altri.\nEquivoci comuni.\nIl prestigioso termine \"Hacker\" (che dagli albori dell'informatica identifica una ristretta cerchia d'\u00e9lite) \u00e8 stato discriminato nel corso degli anni dai mass media, a causa di criminali informatici."}
{"id": "1621096", "revid": "123254846", "url": "https://it.wikipedia.org/wiki?curid=1621096", "title": "Alberto Silvestri", "text": "Sceneggiatore prolifico prevalentemente tra gli anni sessanta e settanta, durante i quali ha lavorato per il film di Adriano Celentano \"Yuppi du\" e per lo sceneggiato televisivo \"Sandokan\", con Kabir Bedi.\nHa lavorato anche come autore televisivo, collaborando in particolar modo con Maurizio Costanzo, come coautore del \"Maurizio Costanzo Show\" (dal 1983) e con Maria De Filippi (\"Amici\", \"Uomini e donne\", \"C'\u00e8 posta per te\"). \nEra il padre del cantautore Daniele Silvestri."}
{"id": "1621099", "revid": "93556", "url": "https://it.wikipedia.org/wiki?curid=1621099", "title": "Lev Sem\u00ebnovi\u010d Berg", "text": "Dati biografici.\nSi laure\u00f2 all'Universit\u00e0 di Mosca nel 1898. Tra il 1903 e il 1914 lavor\u00f2 al Museo di zoologia di Leningrado. Fu uno dei fondatori dell'Istituto geografico russo, oggi facolt\u00e0 di Geografia dell'Universit\u00e0 di San Pietroburgo. Venne eletto presidente della Societ\u00e0 geografica russa dal 1940 al 1950.\nStudi\u00f2 e determin\u00f2 la profondit\u00e0 di molti laghi dell'Asia centrale, fra i quali il Lago Balkhash e l'Ysyk-K\u00f6l. Ha sviluppato la teoria di Vasily Vasili'evich Doluchaev sulle zone naturali fino a farla diventare fondamento della biologia sovietica dell'epoca.\nFra le sue ricerche monografiche pionieristiche sulla climatologia, ricordiamo \"Clima e Vita\" del 1922 e \"Fondamenta della climatologia\" del 1928. Durante la sua vita \u00e8 stato un punto di riferimento per gli studiosi di ittiologia. Nel 1916 pubblic\u00f2 4 volumi su uno studio dei \"Pesci della Russia\". La quarta edizione fu pubblicata nel 1949 col titolo \"Pesci di acqua dolce dell'Unione sovietica e Paesi Adiacenti\" e vinse il Premio Stalin. La sua notoriet\u00e0 raggiunse il massimo per aver scoperto la relazione parassitaria fra le lamprede e il salmone.\nIn Occidente, Berg \u00e8 pi\u00f9 conosciuto come l'autore del controverso La macroevoluzione, dove esplica la teoria di Nomogenesis (Berg, L. S. \"Nomogenes ili evolutsia na osnove zakonomernostey. Instituta di geograficheskogo di Trudy\". T. 1. Petersburg: Gos. Izd 1922).\nGeneri e specie descritti.\nHa descritto e denominato molti generi e specie, fra i quali:\nPortano il suo nome.\nIn suo onore sono state denominati circa una sessantina fra generi e specie di piante e animali fra cui:\nNel 2001, la Banca centrale di Transnistria ha coniato in suo onore una moneta d'argento, che fa parte di una serie dedicata alle personalit\u00e0 nate in questa regione moldava."}
{"id": "1621107", "revid": "14316484", "url": "https://it.wikipedia.org/wiki?curid=1621107", "title": "Lev Semyonovich Berg", "text": ""}
{"id": "1621112", "revid": "110157", "url": "https://it.wikipedia.org/wiki?curid=1621112", "title": "Laranjeiro", "text": "Laranjeiro \u00e8 una freguesia del Portogallo del comune di Almada con un'area di 3.66\u00a0km\u00b2 e 20.988 abitanti (2011). La densit\u00e0 \u00e8 pari a 5.785 ab/km\u00b2. \u00c8 parte integrante della citt\u00e0 di Almada.\nGeografia fisica.\nConfina a sud con la freguesia di Corroios (comune di Seixal), a est con la freguesia di Feij\u00f3, a nord con la freguesia di Cova da Piedade e a ovest con il fiume Tago (zona denominata Mar di Paglia), includendo tutta l'area occupata dalla base navale militare di Lisbona.\nStoria.\nIn origine Laranjeiro era noto soprattutto come locale di passaggio e altro non era se non una zona rurale dove esistevano diverse tenute. Fra queste ultime vanno ricordate la Tenuta del Secretariato (XVIII sec.), di propriet\u00e0 di D.Gil Eanes da Costa (all'epoca Segretario di Stato), e la Tenuta di Santo Amargo (XIX sec.) dove il comune di Almada install\u00f2 un centro di attivit\u00e0 culturali.\nLaranjeiro fu elevato al rango di freguesia il 4 ottobre del 1985.\nSociet\u00e0.\nEvoluzione demografica.\nNota: nel 1993 parte del territorio venne destinato alla nuova freguesia di Feij\u00f3.\nIstituzioni, enti e associazioni.\nLe principali associazioni di Laranjeiro sono le seguenti:\nEconomia.\nLe principali attivit\u00e0 economiche della freguesia sono il commercio ed i servizi (settore terziario)."}
{"id": "1621113", "revid": "21981", "url": "https://it.wikipedia.org/wiki?curid=1621113", "title": "Lev Semjonovi\u010d Berg", "text": ""}
{"id": "1621114", "revid": "125985062", "url": "https://it.wikipedia.org/wiki?curid=1621114", "title": "L'emozione non ha voce", "text": "L'emozione non ha voce \u00e8 un brano di Adriano Celentano, scritto da Adriano Celentano (e Mogol (testo), arrangiato da Fio Zanotti, pubblicato nell'album \"Io non so parlar d'amore\".\nIl brano, uscito come secondo singolo dopo \"Gelosia\", ha contribuito al successo del disco che \u00e8 rimasto per 101 settimane consecutive nella top 50 della hit parade italiana, vendendo 2 milioni di copie. Il titolo del disco \u00e8 preso proprio da questa canzone, i cui primi due versi sono proprio \u00ab\"Io non so parlar d'amore, l'emozione non ha voce\"\u00bb. Appare anche in sette successive raccolte pubblicate dal Clan Celentano: \"Il cuore, la voce\" (2001), \"Le volte che Celentano \u00e8 stato 1\" (2003), \"Unicamente Celentano\" (2006), \"L'animale\" (2008), \"Adriano Live\" (2012), \"...Adriano\" (2013) e \"Tutte le migliori\" (2017)\nLa versione che appare ne \"Il cuore, la voce\" \u00e8 in duetto con Biagio Antonacci, duetto virtuale in quanto alla versione originale sono state semplicemente sostituite delle strofe con quelle di Antonacci, che canta peraltro in terza persona (\u00ab\"Lui non sa parlar d'amore\"\u00bb): il duetto inizia e termina con un simpatico siparietto parlato tra i due artisti."}
{"id": "1621126", "revid": "2184720", "url": "https://it.wikipedia.org/wiki?curid=1621126", "title": "Laura non c'\u00e8", "text": "Laura non c'\u00e8 \u00e8 un singolo del cantautore italiano Nek, pubblicato nel febbraio 1997 come secondo estratto dal quarto album in studio \"Lei, gli amici e tutto il resto\".\nDescrizione.\nIl brano \u00e8 stato scritto da Nek, Massimo Varini e Antonello De Sanctis, con gli arrangiamenti di Nek, Massimo Varini e David Sabiu, la produzione artistica dell'album \u00e8 stata curata da Massimo Varini mentre la produzione esecutiva \u00e8 stata curata da Rolando D'Angeli per Don't Worry Records; distribuzione WEA Italiana (all'epoca facente parte del gruppo Warner Music Italy). \u00c8 stato presentato al Festival di Sanremo 1997, dove si \u00e8 classificato 7\u00ba.\nVersioni.\nEsistono molteplici versioni del brano: oltre all'originale, Nek ha registrato in spagnolo \"Laura no est\u00e1\", in inglese \"Laura Is Away\" e, pi\u00f9 recentemente, in italo-francese, \"Laura\", in cui duetta con C\u00e9rena. \"Laura no est\u00e1\" \u00e8 stata reinterpretata in stile bachata dal cantante e musicista dominicano Fernando Villalona.\nNumerosi artisti hanno inoltre reinterpretato il brano nella propria lingua. Una versione in lingua tedesca intitolata \"Laura ist fort\" \u00e8 cantata da Oliver Lukas, una in greco (\"Skepsou Kala\") da Nektarios Sfyrakis e una in olandese (\"Voor altijd\") da Wim Soutaer.\nSuccesso commerciale.\nIl brano \u00e8 arrivato in prima posizione in Italia, in seconda in Svizzera, in terza in Austria, in settima in Vallonia in Belgio e in decima in Germania, vendendo un milione di copie in Europa.\nNel 2020 partecipa al concorso radiofonico \"I Love My Radio\", a cui hanno preso parte in totale 45 canzoni.\nVideo musicale.\nIl videoclip si apre e si chiude con un albero di lampadine che scoprono il cantante. Appaiono due ragazze, che sostituiscono Laura. La prima, con la quale Nek \u00e8 sdraiato su un divano rosso, \u00e8 colei con la quale il protagonista intrattiene mediocri relazioni carnali; la seconda, pi\u00f9 dolce e comprensiva, con la quale egli \u00e8 seduto vicino a un tavolo di cristallo con tre soprammobili, porta una ciotola di ciliegie, che il cantante rovescia in uno scatto d'ira, mentre si rende conto che probabilmente Laura ha un altro amante. A queste due ragazze fa riferimento il verso che dice: \"solo \u00e8 strano che, al suo posto, ci sei te\". Verso la fine appare Laura, con cui Nek gioca a scacchi: i due sono, per cos\u00ec dire, impegnati in una sorta di combattimento, alla fine del quale solo uno di loro uscir\u00e0 vincitore.\nIl film omonimo.\nNel marzo 1998 esce nelle sale cinematografiche il film \"Laura non c'\u00e8\", con protagonista Gigliola Aragozzini, figlia di Adriano, organizzatore del Festival di Sanremo dal 1989 al 1993, di cui Nek scrive la colonna sonora e in cui appare nel finale nel ruolo di un disegnatore di fumetti."}
{"id": "1621128", "revid": "2110845", "url": "https://it.wikipedia.org/wiki?curid=1621128", "title": "Thomas Binkley", "text": "Biografia.\nCompiuti gli studi musicali negli Stati Uniti, si trasfer\u00ec in Europa dove a Monaco di Baviera nel 1959 fond\u00f2, assieme al mezzosoprano Andrea von Ramm e al tenore Nigel Rogers, l'ensemble musicale \"Studio der Fruehen Musik\", risultato poi essere uno dei pi\u00f9 importanti gruppi nell'esecuzione di musica medioevale, e rinascimentale. Dal 1973 al 1977 fu membro, come esecutore e docente di liutista, della Schola Cantorum Basiliensis di Basilea. Successivamente, tornato in patria, insegn\u00f2 alla Stanford University, sita nei pressi di San Francisco, per due anni. Nel 1979 fond\u00f2 l'\"Early Music Institute\" di cui fu direttore fino alla morte avvenuta, a seguito di un tumore, nel 1995. Nel corso della sua attivit\u00e0 artistica incise numerosi dischi nel repertorio della musica medioevale e rinascimentale. \nL'Early Music Institute \u00e8 un ente pressoch\u00e9 unico nello studio dell'\"esecuzione storica\" delle partiture di musica antica, ed il merito va ascritto a Thomas Binkley che di esso fu il fondatore e l'animatore fino alla sua morte. Binkley fu un interprete eccezionale della monodia medioevale. Anche la sua attivit\u00e0 didattica \u00e8 stata molto preziosa per gli insegnamenti che ha saputo trasfondere in intere generazioni di interpreti. \nL'Istituto ha continuato ad esistere anche dopo la morte di Binkley grazie al \"Thomas Binkley Scholarship Fund\" che \u00e8 stato creato in sua memoria per proseguire la sua attivit\u00e0. "}
{"id": "1621135", "revid": "767487", "url": "https://it.wikipedia.org/wiki?curid=1621135", "title": "Causativo", "text": "Il causativo \u00e8 un caso avverbiale presente nel finnico. Usato per conferire valore causale, si ottiene posponendo la particella \"-ten\" a un numero limitato di pronomi, aggettivi e alle loro forme superlative. La forma plurale \u00e8 identica alla singolare.\nEsempi:"}
{"id": "1621139", "revid": "1428919", "url": "https://it.wikipedia.org/wiki?curid=1621139", "title": "Roberto Gini", "text": "Biografia.\nRoberto Gini ha iniziato giovanissimo gli studi musicali con Attilio Ranzato, suo insegnante di violoncello, al Conservatorio Giuseppe Verdi (Milano). Si \u00e8 in seguito specializzato in viola da gamba alla Schola Cantorum Basiliensis di Basilea con Jordi Savall, diplomandosi nel 1980 e ha frequentando i corsi di musica da camera tenuti da Nikolaus Harnoncourt a Salisburgo. Roberto Gini \u00e8 uno degli interpreti di punta della musica antica internazionale. La sua attivit\u00e0 \u00e8 da sempre contraddistinta da una poliedricit\u00e0 che lo rende difficilmente classificabile nel panorama concertistico e discografico. Strumentista alla viola da gamba e al violoncello barocco, Roberto Gini applica la propria ricerca nel campo della prassi esecutiva del basso continuo cinquecentesco e secentesco, come strumentista al clavicembalo, all'organo e nella sua attivit\u00e0 direttoriale.\nL'ensemble \"Concerto\" \u00e8 stato da lui fondato nel 1985 e gi\u00e0 le sue prime incisioni, che risalgono al periodo tra il 1988 e il 1991, costituiscono delle pietre miliari nell'interpretazione della musica monteverdiana. Le produzioni dell'ensemble seguono tuttora l'attivit\u00e0 di ricerca musicologica di Roberto Gini, rivolta in particolare a Claudio Monteverdi e alla musica cinque-seicentesca. Di Monteverdi ha prodotto le prime registrazioni integrali del \"VII libro di madrigali\", della \"Selva morale e spirituale\" e la raccolta in un doppio CD di tutte le opere sacre non comprese nelle tre raccolte a stampa del 1610, del 1640 e del 1651, incluse due composizioni inedite trascritte e pubblicate in prima mondiale: il \"Gloria a otto voci\" e il \"Confitebor a quattro voci\".\nAlla sua ricerca musicologica si deve inoltre la riscoperta e la prima incisione della raccolta \"Affetti musici\" di Giulio Cesare Monteverdi nonch\u00e9 quella dell'oratorio \"La Maddalena a' piedi di Cristo\" di Giovanni Bononcini, che ha vinto nel 1999 il \"Premio internazionale del disco\" della Fondazione Cini di Venezia.\nStrumentista.\nSvolge la sua attivit\u00e0 concertistica e discografica principalmente come solista. Ha suonato in duo con Laura Alvini, Wieland Kuijken e Anner Bijlsma ed \u00e8 stato membro di vari gruppi tra i quali Hesp\u00e8rion XXI di Jordi Savall con il quale ha collaborato per dieci anni. Ha costituito un proprio quartetto di viole da gamba, il \"Concerto Delle Viole\".\n\u00c8 specialista di viola bastarda: a lui si deve un importante lavoro di ricerca e di riscoperta legato a questo strumento e alla sua letteratura.\nDirezione d'orchestra.\nRoberto Gini ha debuttato nel 1991 dirigendo l'orchestra e il coro dei Pomeriggi Musicali di Milano. Ha inciso opere di Carl Philipp Emanuel Bach, Mozart, Gluck, Haydn e Schubert. A Roberto Gini si deve l'inizio della riscoperta del compositore milanese Sammartini.\nIn occasione della celebrazione ufficiale della nascita dell'opera, nel quarto centenario dalla prima rappresentazione avvenuta alla corte ducale di Mantova il 24 febbraio del 1607, a Roberto Gini \u00e8 stata affidata la direzione, nello stesso giorno del 2007 a Mantova, de \"L'Orfeo\" di Claudio Monteverdi.\nAttivit\u00e0 didattica.\nInsieme a Laura Alvini cre\u00f2 alla fine degli anni settanta la sezione di musica antica presso l'ex \"Civica scuola di musica\" a Milano che \u00e8 stata per molti anni il polo formativo di primissimo piano nello studio del repertorio antico in Italia e uno dei pochi in Europa. In quella sede dal 1979 al 2001 ha insegnato viola da gamba, violoncello barocco e ha creato il \"Laboratorio di ricerca sulla musica italiana del XVII secolo\", attivo dal 1985 al 2000.\nNel triennio 1992-1994 ha diretto il corso di perfezionamento nella vocalit\u00e0 monteverdiana presso l'\"Associazione Lirica Concertistica Italiana\" (As.Li.Co.).\n\u00c8 stato titolare fino all'anno 2007 della cattedra di viola da gamba presso il Conservatoire de musique de Gen\u00e8ve, dove ha creato un at\u00e9lier di ricerca sull'ornamentazione storica.\nRoberto Gini \u00e8 stato titolare, fino al 31 ottobre 2020, delle cattedre di viola da gamba, ornamentazione storica, trattati e metodi e musica d'insieme per strumenti storici nonch\u00e9 coordinatore del Dipartimento di Musica Antica presso il conservatorio di musica \"Arrigo Boito\" di Parma, ed \u00e8 Honorary Professor presso il conservatorio di Tel Aviv in Israele.\n\u00c8 attivo a livello sia artistico sia didattico nel campo del teatro, elemento principale della parola in musica e vero motore della sua espressione nel repertorio vocale tra cinque e seicento. In virt\u00f9 di questa sua particolare conoscenza Roberto Gini \u00e8 a pieno titolo riconosciuto, nella particolarit\u00e0 della sua formazione artistica, come personalit\u00e0 unica nel suo genere. Ha collaborato per lungo tempo con l'attrice Valentina Cortese.\nAltre attivit\u00e0.\nDirettore artistico dal 1993 al 1996 del Festival di Cremona in occasione delle celebrazioni ufficiali monteverdiane.\nDirettore artistico nel biennio 1998-1999 di Grandezze &amp; Meraviglie, Festival Musicale Estense, nell'ambito delle celebrazioni estensi di \"Modena Capitale\"."}
{"id": "1621147", "revid": "729019", "url": "https://it.wikipedia.org/wiki?curid=1621147", "title": "Per averti (Adriano Celentano)", "text": "Per averti \u00e8 un brano musicale di Adriano Celentano, frutto della collaborazione con Mogol e Gianni Bella, che ne sono gli autori. Il pezzo \u00e8 stato il singolo di lancio dell'album \"Esco di rado e parlo ancora meno\" uscito il 10 novembre 2000 ed \u00e8 stato un grande successo radiofonico (probabilmente il pi\u00f9 grande di Celentano nel nuovo secolo) trascinando le vendite dell'album (1.500.000 copie). Stranamente per\u00f2 non appare in nessuna raccolta successiva a differenza di altri brani di questo album quali \"Tir\", \"Apri il cuore\", \"Io sono un uomo libero\" e \"Le stesse cose\"."}
{"id": "1621150", "revid": "123828005", "url": "https://it.wikipedia.org/wiki?curid=1621150", "title": "Cerasolo", "text": "Cerasolo (\"Cera\u1e61\u00f9l o Cira\u1e61\u00f9l\" in romagnolo) \u00e8 una frazione di abitanti del comune di Coriano in provincia di Rimini.\nAl confine con San Marino si trova dal 1993 il Ponte di Confine.\nGeografia fisica.\nSi trova sul torrente Ausa ed \u00e8 attraversata dalla SS 72, che collega Rimini con il confine di stato sammarinese.\nStoria.\nCitato per la prima volta come pieve in un documento del 1059 con cui il vescovo di Rimini, Uberto, concedeva ai conti Everardo e Marozia alcuni appezzamenti di terreno, tra i quali i fondi Paterno, Firmano e Falciano ubicati appunto \"in plebe Sancti Iohannis qui vocatur in Cella Iovis\", la pieve fu eretta .\nNel 1292 Cerasolo \u00e8 definito \"castelari\", termine che indicava fortificazioni non pi\u00f9 esistenti, ma il 3 marzo 1321 vennero costruite di nuovo a causa delle scorribande delle truppe ghibelline.\nFortilizio con il nome di Castrum Ceresolo, nel XIV secolo fu luogo delle battaglie tra i guelfi capeggiati da Pandolfo I Malatesta e i ghibellini guidati dai conti di Montefeltro.\nNel 1371 nel censimento del legato pontificio Anglico de Grimoard figura ancora come \"villa\" che pagava un censo per 16 fuochi, poi nel 1380 venne ricostruito da Galeotto Malatesta e rimase un possesso dei Malatesta di Rimini fino al 1469.\nDal 1463 si trova al confine con la Repubblica di San Marino, precisamente con le curazie di Rovereta, Falciano e Dogana, appartenenti al Castello di Serravalle in seguito alla Guerra sammarinese, insieme a Rimini furono l'unico castello rimasto a Sigismondo Pandolfo Malatesta nel 1463.\nNel 1469 venne occupato dalle truppe del vescovo di Rimini Egidio da Carpi, poi nel 1504 venne occupato dai veneziani\ne il provveditore veneziano Malipiero descrisse Cerasolo con queste parole:\nDopo l'occupazione napoleonica entr\u00f2 a far parte della Legazione apostolica di Forl\u00ec e dal 1850 della Legazione delle Romagne.\nIl 5 febbraio 1860 venne annesso al Regno di Sardegna e il 17 marzo 1861 entr\u00f2 a far parte del Regno d'Italia di cui ne segu\u00ec la storia.\nIl 12 giugno 1932 venne aperta la Stazione di Coriano-Cerasolo della Ferrovia Rimini-San Marino che venne chiusa in seguito ai danneggiamanti dei bombardamenti alleati il 4 luglio 1944 e tuttora l'ex stazione \u00e8 una abitazione privata.\nIl 17 settembre 1944 la frazione veniva liberata dalle truppe alleate provenienti da Ancona e Rimini.\nHa avuto un notevole sviluppo dal Dopoguerra, che ha portato nella frazione diversi servizi. \nIl 14 gennaio 1994 la Banda della Uno bianca rapin\u00f2 il Credito Romagnolo di Cerasolo tentando di uccidere Fiorenzo Torri e Luigino Vandi.\nCultura.\n\u00c8 presente la scuola elementare \"H.C. Andersen\" che dispone anche di una biblioteca: la scuola primaria dipende dal Circolo Didattico di Coriano con l'asilo \"Peter Pan\".\nSport.\nCalcio.\nLa principale squadra di calcio della citt\u00e0 \u00e8 l\"A.C.D. Cerasolo 2002\" che milita nel girone A riminese di 3\u00aa Categoria. \u00c8 nata nel 2002. I colori sociali sono: il verde ed il giallo.\nLa squadra \u00e8 stata sciolta nel 2019 in seguito a problemi finanziari."}
{"id": "1621151", "revid": "1305772", "url": "https://it.wikipedia.org/wiki?curid=1621151", "title": "Sima", "text": ""}
{"id": "1621152", "revid": "6923", "url": "https://it.wikipedia.org/wiki?curid=1621152", "title": "SoftBank", "text": " \u00e8 una holding finanziaria multinazionale giapponese con sede a Tokyo, fondata il 3 settembre del 1981 da Masayoshi Son.\nL'azienda offre servizi di telefonia fissa, telefonia mobile, Internet a banda larga, commercio elettronico, finanza, marketing, progettazione di semiconduttori e altro. \u00c8 stata classificata nell'elenco Forbes Global 2000 come la 39\u00aa pi\u00f9 grande azienda al mondo e la terza pi\u00f9 grande societ\u00e0 quotata in borsa in Giappone dopo Toyota e MUFG.\nVision Fund.\nNel 2016 Softbank ha annunciato la creazione di Vision Fund, il pi\u00f9 grande fondo di investimento in Venture Capital del mondo, con un patrimonio iniziale di circa 100 miliardi di dollari."}
{"id": "1621155", "revid": "88740", "url": "https://it.wikipedia.org/wiki?curid=1621155", "title": "Boselli", "text": ""}
{"id": "1621156", "revid": "599013", "url": "https://it.wikipedia.org/wiki?curid=1621156", "title": "Bobo Bald\u00e9", "text": ""}
{"id": "1621157", "revid": "287204", "url": "https://it.wikipedia.org/wiki?curid=1621157", "title": "Bobo Balde", "text": ""}
{"id": "1621165", "revid": "1792680", "url": "https://it.wikipedia.org/wiki?curid=1621165", "title": "Porrajmos", "text": "Porajmos o Porrajmos (pronuncia italiana: por\u00e0imos; in roman\u00ed: ; traducibile come \"grande divoramento\" o \"devastazione\") \u00e8 il termine con cui da diversi decenni viene indicato lo sterminio delle popolazioni roman\u00ed (Rom, Sinti, Manush, Kal\u00e9 e altre con diverse autodenominazioni) perpetrato da parte della Germania nazista e dai paesi dell'Asse durante la seconda guerra mondiale. Si stima che tale eccidio provoc\u00f2 la morte di 500\u00a0000 di essi.\nIl termine, diffuso inizialmente da Ian Hancock, uno dei massimi studiosi del genocidio, oggi viene anche messo in discussione dalle stesse comunit\u00e0 roman\u00ec, perch\u00e9 da molti considerato inadeguato. Viene sempre pi\u00f9 utilizzato il termine Samudaripen (Samudaripen = sa+mudaripen = tutti+uccisione = uccisione di tutti = sterminio, genocidio) ritenuto pi\u00f9 appropriato.\nLe origini storiche della discriminazione.\nIn Germania, e nel resto dell'Europa, la popolazione zingara fu vista con diffidenza sin dal Medioevo. i Roman\u00ec, essendo un popolo nomade, si mostravano diversi dalle altre popolazioni per usi e costumi. Furono accusati di stregoneria, e durante il Sacro Romano Impero di essere spie al servizio dei turchi. Con la Riforma protestante fu severamente vietato l'accattonaggio, una delle attivit\u00e0 principali dei Roman\u00ec, che giudicati come mendicanti, per di pi\u00f9 stranieri, non erano accolti dalle parrocchie. Alcuni di questi reati erano talvolta puniti con la pena di morte.\nNel XVII secolo, in seguito alla guerra dei trent'anni, i Paesi dilaniati dal conflitto, e soprattutto la Germania, furono travolti da un'ondata di brigantaggio che vide come protagonisti numerosi gruppi di zingari spinti dalla fame. Cos\u00ec i principi tedeschi emanarono una serie di leggi contro di loro per fermarne le scorribande. Durante il 1700 vennero promulgate molte norme contro il vagabondaggio, il nomadismo, e in generale verso le attivit\u00e0 zingare da parte di figure quali Augusto I di Sassonia e Adolfo Federico IV di Meclemburgo-Strelitz.\nCon l'Illuminismo la situazione miglior\u00f2 sensibilmente e molte di queste leggi furono attenuate. Si trasformarono in forme di controllo e monitoraggio, mirate all'identificazione degli individui presenti nei vari Paesi. Durante la Repubblica di Weimar i Roman\u00ec iniziarono a essere controllati da speciali corpi di polizia che garantivano l'ordine pubblico, imponendo documenti di identificazione e permessi per sostare in luoghi predisposti rispettando il numero di persone e carovane che erano consentite. Tutti gli zingari presenti sul territorio tedesco vennero schedati e iscritti nel cosiddetto \"Zigeuner-Buch\" gi\u00e0 dal 1905\nIn Italia l'epurazione del territorio dai Roman\u00ec venne trattata gi\u00e0 prima dello scoppio della guerra in una circolare dell'8 agosto del 1926, dove si ordinava di respingere qualsiasi carovana priva di documenti e di segnalare quelle che non rispettavano i limiti di tempo e di itinerario fissati dalle autorit\u00e0.\nIn tutta l'Europa \u00absi \u00e8 costruito lo stereotipo dello \"zingaro criminale incallito e irrecuperabile\", negando l'identit\u00e0 a quel popolo e disconoscendo l'esistenza di una lingua e di una cultura Rom e di una loro struttura sociale. Non vi \u00e8 stato scambio culturale con le popolazioni europee ospitanti, come viceversa accade quando due popoli, con culture differenti, vengono a contatto. Verso i Rom, la risposta delle popolazioni ospitanti \u00e8 stata di tipo normativo, quasi sempre repressivo, allo scopo di evitarne la presenza sul territorio nazionale o di normalizzarla, attraverso l'assimilazione\u00bb.\nI popoli Roman\u00ec nel Reich.\nNel 1933, anno in cui Adolf Hitler divenne Cancelliere, il numero di zingari nel Reich, che vivevano in gruppi itineranti in tutta la Germania, ammontava a circa 25\u00a0000 individui. Questa loro natura non sedentaria fu uno dei motivi per cui la societ\u00e0 tedesca inizi\u00f2 a vedere i Roman\u00ec come razza straniera e quindi non ariana.\ni Roman\u00ec erano cittadini tedeschi come altri. Molte citt\u00e0 possedevano accampamenti per zingari: a Berlino vi erano ad esempio quelli di Wei\u00dfensee, Feldtmannstra\u00dfe, M\u00fcllerstra\u00dfe, Rennbahnstra\u00dfe, Alt-Glienicke e Pankow-Heinersdorf. I Roman\u00ec tedeschi lavoravano come giocolieri nei circhi, erano danzatori, musicisti, e proprietari di sale da ballo, e questo permetteva loro anche una vita dignitosa. Alcuni avevano servito nell'esercito come soldati semplici o altri come ufficiali, possedendo decorazioni militari tedesche come la Croce di Ferro.\nA Monaco di Baviera il \u201cServizio informazioni sugli zingari\u201d, un centro di studi e controllo sulla popolazione zingara istituito nel 1899, fu convertito nel 1929 in \u201cUfficio centrale per la lotta alla piaga zingara\u201d. Questo centro venne utilizzato dai nazisti per attingere informazioni su Rom e Sinti in modo da trovare le motivazioni scientifiche attraverso cui sarebbe stato possibile avvalorare la tesi che afferma che i Roman\u00ec non appartenevano alla razza ariana e che quindi dovevano essere catalogati come \"razza impura\". Da quel momento ai Roman\u00ec non fu pi\u00f9 permesso di passare da un accampamento all'altro senza il permesso della polizia.\nNel 1936 il dottor Hans Globke dichiar\u00f2 che \"gli zingari erano di sangue straniero\" e nello stesso anno il ministero degli interni istitu\u00ec a Berlino l'istituto di ricerca \"Rassenhygienische und bev\u00f6lkerunsgbiologische Forschungsstelle\" (Istituto di ricerca sull'igiene razziale e la biologia della popolazione) diretto da Robert Ritter, psichiatra e neurologo di Tubinga. Questi, per le sue ricerche, si serv\u00ec dell'\u201cUfficio centrale per la lotta alla piaga zingara\u201d affiancato da Eva Justin, puericultrice diplomata che lo aiut\u00f2 nei suoi studi sui bambini zingari prelevandoli dagli orfanotrofi.\nAltre pietre miliari per il pregiudizio e la persecuzione dei Roman\u00ec furono poste in Germania nel 1938 dal libro razzista di Tobias Portschy: \"La questione zingara\" (\"Die Zigeunerfrage\") che storici ritengono il testo ideologico \u00abdella persecuzione razziale dei Rom\u00bb e dall'articolo apparso sulla rivista medica \"Fortschitte der Erbathologie\" in cui Robert Ritter affermava \u00abche non c'erano pi\u00f9 zingari puri poich\u00e9 avevano assimilato le caratteristiche peggiori delle popolazioni dei numerosi Paesi in cui avevano soggiornato nella loro secolare migrazione dall'India. Pertanto, non si potevano considerare \"ariani puri\" ma \"ariani decaduti\", appartenenti a una \"razza degenerata\"\u00bb.\nRitter inoltre mise in guardia del pericolo che i Rom rappresentavano per tutta la societ\u00e0 tedesca, rei d'altronde di essere portatori di un genere di gene estremamente pericoloso: \"l'istinto del nomadismo\".\nIn Germania nel 1939 la documentazione storica certifica diversi gruppi di Rom discriminati: 13\u00a0000 \"Sinti\", 8\u00a0000 zingari balcanici, 2\u00a0000 litautikker, 1\u00a0000 lalleri e 1\u00a0000 fra piccoli gruppi di drisari, \"lovari\", \"medwasi\" e \"kelderari\". Nell'ottobre del 1939, dopo l'occupazione della Polonia, le discriminazioni si estesero anche su quei territori e subito dopo su tutti gli altri territori occupati.\nFu cos\u00ec che nel 1940 per bloccare la diffusione di quella \u00abminoranza degenerata, asociale e criminale\u00bb Ritter propose la sterilizzazione forzata di tutti i Rom. Nominato nel 1941 direttore dell\"Istituto di biologia criminale\", Ritter cur\u00f2 personalmente la redazione di 30\u00a0000 schede di Rom tedeschi su cui nella stragrande maggioranza scriveva la parola tedesca \"evak\" ovvero \"evacuata\", eufemistica espressione per un viaggio che destinava i Rom ai lager in attesa di essere poi eliminati.\nLe leggi sulla razza.\nIl Porrajmos non venne mai classificato come una persecuzione razziale al pari di quella ebraica fino agli anni 1960, quando storici e studiosi come Miriam Novitch iniziarono a interessarsi a questo argomento allora poco noto o quasi totalmente sconosciuto. Molte sono le prove e i documenti che certificano invece il trattamento razziale che il Partito Nazionalsocialista Tedesco dei Lavoratori riserv\u00f2 ai Roman\u00ec.\nNel giugno 1936 il ministero degli Interni affid\u00f2 la \"questione zingara\" alle autorit\u00e0, chiedendo di operare attraverso leggi speciali per risolvere il problema.\nCon il decreto del 14 dicembre 1937, in seguito alle ricerche del dottor Robert Ritter e dei suoi collaboratori, si affermava che i Roman\u00ec erano geneticamente criminali, e per questo dovevano essere messi agli arresti.\nIn una dichiarazione di Himmler, che risale invece al dicembre 1938, viene trattata la situazione dei Roman\u00ec tedeschi \u201csotto l'aspetto della loro purezza razziale\u201d. Nei vari punti sviluppati vi sono anche quelli che vietano il rilascio di diplomi o di qualsiasi altra forma di attestato per artigiani senza residenza fissa, imponendo una sorta di identificazione razziale per riconoscere i portatori di \u201csangue zingaro\u201d. In questo stesso anno cominciarono le deportazioni nei campi di concentramento di Buchenwald, Mauthausen-Gusen e Flossenb\u00fcrg, la sede dell'\u201cUfficio centrale per la lotta alla piaga zingara\u201d fu trasferito da Monaco a Berlino.\nA partire proprio dal 1938, anno dell'Anschluss, il regime si occup\u00f2 tra le altre cose di limitare i territori occupabili dai Roman\u00ec, estendendo le nuove leggi a tutti i nuovi territori del regime.\nNel 1939 fu creata la \"Reichszentrale zur Bekampfung des Zigeunerungwesens\", un corpo speciale diverso dalla Polizia Criminale di Stato specializzata in un primo momento nel controllo e nella limitazione rigorosa dei tratti di pellegrinaggio delle carovane zingare e successivamente nelle persecuzioni vere e proprie. Il 17 ottobre dello stesso anno l'RSHA, l'Ufficio centrale per la sicurezza dello Stato, ordin\u00f2 che i Roman\u00ec presenti in tutto il territorio del Reich fossero schedati e confinati in campi di internamento, in visione di una soluzione finale (la deportazione). Alcuni mesi dopo fu creato all'interno dello stesso RSHA un ufficio per la deportazione di ebrei, zingari e polacchi denominato IV-A4 e affidato ad Eichmann.\nIl primo ordine di deportazione in Polonia fu firmato da Himmler il 27 aprile 1940, e prevedeva il trasferimento di 2\u00a0500 zingari, indicando il numero di persone che ogni comando di polizia doveva raggruppare, ricorrendo se necessario alla deportazioni di clan di zingari presenti nei territori vicini. Il 7 agosto 1941 Himmler stabil\u00ec inoltre che i Roman\u00ec fossero catalogati come puri (Z), mezzi zingari con predominanza di sangue zingaro (ZM+), mezzi zingari con predominanza di sangue ariano (ZM-) e misti con sangue per met\u00e0 zingaro e per met\u00e0 ariano (ZM).\nLa sterilizzazione.\nIn una lettera risalente al 9 gennaio 1938, Portschy Gauleiter, un giurista austriaco, scrive al Ministro del Reich D. Lammers proponendo una legge che preveda la soluzione della sterilizzazione \u201cper la questione zingara\u201d dichiarando le specifiche ragioni scientifiche e sociali secondo cui le attitudini al vagabondaggio e alla criminalit\u00e0 erano di natura genetica. A fronte, inoltre, dell'alta ereditariet\u00e0 che caratterizzava la razza zingara, la trasmissione del sangue impuro e portatore di malattie poteva essere fermata solo bloccando la proliferazione del popolo zingaro.\nFu ordinato di sterilizzare tutte le donne zingare sposate con uomini ariani presso la sede dell'ospedale di D\u00fcssendorf-Lierenfeld, senza eccezioni per coloro che erano incinte e che morirono durante il trattamento. Successivamente, su proposta di Ritter, la sterilizzazione fu estesa a tutti i bambini che avevano superato il dodicesimo anno di et\u00e0. Il trattamento avveniva solo dopo aver costretto le vittime a firmare un'autorizzazione, e queste firme vennero riutilizzate dai nazisti come prove per discolparsi durante il processo di Norimberga.\nQuesta pratica fu poi portata all'interno dei lager, anche ad Auschwitz, dove i documenti risalenti all'anno 1945 riportano i dati della sterilizzazione da parte del professor Clauberg su 130 donne rom, e a Ravensbr\u00fcck dove le SS sterilizzarono 120 ragazze zigane.\nLa politica delle uccisioni di massa.\nUno dei metodi prediletti dalle Einsatzgruppen durante l'attacco all'Unione Sovietica fu la fucilazione di massa. Questo fenomeno si spiega con il semplice fatto che il popolo zingaro, non essendo per cultura abituato a vivere in luoghi fissi e stazionari per lunghi periodi di tempo, tendeva a insorgere o a fuggire dai ghetti dove venivano reclusi durante l'avanzata delle armate del Reich. Tale comportamento spinse le autorit\u00e0 naziste a eliminare gruppi numerosi di zingari gi\u00e0 fuori dai campi di concentramento, vista anche la loro grande conoscenza dei territori polacchi, che rappresentava un enorme margine di vantaggio per la fuga.\nQuesta forma di sterminio fu registrata per la prima volta in Volinia, dove pi\u00f9 di cento zingari morirono per mano dei fascisti ucraini che collaboravano con le forze naziste.\nNel ghetto di Varsavia invece le prime uccisioni di massa si registrano dal 1942, come punizione per i fuggitivi dal ghetto o dai campi di concentramento e per coloro che, nonostante l'ordine di deportazione, continuavano a vivere di nascosto nei territori esterni ai luoghi di reclusione. Spesso la maggior parte dei Roman\u00ec deportati a Treblinka veniva fucilata prima di condurre il resto all'interno del campo.\nLe uccisioni di massa erano fatte in modo da non lasciare testimoni, esclusi gli esecutori, ma i racconti di questa pratica sono pervenuti a noi grazie a pochi zingari riusciti a fuggire dalle esecuzioni o a testimoni casuali.\nA partire dal 1942 i pochi dati raccolti che testimoniano le esecuzioni di massa parlano di 30 tra uomini, donne e bambini uccisi a Grochow alla periferia di Varsavia, altri furono fucilati nel 1943 a Fort Bema, pi\u00f9 di una dozzina di famiglie vennero uccise nella foresta Bracki e Gizycki. A Sielce, vicino a Varsavia, sette famiglie zingare furono bruciate vive nelle loro abitazioni di legno. Altre testimonianze raccontano dei Roman\u00ec di Jad\u00f3w che furono radunati in una sinagoga dove tutti gli uomini vennero fucilati; le donne e i bambini che riuscirono a fuggire verso Karczew furono uccisi nella notte dai poliziotti tedeschi che, dopo aver fucilato le donne, gettarono i bambini dalle finestre delle case in cui avevano cercato di nascondersi.\nBerlino-Marzahn.\nNel 1936, per ripulire la citt\u00e0 di Berlino dalla \"piaga zingara\" in occasione dei giochi olimpici, pi\u00f9 di 600 zingari furono rinchiusi in una ex discarica a Marzahn, un quartiere della citt\u00e0. La struttura, non essendo idonea al contenimento di un cos\u00ec elevato numero di persone, costrinse i Roman\u00ec a vivere in condizioni igieniche pietose, e dopo qualche mese Marzahn fu convertito in campo di concentramento.\nLa deportazione.\nCon la sua occupazione la Polonia divenne la prima meta per la deportazione dei Roman\u00ec polacchi, tedeschi e per quelli che provenivano dagli altri Paesi sconfitti dal regime nazista. I campi di concentramento a cui erano destinati i Roman\u00ec, oltre ad Auschwitz (Birkenau: settore Zigeunerlager), furono quelli di Treblinka, Belzec, Sobibor e Majdanek.\nIn questi ultimi, con la parziale esclusione di Majdanek, come Auschwitz campo di concentramento e di sterminio, essendo invece Treblinka, Belzec e Sobibor esclusivamente dei \"VL\" - ted. : \"Vernichtungslager\" - ovvero gli unici campi di solo sterminio della famigerata Aktion T4 di Heydrich, i Roman\u00ec deportati venivano quasi immediatamente condotti nelle camere a gas, ivi assassinati e i loro cadaveri bruciati su pire all'aperto (le gigantesche graticole di Treblinka, non molto diverse da quelle di Birkenau) o nei forni crematori, a causa del loro comportamento poco sottomesso e accondiscendente di fronte ai carnefici nazisti rispetto a quello mostrato dagli altri prigionieri.\nIl ghetto di \u0141\u00f3d\u017a.\nIl ghetto di \u0141\u00f3d\u017a fu il primo a essere organizzato per lo sterminio di massa dei Roman\u00ec. Al suo interno vi era un'area speciale predisposta nel 1941, il \"campo per gli Zingari\".\nQuest'area era separata dal resto del ghetto con una doppia rete di filo spinato e da un fosso pieno d'acqua. Non veniva ammesso nessuno che non fosse appartenente alla razza zigana, eccetto le forze armate naziste e pochissimi medici o infermieri che erano ebrei.\nMolte delle deportazioni in questo ghetto furono decise da Eichmann in persona. I trasporti provenivano da cinque campi di transito austriaci, il primo dei quali comprendeva circa 200 famiglie per un totale di 1\u00a0000 persone, arrivando da Hartberg il 5 novembre del 1941. Il giorno dopo giunse un secondo trasporto proveniente da F\u00fcrstenfeld con un carico di 147 famiglie. Il terzo trasporto arriv\u00f2 il giorno dopo, da Mattersburg, per un totale sempre di un migliaio di persone tra donne e bambini. Questa volta per\u00f2 i prigionieri poterono scendere dai vagoni merci del treno solo il giorno seguente, dopo avervi trascorso la notte in condizioni pessime. Il quarto trasporto proveniente da Roten Thurm arriv\u00f2 al ghetto il 9 novembre con 160 famiglie e nello stesso giorno vi fu l'ultimo trasporto proveniente da Oberwart con 172 famiglie.\nIl ghetto contava ora circa 5\u00a0000 zingari tra Kaldaresh, Lovari e Sinti; pi\u00f9 di 2\u00a0000 erano bambini.\nDopo pochi mesi nel campo degli zingari scoppi\u00f2 un'epidemia di tifo a causa delle pessime condizioni igieniche e della mancanza di cure mediche. In seguito fu ordinato al dipartimento di sanit\u00e0 del ghetto di inviare medici ebrei nel campo zingaro, dove per\u00f2 il loro compito non fu quello di curare i malati, ma di firmare certificati di morte che accertassero molti dei decessi per malattia. In realt\u00e0 oltre ai morti di tifo, molti cadaveri portavano i segni dell'impiccagione. Il Kripo infatti ordinava ogni giorno agli stessi zingari di impiccare i propri cari nella fucina del campo.\nIl ghetto di \u0141\u00f3d\u017a dur\u00f2 fino al 1943, quando tutti i superstiti furono trasportati nello \"Zigeunerlager\" di Auschwitz.\nIl ghetto di Varsavia.\nPer i Roman\u00ec si tratt\u00f2 di un luogo di passaggio prima di essere deportati nel campo di Treblinka e non di un vero e proprio ghetto di reclusione. I gruppi nomadi vennero raccolti nel ghetto di Varsavia a partire dal 1941, e nell'anno successivo si contavano circa 1\u00a0800 prigionieri zingari. Durante il loro breve soggiorno nel ghetto i Roman\u00ec dovevano indossare una fascia al braccio con la lettera Z, in modo da poter essere riconosciuti dai prigionieri ebrei al momento del trasferimento nel vicino campo di concentramento.\nAuschwitz.\nCon il decreto Auschwitz del 16 dicembre 1942 promulgato da Himmler, tutti i Roman\u00ec del Reich, eccetto quei pochi che lavoravano nelle imprese belliche tedesche, furono deportati a Birkenau. I gruppi di zingari sopravvissuti alle fucilazioni di massa e ai ghetti provenivano da tutti i Paesi sotto il controllo del regime nazista, dal Belgio, dai Paesi Bassi e dalla Francia.\nIl primo gruppo di zingari giunse a Birkenau il 26 febbraio 1943. All'arrivo nel campo i Roman\u00ec non venivano n\u00e9 smistati a seconda del sesso o dell'et\u00e0 n\u00e9 rasati a zero, ma venivano condotti tutti indistintamente nello Zigeunerlager. Solo a loro e agli ebrei del ghetto di Theresienstadt fu permesso di vivere in gruppi familiari all'interno del lager. Venivano distinti all'arrivo con un triangolo nero cucito sulla divisa, il quale rappresentava il gruppo dei cosiddetti \"asociali\". Ai Roman\u00ec, oltre al numero, veniva tatuata la \"Z\" di Zigeuner. Sebbene molti zingari fossero sfruttati dai nazisti per la loro forza e la loro grande produttivit\u00e0 nelle attivit\u00e0 lavorative, alcuni di loro considerati \"misti\" erano destinati all'eliminazione.\nLo Zigeunerlager.\nSi trattava di uno dei settori di Birkenau che era diviso in BI e BII. Il settore BIIe era quello riservato ai Roman\u00ec e fu il primo a essere attivato. I lavori di costruzione erano cominciati nel dicembre del 1942 impiegando gli stessi prigionieri del campo di Birkenau.\nLo \"Zigeunerlager\" era formato da una fila di baracche con una latrina e dei lavatoi, due cucine e uno spazio per l'appello. Queste caratteristiche rendevano lo \"Zigeunerlager\" un \"campo nel campo\". Non veniva effettuato l'appello mattutino ma solo quando lo ordinavano le SS. I Roman\u00ec vivevano raggruppati per clan e le donne potevano partorire, uniche in tutta Auschwitz ad avere questo privilegio. i Roman\u00ec non partecipavano ai gruppi di lavoro, ma in compenso furono abbandonati a s\u00e9 stessi in condizioni indescrivibili. La totale mancanza di cibo e di cure mediche faceva s\u00ec che il campo fosse continuamente colpito da tremende epidemie, registrando nello \"Zigeunerlager\" un indice di mortalit\u00e0 pi\u00f9 alto del resto del lager. Il limite di capienza che ammontava a circa 10\u00a0000 persone fu superato in pochissimi mesi dall'inizio delle deportazioni. All'interno dello \"Zigeunerlager\" vi era un blocco riservato alle partorienti:\nQuesto trattamento singolare riservato ai Roman\u00ec serviva anche a mantenere in loro l'illusione di una reclusione \"tranquilla\", onde evitare l'insorgere di rivolte e ribellioni. Sempre per questo motivo non erano permessi contatti con gli altri detenuti, per evitare che venissero a conoscenza dell'esistenza delle camere a gas o dei forni crematori che erano continuamente in attivit\u00e0.\nIl dottor Mengele.\nNel marzo del 1943 il dottor Josef Mengele divenne il capo dei medici del campo zingari, che rappresentava la massima autorit\u00e0 sanitaria dello \"Zigeunerlager\". Uno dei motivi per cui ai Roman\u00ec fu permesso di vivere in gruppi familiari fu quello di permettere al dottor Mengele di condurre i propri studi sui bambini, e soprattutto sui gemelli. Fu lo stesso Mengele a ordinare che ai bambini zingari gemelli fosse tatuata la sigla ZW (\"Zwilling\"). La particolare attenzione medica riservata ai Roman\u00ec era dovuta alla loro presunta appartenenza alla \"razza pura degenerata\", per questo furono sottoposti a specifici esperimenti genetici.\nOrdin\u00f2 di far filmare i Roman\u00ec durante le loro giornate e faceva loro visita regolarmente nello Zigeunerlager. I bambini che fino a quel momento risiedevano nel \"kinderblock\" furono spostati in un blocco pi\u00f9 vicino al laboratorio di Mengele per ragioni medico-scientifiche, mentre le sperimentazioni avvenivano nella baracca adibita alla sauna. Furono inoltre allestiti dei Kindergarten per tenerli occupati tra un esperimento e l'altro e vennero sottoposti a una dieta speciale. Ogni bambino veniva ritratto da una pittrice austriaca poich\u00e9 Mengele lo riteneva un metodo pi\u00f9 realistico rispetto a una fotografia.\nUna bambina zingara, sottoposta a esperimenti sul vaccino per la malaria, descrive cos\u00ec la sua tragica esperienza:\nVenivano condotte prove antropometriche, esperimenti sull'ereditariet\u00e0 per comprovare la superiorit\u00e0 dei caratteri razziali su quelli ambientali fino ad arrivare agli scambi di sangue tra individui. Nel caso dei gemelli tutte le sperimentazioni per essere valide dovevano terminare con il decesso contemporaneo di entrambi, che avveniva con un'iniezione di fenolo nel cuore in modo da facilitare l'esame degli organi interni.\nI lavori fuori dal lager.\nDurante il 1943 diverse centinaia di zingari vennero mandati a lavorare nelle cave di pietra di Mauthausen.\nLa rivolta del 1944.\nPrima della liquidazione dei Roman\u00ec di Birkenau, pianificata per il maggio del 1944, vennero trasferiti negli altri campi del Reich tutti quelli ancora idonei a lavorare. Ma l'allora \"lager f\u00fchrer\" Georg Bonigut avvert\u00ec i Roman\u00ec dell'imminente arrivo delle SS. Cos\u00ec il 16 maggio i Roman\u00ec, organizzandosi e munendosi con qualsiasi attrezzatura potesse essere usata come arma di difesa, riuscirono momentaneamente a contrastare le SS.\nL'eliminazione dei Roman\u00ec fu tuttavia solo posticipata al 2 agosto dello stesso anno. Prima di questa data i nazisti decisero di dividere la popolazione zingara, trasferendo pi\u00f9 di 1\u00a0000 individui a Buchenwald in modo tale da togliere forze fresche pronte a resistere nuovamente. La notte del 2 agosto, 2\u00a0897 zingari tra uomini, donne e bambini trovarono la morte nel crematorio numero 5, quello pi\u00f9 vicino allo Zigeunerlager.\nGli ebrei italiani che testimoniano di quella notte collocano questo evento tra i ricordi pi\u00f9 tristi. i Roman\u00ec erano coloro che suonavano, cantavano, e che con le voci dei propri bambini regalavano un po' di vita a Birkenau; dopo la loro eliminazione il lager cadde nel silenzio.\nLa persecuzione in Italia.\nLe prime disposizioni per la persecuzione e l'internamento per i Roman\u00ec in Italia furono emanate l'11 settembre 1940. Una circolare telegrafica firmata dal capo della polizia Arturo Bocchini e indirizzata a tutte le prefetture del Paese conteneva un chiaro riferimento all'internamento di tutti i Roman\u00ec italiani a causa dei loro comportamenti \"antinazionali\" e alle loro implicazioni in reati gravi. Nella circolare venne ordinato il \"rastrellamento di tutti gli zingari\", nel minor tempo possibile, provincia dopo provincia.\nIl 27 aprile 1941 fu emanata un'altra circolare da parte del Ministero dell'Interno con indicazioni riguardanti l'internamento dei Roman\u00ec.\nIn un articolo pubblicato nel 1941, l'antropologo fascista Guido Landra manifest\u00f2 adesione alle teorie razziste del Terzo Reich; secondo Landra, gli \"zingari\" \u00absembrano come noi, ma in realt\u00e0, sono gruppi di persone che rappresentano un apporto negativo alla razza\u00bb.\nContro gli \"zingari stranieri\".\nLa politica di discriminazione fascista si bas\u00f2 principalmente sulla presenza dello \"zingaro straniero\" nel territorio italiano. Con l'invasione della Jugoslavia del 1941 e la conseguente fuga dei Roman\u00ec da quei territori in Italia, le forze armate fasciste acuirono le gi\u00e0 preesistenti misure di controllo verso i Roman\u00ec per provvedere all'invasione di quelli stranieri. Infatti, mentre per i Roman\u00ec italiani fu ordinata la reclusione nei campi di internamento, per quelli stranieri era prevista l'espulsione.\nI luoghi di detenzione in Italia.\nNegli anni \u00e8 stato possibile ricostruire una lista abbastanza completa dei luoghi di detenzione per zingari che c'erano in Italia. Testimonianze zingare parlano di campi di detenzione ad Agnone nel convento di San Bernardino, in Sardegna a Perdasdefogu, nelle province di Teramo a Tossicia, a Campobasso, a Montopoli di Sabina, Viterbo, Colle Fiorito nella provincia di Roma e nelle isole Tremiti. A seguito dell'occupazione tedesca nel territorio italiano, molti campi dell'Italia centrale e meridionale furono smantellati in vista dell'arrivo degli Alleati e pertanto esistono pochissime prove della loro esistenza. Da quel momento in poi la maggior parte dei Roman\u00ec internati in Italia fu trasferita nei campi nazisti, passando da Gries a Bolzano.\nL'unico campo di cui possediamo dati e documenti precisi grazie agli archivi comunali \u00e8 quello di Tossicia. Entr\u00f2 in funzione il 21 ottobre del 1940 e le prime deportazioni zingare furono registrate nell'estate del 1942. La presenza di detenuti zingari \u00e8 documentata anche nel campo di Ferramonti di Tarsia, attivo dal 1940 al 1943.\nAd Agnone i Roman\u00ec vennero utilizzati per piazzare intorno al campo le mine che dovevano fermare l'avanzata degli Alleati. Chi disobbediva alle regole veniva fucilato; solo qualcuno si salv\u00f2 perch\u00e9 le pene venivano commutate spesso all'ultimo momento in bastonature o in segregazione, per non perdere forza lavoro.\nDei campi di detenzione che si trovavano nell'Italia meridionale si hanno alcune lettere amministrative riguardanti quello di Boiano nella provincia di Campobasso. Grazie alle lettere di corrispondenza tra le autorit\u00e0 della provincia e il ministero, gli studiosi sono venuti a conoscenza del fatto che il prefetto di Campobasso fu tra i primi a rispondere alla circolare sull'internamento della popolazione zingara, assicurando che il campo di Boiano metteva a disposizione posti a sufficienza per 250 internati, ma viste le abitudini gi\u00e0 precarie dei Roman\u00ec, il numero di posti liberi poteva arrivare a 300. Una lettera urgente del ministero datata il 6 ottobre del 1940 inform\u00f2 per\u00f2 che il campo di Boiano doveva essere utilizzato per altri internati e non per i Roman\u00ec. Lo stesso ordine arriv\u00f2 ad alcuni campi nella provincia di Udine a causa degli interessi militari concentrati in quelle zone vicini ai confini.\nLa persecuzione dei popoli roman\u00ed durante il fascismo rappresenta tuttora \u00abun elemento poco raccontato e scarsamente conosciuto, che ha comunque pesantemente influenzato la vita delle comunit\u00e0 italiane. Basti pensare che alla fine della guerra, seppur usciti vivi dai campi di concentramento del duce, Sinti e Rom avevano perso tutti i propri averi, compresi cavalli e carovane, indispensabili per i propri lavori itineranti\u00bb.\nI Roman\u00ec nella Resistenza.\nMolti furono i Roman\u00ec che, scampati dalle deportazioni di massa, si unirono alla Resistenza. La loro conoscenza dei territori, soprattutto di quelli dell'Europa orientale, li rese indispensabili come staffette, per non parlare della loro capacit\u00e0 di lavorare in gruppo e della loro forza.\nDopo l'attacco all'Unione Sovietica gli attacchi da parte dei partigiani crebbero e le reazioni delle Einsatzgruppen divennero sempre pi\u00f9 feroci. i Roman\u00ec, gi\u00e0 considerati spie a causa della loro natura itinerante, furono tra i bersagli principali delle spietate armate tedesche che condannavano alla fucilazione chiunque fosse sospettato di spionaggio o di aiutare i partigiani.\nSecondo i rapporti scritti sulle attivit\u00e0 delle Einsatzgruppen che ci sono pervenuti, le fucilazioni indiscriminate per sospetto di spionaggio divennero talmente frequenti che fu ordinato di interrogare i sospettati davanti agli ufficiali, prima di passare all'esecuzione. I soldati tuttavia continuarono a identificare qualsiasi zingaro come un partigiano o una spia e a riservagli il solito trattamento, finch\u00e9 nel 1941, durante un incontro tra ufficiali tedeschi, il capo dell'Einsatzkommando 8 formalizz\u00f2 che qualunque girovago, se sprovvisto di documenti di identit\u00e0 adeguati, doveva essere ritenuto partigiano e quindi fucilato, in quanto minaccia per i piani di conquista del Reich. Questo non fece altro che legittimare le carneficine messe in atto dai nazisti, che non risparmiarono donne e bambini.\nVittime e memoria.\nLe cifre approssimative raccolte dai ricercatori negli anni parlano di circa 500\u00a0000 morti tra Rom e Sinti a causa dello sterminio nazista.\nTrentamila trovarono la morte nei campi di concentramento in Polonia a Sobibor, Be\u0142\u017cec e Treblinka.\nPi\u00f9 di 7\u00a0000 zingari trovarono la morte ad Auschwitz durante le epidemie di tifo e tubercolosi che colpirono lo \"Zigeunerlager\" nel 1943 a causa delle cure inesistenti e delle pessime condizioni igieniche. L'unica cura per chi si ammalava era la camera a gas.\nIn base alla documentazione che abbiamo, possiamo dire che, degli oltre 22\u00a0000 zingari deportati a Birkenau, 20\u00a0000 trovarono la morte nel lager.\nLe testimonianze.\nSin dal primo processo di Norimberga, (20 novembre 1945 - 1\u00ba ottobre 1946), il procuratore statunitense colonnello Wheeler ebbe occasione di citare i Roman\u00ec (gypsies) come uno dei gruppi oggetto di persecuzione da parte del regime nazista accomunandoli agli altri gruppi di perseguitati: ebrei, \"Bibelforscher\" (Testimoni di Geova), politici, omosessuali, asociali e criminali abituali.\nTuttavia, essendo la cultura zingara prettamente orale, \u00e8 stato particolarmente difficile per gli storici farsi un quadro completo e articolato del Porajmos attraverso testimonianze e informazioni orali che spesso, per dolore e riservatezza, vennero prodotte solo a distanza di anni.\nMolte informazioni che risultavano frammentarie sono state rielaborate mettendo insieme tutte le testimonianze raccolte negli anni successivi alla guerra, ed \u00e8 grazie a questo lavoro di ricostruzione che noi oggi abbiamo abbastanza materiale per poter conoscere il genocidio di Rom e Sinti sotto il nazismo.\nI musei dell'olocausto.\nMolti importanti musei dell'olocausto nel mondo oltre alla documentazione sullo sterminio nazista degli ebrei, contengono importanti \"collezioni\" sugli eccidi nazisti poco conosciuti, quelli \"delle vittime dimenticate\" in cui rientra anche lo sterminio dei Roman\u00ec. Uno dei pi\u00f9 importanti musei del mondo, l'United States Holocaust Memorial Museum (USHMM), il museo dell'olocausto ufficiale degli Stati Uniti d'America ha dedicato un'ampia collezione alla persecuzione nazista dei Rom e dei Sinti."}
{"id": "1621167", "revid": "641883", "url": "https://it.wikipedia.org/wiki?curid=1621167", "title": "Apri il cuore", "text": "Apri il cuore \u00e8 un brano interpretato da Adriano Celentano, con testo curato da Mogol e Cheope e musica composta dai fratelli Rosario e Gianni Bella, tratto dall'album \"Esco di rado e parlo ancora meno\", pubblicato il 10 novembre 2000.\nIl brano.\nIl brano, caratterizzato dal ritmo struggente e malinconico, \u00e8 stato uno dei pezzi principali dell'album. \u00c8 stato lanciato come singolo nel gennaio 2001, contribuendo al ritorno dell'album al primo posto dopo due mesi trascorsi in seconda posizione, alle spalle dei Beatles.\n\"Apri il cuore\" \u00e8 presente anche nella tripla raccolta del 2006 \"Unicamente Celentano\"."}
{"id": "1621171", "revid": "287204", "url": "https://it.wikipedia.org/wiki?curid=1621171", "title": "Pallavolo Belluno", "text": "La Pallavolo Belluno \u00e8 una societ\u00e0 pallavolistica maschile di Belluno.\nStoria.\nSorta nei primi anni settanta, la societ\u00e0, sponsorizzata dall'azienda Marcolin, raggiunse in pochi anni la Serie A e, vincendo il campionato di Serie A2 nel 1979, approd\u00f2 per la prima volta in A1. L'esperienza dur\u00f2 un anno.\nPi\u00f9 ricca di soddisfazioni si rivel\u00f2 la seconda esperienza in massima serie, iniziata dopo la promozione ottenuta al termine del campionato di A2 1982-83. La Pallavolo Belluno (prima Damiani, poi Lozza, infine Belunga) non and\u00f2 mai oltre la salvezza, ma il piccolo club giallobl\u00f9 disput\u00f2 quattro campionati consecutivi in A1; giocava allora le sue gare interne a Longarone. Nel 1986-87, ripescata all'inizio del campionato per la rinuncia della Pallavolo Falchi Ugento, retrocesse in A2 e per il club inizi\u00f2 il declino; malgrado la sponsorizzazione del marchio Luxottica, nel 1987-88 i giallobl\u00f9 andarono incontro alla loro seconda retrocessione consecutiva. A un'ultima apparizione in A2, nel 1989-90, fece seguito la caduta nelle serie minori. Attualmente milita in Serie C con il nome di Pallavolo Belluno. Vani, furono i tentativi di riportare in auge la squadra tra gli anni novanta e Duemila."}
{"id": "1621172", "revid": "767487", "url": "https://it.wikipedia.org/wiki?curid=1621172", "title": "Paul Hartley", "text": ""}
{"id": "1621173", "revid": "767487", "url": "https://it.wikipedia.org/wiki?curid=1621173", "title": "Romel Beck", "text": "Carriera.\nDopo due anni di college alla UNLV di Las Vegas, trascorre due stagioni militando in squadre messicane, portoricane e venezuelane. \u00c8 il punto di forza della nazionale di pallacanestro messicana con la quale si fa conoscere al grande pubblico ai Panamericani 2007 suscitando l'interesse dei Los Angeles Lakers ma la Pallacanestro Varese \u00e8 pi\u00f9 veloce e riesce a firmarlo. A Varese giunge molte settimane dopo per presunti problemi di visto.\nCon l'arrivo di Delonte Holland il messicano \u00e8 chiuso e quindi si trasferisce sulle rive del Tirreno, a Capo d'Orlando, nel febbraio 2008, in sostituzione del partente Drake Diener.\nIl 30 dicembre del 2008 firma un contratto che lo lega ai messicani al Tecolotes de la UAG di Guadalajara.\nNell'estate 2009 viene scelto dai San Antonio Spurs per partecipare alla NBA Summer League, ma poi in autunno va a giocare a Houston per i Rockets, che per\u00f2 lo tagliano prima dell'inizio della stagione.\nNell'estate 2010 viene messo sotto contratto dalla Pallacanestro Reggiana, per poi venire svincolato verso met\u00e0 stagione."}
{"id": "1621176", "revid": "767487", "url": "https://it.wikipedia.org/wiki?curid=1621176", "title": "Paul Esswood", "text": "Egli \u00e8 noto come interprete delle cantate di Bach e per le opere di Handel e Monteverdi. Assieme ai suoi connazionali Alfred Deller e James Bowman, egli \u00e8 stato un esponente importante nella riscoperta della vocalit\u00e0 del controtenore in epoca moderna.\nBiografia.\nEgli studi\u00f2 al Royal College of Music di Londra dal 1961 al 1964. Il suo debutto professionale avvenne nel \"Messiah\" di Handel in una incisione per la BBC nel 1971.\nEsswood ha partecipato alla registrazione di oltre 150 opere fra le quali moltissime cantate di Bach nella registrazione integrale storica diretta da Nikolaus Harnoncourt e Gustav Leonhardt. Egli ha registrato il \"Messiah\" quattro volte oltre a molti lavori di Henry Purcell, Claudio Monteverdi, Francesco Cavalli, Marc-Antoine Charpentier e altri musicisti del periodo.\nFra i ruoli scritti da musicisti contemporanei per la vocalit\u00e0 di Esswood si ricordano \"Akhnaten\" di Philip Glass e \"Paradise Lost\" di Penderecki. Egli ha inoltre cantato alla prima rappresentazione della Seconda sinfonia di Schnittke.\nPaul Esswood \u00e8 il fondatore dell'ensemble Pro Cantione Antiqua, un gruppo di voci maschili a cappella, specializzato nell'esecuzione di musica antica. Negli ultimi anni si \u00e8 anche dedicato alla direzione d'orchestra di musica barocca ottenendo lusinghieri riconoscimenti."}
{"id": "1621179", "revid": "287204", "url": "https://it.wikipedia.org/wiki?curid=1621179", "title": "John Proudstar", "text": "John Proudstar, pi\u00f9 conosciuto come Thunderbird, \u00e8 un personaggio dei fumetti, creato da Chris Claremont e Len Wein (testi), Dave Cockrum (disegni), pubblicato dalla Marvel Comics. La prima apparizione avviene in \"Giant-Size X-Men\" n. 1 (1975).\n\u00c8 uno dei primissimi personaggi pellerossa dei fumetti, facente parte della seconda genesi degli X-Men, dove i protagonisti erano di varie nazionalit\u00e0 ed etnie.\nIl personaggio ebbe vita breve, infatti mor\u00ec in una delle prime missioni del gruppo; sembra che il motivo di questa scelta fu dovuta al fatto che, sia per i poteri che per la personalit\u00e0 scontrosa e ribelle, fosse fin troppo simile a Wolverine.\nBiografia del personaggio.\nJohn Proudstar era un mutante pellerossa, discendente della gloriosa trib\u00f9 degli Apaches, poco aperto al dialogo con gli uomini bianchi, per via di quello che fecero alla sua gente secoli prima. Venne convocato da Charles Xavier quando questi cercava di formare un nuovo gruppo di X-Men, allo scopo di liberare la squadra originale, prigioniera dell'isola vivente di Krakoa. Vedendola come un'occasione per dimostrare il suo valore di guerriero, John accett\u00f2 la proposta di Xavier, vestendo i panni di Thunderbird.\nLa missione ebbe successo e John decise di unirsi al gruppo, tuttavia non si integr\u00f2 completamente; provando un certo complesso di inferiorit\u00e0 nei confronti di Wolverine, John si metteva costantemente alla prova, nel cercare di mostrarsi migliore del compagno.\nDurante una missione contro il Conte Nefaria, Thunderbird si lanci\u00f2 sul suo aereo mentre questi era in volo per fuggire dagli X-Men; sotto gli occhi impotenti di Banshee, l'aereo esplose uccidendo Thunderbird sul colpo."}
{"id": "1621181", "revid": "6923", "url": "https://it.wikipedia.org/wiki?curid=1621181", "title": "Cessione del debito", "text": "In diritto, con cessione del debito si intende una modificazione soggettiva dal lato passivo nel rapporto obbligatorio.\nL'originario debitore viene sostituito da un soggetto che si obbliga a sua volta con il creditore all'adempimento delle prestazioni oggetto delle obbligazioni a carico dell'originario debitore.\nDato che con la cessione di debito cambia l'oggetto della garanzia patrimoniale, ovvero il patrimonio del debitore, in questo caso \u00e8 rilevante che vi sia il consenso del creditore affinch\u00e9 la cessione avvenga (a differenza della cessione del credito). Anche in questo caso sopravvivono garanzie e privilegi."}
{"id": "1621182", "revid": "599013", "url": "https://it.wikipedia.org/wiki?curid=1621182", "title": "Przyborze", "text": "Przyborze (in tedesco: \"Piepenhagen\", \"Piepenberg\"; anche \"Pipihoga\") \u00e8 una frazione del distretto di \u0141obez, nel voivodato della Pomerania Occidentale, in Polonia, frazione del comune di \u0141obez dal cui centro dista circa 7\u00a0km.\nI documenti menzionano Przyborze per la prima volta nel XVI secolo. Dal Medioevo fino al XIX secolo il borgo \u00e8 stato il feudo della famiglia Borko.\nAi margini della frazione vi sono i resti di un cimitero evangelico di XIX secolo dove si conservano croci di ferro la pi\u00f9 antica delle quali risale al 1862. La pi\u00f9 antica tomba risale invece al 1852. Il cimitero di Przyborze \u00e8 anche conosciuto per la edera comune che l\u00e0 cresce.\nNelle vicinanze della frazione, si possono trovare grandi scogliere, vicino al fiume Rega (raggiungono l'altezza di 50 metri). A sud della localit\u00e0 si trova un monolite con un diametro di 9,1 metri."}
{"id": "1621185", "revid": "17204", "url": "https://it.wikipedia.org/wiki?curid=1621185", "title": "Shogo", "text": ""}
{"id": "1621186", "revid": "1573940", "url": "https://it.wikipedia.org/wiki?curid=1621186", "title": "Lynn Davies", "text": "Fu anche campione europeo, sempre nel salto in lungo, a Budapest nel 1966 con un salto di 7,96 m. Nel 2006, da membro dell'Ordine dell'Impero Britannico \u00e8 stato promosso a Commander, oltre ad essere stato eletto all'unanimit\u00e0 presidente dello UK Members Council."}
{"id": "1621198", "revid": "110157", "url": "https://it.wikipedia.org/wiki?curid=1621198", "title": "Inferno (sistema operativo)", "text": "Inferno \u00e8 un sistema operativo che permette la creazione e il supporto di servizi distribuiti. Il nome del sistema operativo, e dei programmi ad esso associati, come anche quello della ditta che lo produce, Vita Nuova Holdings, \u00e8 stato ispirato dalle opere letterarie di Dante Alighieri, in particolare la \"Divina Commedia\".\nInferno pu\u00f2 essere eseguito in modalit\u00e0 hosted dentro diversi sistemi operativi, o in modalit\u00e0 nativa su una gamma di architetture hardware ben definita. In ognuna di queste configurazioni il sistema operativo interagisce con le sue applicazioni senz'alcuna differenza di sorta.\nIl protocollo di comunicazione denominato Styx viene applicato uniformemente per l'accesso alle risorse, remote o locali che siano. La quarta edizione di Inferno include una revisione di Styx praticamente identica alla versione pi\u00f9 recente del protocollo 9P di Plan 9, 9P2000.\nLe applicazioni vengono scritte nel linguaggio di programmazione type-safe Limbo, la cui rappresentazione binaria \u00e8 identica in tutte le piattaforme, e pu\u00f2 essere eseguita in una macchina virtuale utilizzando tecniche di compilazione just-in-time.\nPrincipi di progettazione.\nIl primo rilascio di Inferno venne effettuato nel 1995 da alcuni membri della sezione di ricerche informatiche dei Bell Labs per portare alcuni elementi di Plan 9 ad altri sistemi operativi. Inferno, come Plan 9, \u00e8 un sistema operativo distribuito basato su tre principi fondamentali da esso derivati:\nRapporti con Plan 9.\nInferno e Plan 9 hanno in comune la provenienza dalla versione stabile di Plan 9 pubblicata nel 1996. Entrambi condividono gli stessi principi di progettazione, con alcune differenze:\nInferno ha punti in comune con la Java Virtual Machine.\nSupporto di rete.\nIl numero di IEEE Internet Computing di marzo-Aprile 1997 \u00e8 uscito con un messaggio pubblicitario a proposito del software di rete di Inferno. In esso si affermava che periferiche eterogenee potevano comunicare attraverso \"qualunque rete\" incluse Internet, le reti di telecomunicazioni e le reti locali. Si affermava anche che i videogame potevano mettersi in comunicazione con i computer (era presente l'immagine di una PlayStation, i telefoni cellulari potevano avere accesso\nalla posta elettronica e che vi era il supporto voicemail per i televisori).\nPort.\nInferno pu\u00f2 essere eseguito su hardware nativo o come applicazione che fornisce un sistema operativo virtuale in esecuzione su altre piattaforme. Le applicazioni possono essere sviluppate ed eseguite su una qualunque delle architetture supportate da Inferno senza alcuna modifica o ricompilazione.\nFra i port nativi si annoverano: x86, MIPS, XScale, ARM, PowerPC, SPARC.\nInvece, fra i port in host o virtuali: Microsoft Windows, Linux, FreeBSD, Plan 9, macOS, Solaris, IRIX, UnixWare.\nInferno pu\u00f2 essere anche ospitato da un plugin per Internet Explorer. Secondo Vita Nuova sono in sviluppo plugin per altri browser.\nRecentemente \u00e8 nata anche una versione del sistema operativo per Nintendo DS basata su Inferno4 chiamata InfernoDS\nLicenza.\nLa quarta edizione di Inferno \u00e8 stata rilasciata all'inizio del 2005 come software libero. Nello specifico, essa gode di una doppia licenza. Gli utenti ne possono entrare in possesso o secondo i termini di una serie di licenze per software libero, o tramite una licenza commerciale tradizionale. Nel caso si scelga la prima opzione, a diverse parti del sistema si applicano altrettante licenze, tra cui la GNU General Public License, la GNU Lesser General Public License, la Lucent Public License, e la Licenza MIT. In seguito, Vita Nuova ha reso possibile ottenere l'intero sistema (esclusi i font, che sono stati rilicenziati da Bigelow and Holmes) secondo i termini della licenza GPLv2. Tutte e tre le possibilit\u00e0 sono attualmente disponibili.\nLibri.\nIl libro \"Inferno Programming with Limbo\" di Phillip Stanley-Marbell, descrive la terza edizione del sistema operativo Inferno, sebbene si concentri maggiormente sul linguaggio Limbo e sulle sue interfacce al sistema Inferno pi\u00f9 che su quest'ultimo. Per esempio, vengono fornite poche informazioni sulla versatile shell di Inferno, cosa comprensibile vista la destinazione del testo.\nUn altro libro, \"The Inferno Programming Book: An Introduction to Programming for the Inferno Distributed System\" di Martin Atkins, Charles Forsyth, Rob Pike e Howard Trickey, era stato concepito per fornire un punto di vista centrato sul sistema operativo ma non \u00e8 mai stato completato o pubblicato dai suoi autori."}
{"id": "1621203", "revid": "729019", "url": "https://it.wikipedia.org/wiki?curid=1621203", "title": "Alesana Tuilagi", "text": "Biografia.\nProveniente da una famiglia di rugbisti, \u00e8 quarto di sette fratelli, sei dei quali nel rugby professionistico (a parte Alesana, Freddie, Henry, Anitele'a e Vavae internazionali per e Manu per l'); giunse in Europa a 19 anni e nel 2002 fu ingaggiato in Italia, dal Parma, per il suo primo contratto professionistico. Nel 2004 si trasfer\u00ec al Leicester Tigers, club in cui gi\u00e0 militavano i suoi due fratelli maggiori, e con esso ha vinto tre titoli nazionali, il pi\u00f9 recente nel 2010. Nel 2017 passa al Tolone in qualit\u00e0 di medical joker per rimpiazzare l'ala francese Vincent Clerc.\nIn Nazionale samoana Tuilagi esord\u00ec nel 2002, in un incontro di qualificazione alla contro ; prese parte al \"tour\" europeo dei Pacific Islanders nel 2006 e successivamente fu convocato nella rosa per la in Francia insieme a suo fratello Henry; successivamente ha preso parte anche alla in Nuova Zelanda.\nPrese parte nella storica vittoria di Samoa contro l'Australia per 32 - 23 nel test match del 17 Luglio 2011 a Sydney, marcando la prima meta delle quattro totali contro le due mete australiane.\nIl 25 Giugno 2013 Tuilagi ricevette la convocazione dalla nazionale Samoana per il tour in Sud Africa."}
{"id": "1621208", "revid": "615138", "url": "https://it.wikipedia.org/wiki?curid=1621208", "title": "Rappresentanza permanente", "text": "La rappresentanza permanente (o missione permanente) \u00e8 una missione diplomatica accreditata da uno Stato membro presso una organizzazione internazionale, in modo da mantenere con essa relazioni continue e stabili.\nLe principali funzioni consistono nello svolgimento di negoziati con e all'interno dell'organizzazione, la protezione degli interessi dello Stato e la partecipazione alle attivit\u00e0 dell'organizzazione stessa, nell'ambito della diplomazia multilaterale e della governance globale.\nDefinizione.\nNella letteratura accademica \"La Rappresentanza permanente o, secondo la terminologia della Convenzione di Vienna del 14 marzo 1975, la Missione permanente \u00e8 l'organo diplomatico che uno Stato, membro di un ente internazionale, istituisce presso l'ente medesimo, al fine di mantenere con esso rapporti durevoli ed assidui\".\nIl termine \"permanente\" utilizzato per questo tipo di missioni \u00e8 da intendere in opposizione a quello temporaneo, che denota invece le delegazioni inviate presso una conferenza o un incontro internazionale.\nLe rappresentanze presso le Nazioni Unite sono normalmente definite missioni permanenti mentre le rappresentanze presso l'Unione europea sono definite rappresentanze permanenti.\nRappresentanze italiane.\nL'Italia ha undici rappresentanze permanenti nell'ambito della sua rete diplomatica, che si trovano due a Bruxelles (NATO e UE), due a Ginevra (Organizzazioni internazionali e Conferenza del Disarmo a Ginevra), una a New York (ONU), due a Parigi (Organizzazioni internazionali e UNESCO a Parigi), una a Roma (Organizzazioni internazionali a Roma), una a Strasburgo (Consiglio d'Europa) ed due a Vienna (Organizzazioni internazionali e OSCE a Vienna)."}
{"id": "1621209", "revid": "118031", "url": "https://it.wikipedia.org/wiki?curid=1621209", "title": "Welwitschia Plains", "text": ""}
{"id": "1621211", "revid": "110157", "url": "https://it.wikipedia.org/wiki?curid=1621211", "title": "Feij\u00f3 (Almada)", "text": "Feij\u00f3 \u00e8 una freguesia portoghese del comune di Almada, con un'area di 4,20\u00a0km\u00b2 e 18.884 abitanti (2011).\nGeografia fisica.\nIl territorio di Feij\u00f3 \u00e8 limitato a nord dalla citt\u00e0 di Caparica e dalla freguesia di Pragal; a ovest dalle freguesias di Cova da Piedade e Laranjeiro; a sud dal Comune di Seixal; a est da Sobreda.\nStoria.\nIl locale fu abitato sin dall'antichit\u00e0, come testimonia il toponimo della zona di Algazarra (dove il prefisso Al- indica l'articolo arabo \"il \"o \"la\"); ma le notizie storiche appaiono intorno al XVI secolo ed indicano una zona di intenso sfruttamento agricolo. In questo periodo Feij\u00f3 ospitava tenute di personaggi illustri, quali i Conti di Monsanto e i Conti di Aveiras.\nIl nucleo inizialmente denominato \"Feij\u00f3\" appare solo nel 1813 ed il termine stava ad indicare una tenuta.\nL'espansione della zona inizi\u00f2 solo nel XX sec., provocata dalla pressione demografica che ricadeva su Almada.\nLa nomina a freguesia fu abbastanza complicata.\nNel 1953 alcuni padri di famiglia manifestarono la necessit\u00e0 di dotare la zona di un polo amministrativo decentrato, dal momento che la sua inesistenza obbligava gli abitanti di Feij\u00f3 a percorrere lunghe distanze, fino alla fregusia di Cova da Piedade.\nDopo la Rivoluzione dei Garofani il desiderio di autonomia si accentu\u00f2 e neppure la creazione della pi\u00f9 vicina freguesia di Laranjeiro risolse definitivamente i problemi.\nFinalmente, il giorno 11 di giugno del 1993 la Freguesia di Feij\u00f3 vide la luce, dopo 40 anni di attesa.\nSociet\u00e0.\nEvoluzione demografica.\nNota: la freguesia venne creata nel 1993.\nIstituzioni, enti e associazioni.\nLe principali associazioni di Feij\u00f3 sono:\nEconomia.\nLe principali attivit\u00e0 economiche di Feij\u00f3 sono l'industria, il commercio ed i servizi.\nDa notare che tutte le industrie di questa freguesia sono considerate non inquinanti."}
{"id": "1621214", "revid": "76963", "url": "https://it.wikipedia.org/wiki?curid=1621214", "title": "Rinko Kikuchi", "text": "Biografia.\nNata ad Hadano, nella prefettura di Kanagawa (nella regione del Kant\u014d), Kikuchi debutta nel 1999, con un piccolissimo ruolo ed utilizzando il proprio nome di battesimo, con il film \"Ikitai\", diretto dal rinomato regista Kaneto Shind\u014d. Poco dopo, nel 2001, recita nell'acclamato film \"Sora no ana\" (\"Hole in the Sky\") diretto da Kazuyoshi Kumakiri, film presentato in diversi festival internazionali, tra cui il Rotterdam Film Festival. Nel 2004 ha un piccolo ruolo in \"Cha no aji\" (\"The Taste of Tea\") di Katsuhito Ishii, film che viene selezionato per il Festival di Cannes riscuotendo un importante successo da parte della critica e vincitore di diversi premi in numerosi festival.\nNel 2006 viene scelta dal regista Alejandro Gonz\u00e1lez I\u00f1\u00e1rritu per il film \"Babel\" dove interpreta Chieko Wataya, una ragazza adolescente sordomuta. L'interpretazione la porta alla ribalta internazionale e alla nomination all'Oscar come migliore attrice non protagonista. \u00c8 la quinta attrice nella storia degli Oscar a essere nominata per un ruolo in cui non dice neanche una parola (dopo Jane Wyman, Patty Duke, Holly Hunter e Samantha Morton). Molte nomination si trasformeranno in vittorie, come il National Board of Review Award 2006 per la miglior performance rivelazione femminile (insieme a Jennifer Hudson), il Gotham Award sempre nel 2006 come migliore attrice emergente e il Chicago Film Critics Association Awards come \"migliore attrice non protagonista\"\nLa sua intensa interpretazione in \"Babel\" l'ha portata ad essere notata anche da molti registi internazionali, come Rian Johnson. Rinko Kikuchi \u00e8 protagonista nel suo film \"The Brothers Bloom\" insieme ad Adrien Brody, Rachel Weisz e Mark Ruffalo, recitando la sua parte in inglese. Ha inoltre preso parte al film \"Map of the Sounds of Tokyo\" di Isabel Coixet, presentato al Festival di Cannes 2009. Oltre a essere la pi\u00f9 giovane attrice giapponese ad aver ricevuto una nomination agli Oscar, diventa testimonial per la casa di moda Chanel."}
{"id": "1621216", "revid": "125803070", "url": "https://it.wikipedia.org/wiki?curid=1621216", "title": "Inattivazione del cromosoma X", "text": "L'inattivazione del cromosoma X \u00e8 un normale processo biologico che interessa tutte le femmine di mammifero e che consiste nella disattivazione (perdita di funzione) di uno dei due cromosomi sessuali X presenti nelle loro cellule. Tale cromosoma viene \"silenziato\", ovvero reso inerte dal punto di vista trascrizionale, tramite impacchettamento in un'unit\u00e0 densa di eterocromatina a formare una struttura inerte definita corpo di Barr; il risultato di tale processo \u00e8 un'attenuata espressione, in tutte le cellule, dei geni portati dai cromosomi X, e dei fenotipi da essi manifestati (i cosiddetti caratteri legati al sesso).\nLe femmine di mammifero, infatti, possiedono due copie di cromosoma X in ciascuna cellula (a differenza dei maschi, che portano un X e un Y); la trascrizione dei geni presenti in entrambi porterebbe ad una pericolosa sovraespressione dei loro prodotti, che viene cos\u00ec evitata inattivandone uno dei due. Nella quasi totalit\u00e0 dei mammiferi, il cromosoma da disattivare viene scelto a caso fra i due disponibili, e cellule diverse di uno stesso organismo possono avere un differente X attivo (e, conseguentemente, l'espressione di alleli diversi per geni presenti in eterozigosi sui due cromosomi).\nL'effetto Lyon deve il suo nome alla ricercatrice inglese Mary Lyon, che ipotizz\u00f2 e studi\u00f2 il fenomeno nel 1961.\nStoria.\nGi\u00e0 nel 1948 Murray Barr aveva notato nei nuclei delle cellule somatiche femminili la presenza di una struttura eterocromatinica condensata, assente nelle cellule somatiche maschili, che egli chiam\u00f2 corpo di Barr. Il genetista Susumu Ohno nel 1959 concluse come tale struttura corrispondesse ad un cromosoma X altamente condensato e per la maggior parte inattivato.\nFu per\u00f2 Mary Lyon, nel 1961, a proporre l'ipotesi dell'inattivazione sistematica di un cromosoma X, effettuata scegliendo a caso uno tra i due cromosomi X di derivazione materna o paterna, secondo un processo indipendente da cellula a cellula. L'ipotesi della Lyon partiva dall'osservazione della colorazione della pelliccia di alcune femmine di topo che mostravano un'alternanza di singoli peli di colore differente. Mary Lyon spieg\u00f2 questa osservazione con l'ipotesi che il colore del pelo fosse un gene presente sul cromosoma X, e che l'inattivazione casuale di uno dei due cromosomi in cellule diverse causasse l'espressione di alleli diversi.\nMeccanismo.\nIl ciclo dell'attivazione del cromosoma X.\nIl seguente paragrafo si riferisce unicamente al processo presente nei roditori, e non riflette ci\u00f2 che accade nella maggior parte dei mammiferi.\nL'inattivazione dell'X fa parte del ciclo di attivazione del cromosoma X attraverso la vita delle femmine. La cellula uovo e lo zigote utilizzano inizialmente trascritti materni, e l'intero genoma embrionale rimane silenziato fino all'attivazione del genoma zigotico. Subito dopo, tutte le cellule murine vanno incontro ad una precoce inattivazione del cromosoma X paterno, in maniera \"imprinted\", allo stadio embrionale di 4-8 cellule. I tessuti extraembrionali, dai quali si origina la placenta a altri tessuti trofici, conservano questa inattivazione precoce, e di conseguenza il solo cromosoma X materno \u00e8 attivo in questi tessuti.\nAllo stadio di blastocisti, l'inattivazione \"imprinted\" dell'X viene invertita nella massa cellulare interna, dalla quale si origina l'embrione, ed entrambi i cromosomi X sono, in quelle cellule, di nuovo attivi. Avviene quindi una nuova inattivazione del cromosoma X, ed il cromosoma X inattivato \u00e8 scelto a caso tra i cromosomi X di derivazione materna e paterna, secondo un processo indipendente da cellula a cellula . Di conseguenza alcune cellule inattiveranno il cromosoma X paterno e altre quello materno.\nOgni femmina di mammifero \u00e8 quindi un \"mosaico\" di porzioni in cui \u00e8 attivo uno o l'altro cromosoma X.\nTale fenomeno \u00e8 un esempio di un fenomeno epigenetico, cio\u00e8 un cambiamento dell'ereditariet\u00e0 che avviene senza un cambiamento di sequenza del DNA.\nIl meccanismo di inattivazione prevede diverse fasi: \nL'inattivazione del cromosoma X \u00e8 sotto il controllo di una regione chiamata Xic (centro di controllo dell'inattivazione), situata sull'X stesso in posizione Xq12-q13. Nella regione Xic sono stati individuati pi\u00f9 loci: Xist (X inactive specific transcripts), che viene espresso dall'X inattivo e produce un RNA non codificante lungo 17000 nucleotidi, e Tsix, che genera un trascritto antisenso di Xist prodotto da un promotore a valle di Xist. Corrisponde al repressore di Xist durante le prime fasi dell'inattivazione.\nDopo la scelta dell'X da inattivare, Xist viene over-espresso nell'X da inattivare, e questo RNA ricopre tutto il cromosoma formando una specie di \"compartimento chiuso\" in cui i fattori trascrizionali non possono accedere. Si ha quindi l'inattivazione trascrizionale del cromosoma X. Questa avviene tramite modificazioni della cromatina del cromosoma, che si compatta e perde la capacit\u00e0 di essere trascritta. L'inattivazione viene mantenuta attraverso la deacetilazione degli istoni e la metilazione dei promotori dei geni X-linked .\nIl corpo di Barr.\nDurante l'interfase del ciclo cellulare, sotto la superficie del nucleo cellulare di ogni cellula degli individui di sesso femminile, si pu\u00f2 vedere un addensamento di cromatina chiamata Corpo di Barr. Si tratta di uno dei due cromosomi X condensati e geneticamente inattivi.\nNormalmente il corpo di Barr \u00e8 presente nelle femmine di mammifero (con genotipo XX) ed assente nei maschi (XY).\nEsso \u00e8 per\u00f2 assente nelle donne con Sindrome di Turner (X0), presente nei maschi XXY e presente in due esemplari nelle femmine XXX: il numero dei corpi di Barr \u00e8 quindi uguale a quello dei cromosomi X non utilizzati (inattivati).\nUna volta che una cellula somatica ha inattivato un cromosoma X, quello stesso rimane inattivo nelle sue discendenti. L'inattivazione non avviene nelle cellule germinali, in quanto questo causerebbe la mancata espressione dei geni legati al sesso nello zigote.\nEspressione di geni dall'X inattivato.\nMalgrado l'inattivazione dell'X, alcuni dei geni presenti sul cromosoma silenziato vanno comunque incontro a trascrizione e traduzione, \"sfuggendo\" all'inattivazione. Fra questi vi \u00e8 lo stesso gene Xist, che \u00e8 espresso esclusivamente dal cromosoma silenziato e non da quello normalmente funzionante.\nAnche altri geni sfuggono al silenziamento dell'effetto Lyon, ed in condizioni normali risultano espressi regolarmente da entrambi i cromosomi X; prove di questo fatto sono state trovate nelle cellule somatiche di topo. La maggior parte di questi geni si trova in quelle regioni del cromosoma X analoghe a regioni presenti sull'Y: le cosiddette regioni pseudoautosomiche (PAR). Dal momento che i geni che esse contengono vengono ricevuti in duplice copia in entrambi i sessi, non necessitano di meccanismi di compensazione nelle femmine: probabilmente per questo motivo tali geni sono suscettibili di trascrizione anche nel cromosoma X inattivato.\nL'esistenza di geni capaci di sfuggire all'inattivazione dell'X spiega per quale motivo esseri umani con un numero anomalo di cromosomi X mostrino fenotipi anomali: \u00e8 il caso delle sindromi note come Sindrome di Turner (genotipo X0) e Sindrome di Klinefelter (genotipo XXY). Se l'inattivazione dell'X fosse totale, non vi dovrebbe essere differenza tra questi genotipi ed un assetto cromosomico normale (ovvero, individui XX, X0 e XXY avrebbero comunque un solo X attivo); al contrario, la presenza di geni non silenziati causa scompensi nel dosaggio dei loro prodotti, che generano tali fenotipi patologici.\nL'esatto meccanismo tramite cui i geni delle regioni pseudoautosomiche sfuggano al silenziamento non sono ancora conosciuti, tuttavia queste regioni mostrando delle distinte caratteristiche nel loro impacchettamento cromatinico. Tali geni legano solo debolmente l'RNA Xist, e non presentano le modificazioni covalenti (deacetilazione e metilazione) caratteristiche del cromosoma inattivato. Si pensa che tale fenomeno possa essere mediato dall'espressione di lunghi RNA non codificanti (lncRNA) all'interno di queste regioni.\nRecenti studi hanno dimostrato la possibilit\u00e0 di inattivare la terza copia del cromosoma 21, responsabile della sindrome di Down, utilizzando lo specifico gene a RNA denominato XIST (da X-inactivation gene), espresso nell'embrione solo dal cromosoma X destinato a essere silenziato. Tale gene induce modifiche all'eterocromatina, costituita da genoma non codificante, e altri cambiamenti strutturali che portano questo cromosoma a mutarsi nella sua forma inattiva denominata corpo di Barr, evitando che vi sia un'espressione duplicata di geni situati sui due cromosomi X.\nTramite un enzima, XIST \u00e8 stato introdotto in una coltura di staminali pluripotenti derivate da pazienti Down e si \u00e8 ottenuto il silenziamento dei geni contenuti nella copia soprannumeraria del cromosoma 21; si \u00e8 riscontrato un effetto notevole sulla funzionalit\u00e0 delle cellule con la correzione di anomali schemi di crescita e differenziazione tipici delle cellule di soggetti con sindrome di Down.\nEffetti fenotipici.\nL'effetto Lyon avviene nelle femmine di tutte le specie di mammifero, esseri umani compresi; la disattivazione casuale di uno dei due cromosomi X in ciascuna cellula causa di fatto monozigosi degli alleli presenti sul cromosoma non silenziato, che vengono dunque espressi in quella cellula, anche se recessivi.\nLe femmine eterozigoti per caratteri diffusibili non hanno effetti evidenti. Ad esempio, le portatrici sane dell'emofilia hanno comunque Fattore VIII funzionante nel sangue: questo perch\u00e9 la casualit\u00e0 dell'inattivazione fa s\u00ec che esistano comunque cellule che esprimono il gene. Gli effetti della lyonizzazione diventano per\u00f2 evidenti a livello locale, in singole cellule o in piccole popolazioni di cellule derivate da una progenitrice comune, che, anche se di fatto eterozigoti, possono esprimere alleli recessivi di geni presenti sul cromosoma X: una delle cause del fenomeno noto come mosaicismo genetico. Ad esempio, donne eterozigoti per un allele che produce uno smalto dentale leggermente satinato possono trovarsi ad avere denti con una striscia di smalto normale e una di smalto satinato, se parte della gengiva sottostante esprime un gene e parte l'altro.\nAll'inattivazione del cromosoma X \u00e8 dovuta anche la pezzatura del pelo di alcune gatte (gatto calico o tartarugato), infatti \u00e8 sul cromosoma X che si trova il gene che determina il colore del pelo, inattivando casualmente un cromosoma X di ogni cellula (random X-chromosome inactivation) si ha un vero e proprio mosaico di cellule e dunque di colori del pelo. Se ad esempio, i due cromosomi X portano rispettivamente uno il gene del colore nero e l'altro il gene del colore marrone, annullando casualmente uno dei due cromosomi si avr\u00e0 una ripartizione casuale del colore nero e marrone sul pelo della gatta."}
{"id": "1621219", "revid": "1005847", "url": "https://it.wikipedia.org/wiki?curid=1621219", "title": "Elezioni regionali in Lombardia del 1995", "text": "Le elezioni regionali del 1995 in Lombardia si sono tenute il 23 aprile. Esse hanno visto la vittoria di Roberto Formigoni, sostenuto dal centro-destra, che ha sconfitto il candidato del centro-sinistra, Diego Masi.\nSu 7.506.256 elettori hanno votato in 6.323.049 ovvero il 84,24%.\nRisultati.\nIl totale delle liste differisce dal totale del candidato a causa del voto disgiunto e di chi ha votato solo per il candidato senza preferire alcuna lista collegata."}
{"id": "1621220", "revid": "729019", "url": "https://it.wikipedia.org/wiki?curid=1621220", "title": "Occhio secco", "text": "L\u2019occhio secco \u00e8 una patologia oculare che consiste in una riduzione quantitativa e/o in un'alterazione qualitativa del film lacrimale, che principalmente ha una funzione umettante della superficie oculare. Tale patologia pu\u00f2 essere dannosa perch\u00e9 pu\u00f2 provocare lesioni alle strutture esterne dell'occhio: il film lacrimale tende ad evaporare formando aree di secchezza ('dry spot'), con conseguente esposizione alla disidratazione dell'epitelio corneale anteriore e della congiuntiva palpebrale.\nEpidemiologia.\nL'occhio secco \u00e8 pi\u00f9 frequente con l'avanzare dell'et\u00e0 e nel sesso femminile, in chi fa uso di lenti a contatto, in coloro che usano molto il videoterminale oppure sono esposti al sole e al vento. Inoltre, spesso \u00e8 causa di patologie oculistiche, come la miopia.\nSintomatologia.\nI sintomi pi\u00f9 comuni sono sensazione di sabbia (corpo estraneo) nell'occhio, arrossamento, dolore, bruciore, fotofobia e momentaneo annebbiamento visivo; con il perdurare del disturbo si innescano circoli viziosi con sviluppo di infiammazione e danno dell'epitelio corneale, fino alla comparsa di ulcere (nei casi molto gravi).\nEziologia.\nI fattori ambientali, quali eccessiva ventilazione, ambiente secco, attivit\u00e0 prolungata ai videoterminali, possono provocare disturbi importanti di lacrimazione. Esistono inoltre fattori intrinseci generali, quali l'et\u00e0 avanzata, la presenza di malattie reumatiche o ormonali, e condizioni locali, quali le alterazioni delle ghiandole di Meibomio, alterazioni morfologiche e funzionali delle palpebre, che possono determinare disfunzioni anche gravi dello strato sottile di lacrime (film lacrimale) che riveste la superficie oculare. Inoltre le alterazioni lacrimali sono pi\u00f9 frequenti nel sesso femminile e in corso di terapie sistemiche (antiipertensivi, antistaminici, psicofarmaci, prodotti ormonali) e locali (terapia per glaucoma).\nLe dislacrimie sono tutte le alterazioni della composizione del film lacrimale, che comportano in genere un aumento del tasso di evaporazione, mentre la riduzione del liquido lacrimale viene indicata col termine di ipolacrimia. Per comprendere la fisiopatologia di tali disturbi \u00e8 bene accennare all'anatomia e alla fisiologia del sistema lacrimale. Le lacrime sono la sottile pellicola liquida in continuo ricambio che protegge la superficie oculare esposta. Prodotte dalle ghiandole lacrimali principali, situate in corrispondenza della parete supero-esterna dell'orbita, e dalle ghiandole lacrimari accessorie che si trovano nello stroma congiuntivale, vengono escrete tramite il dotto nasolacrimale nell'orofaringe.\nIl film lacrimale \u00e8 composto da tre strati: uno \"strato acquoso intermedio\", il pi\u00f9 spesso, il cui compito pi\u00f9 importante \u00e8 quello di fornire ossigeno atmosferico all'epitelio corneale; uno \"strato esterno\", di natura lipidica, che ha la funzione di ritardare l'evaporazione dello strato acquoso, di lubrificare le palpebre durante lo scorrimento del bulbo; uno \"strato mucoso profondo\", che ha la capacit\u00e0 di trasformare l'epitelio corneale da idrofobo a idrofilo. La secrezione lacrimale ha una componente basale e riflessa.\nL'innervazione della ghiandola lacrimale principale \u00e8 di natura parasimpatica; le afferenze periferiche sono mediate dalla branca oftalmica del trigemino. Le principali funzioni del film lacrimale interessanti questa relazione, sono quella metabolica, lubrificante e diottrica. Perch\u00e9 si abbia la sensazione di benessere bisogna che il sistema lacrimale sia in perfetto stato: qualsiasi alterazione provocher\u00e0 discomfort oculare di varia entit\u00e0. Il film lacrimale pu\u00f2 essere alterato da fattori intrinseci o estrinseci, quindi ambientali. Essi agiscono in vario modo sulla stabilit\u00e0 del film lacrimale, provocando discomfort oculare con conseguente sintomatologia come bruciore, senso di corpo estraneo e lacrimazione. Questo circolo infiammatorio si autoalimenta.\nCause maggiori.\nTra le cause maggiori di occhio secco:\nAltre minori cause sono la cosiddetta sindrome di \u201cdiscomfort oculare\u201d, ed \u00e8 stato dimostrato con studi che l'essere diabetico costituisce un fattore di rischio.\nEsami.\nAll'esame obiettivo oculistico si rileveranno alterazioni della congiuntiva, del film lacrimale.\nInoltre, si possono eseguire anche test quantitativi e qualitativi: il test di Schirmer, che si esegue apponendo piccole strisce di carta assorbente sul margine palpebrale, permette di valutare la quantit\u00e0 delle lacrime prodotte in un dato periodo di tempo.\nIl but test, ovvero l'analisi della comparsa di rotture sulla superficie del film lacrimale colorato con fluorescenza, permette di avere una valutazione qualitativa del film lipidico superficiale.\nTerapie.\nLa terapia di queste anomalie si basa sul ripristinare il film lacrimale con lubrificanti oculari (lacrime artificiali o gel umettanti). Fondamentale inoltre \u00e8 la correzione delle patologie di base (oculistiche e no), la rivalutazione di terapie farmacologiche sistemiche che possono indurre dislacrimie, e la modifica di un eventuale stile di vita non corretto, in particolare dell'alimentazione - i cibi grassi influiscono sulla secrezione lacrimale negativamente - e del fumo, per la sua azione irritante diretta e indiretta. Infine al paziente \u00e8 utile dare indicazioni su come ridurre i fenomeni astenopeici, come ammiccare spesso, distogliere lo sguardo dagli oggetti vicini e rivolgerlo verso quelli lontani, fare piccole pause con regolarit\u00e0, verificare l'illuminazione dell'ambiente, eliminare riflessi abbaglianti, regolare umidit\u00e0 e ventilazione.\nPer quanto riguarda i farmaci ancora oggi non \u00e8 ritenuta certa la loro utilit\u00e0, fatta eccezione nel caso si presenti anche la sindrome di Sj\u00f6gren (nel quale caso sembra utile la somministrazione di pilocarpina cloridrato)"}
{"id": "1621225", "revid": "2096950", "url": "https://it.wikipedia.org/wiki?curid=1621225", "title": "Luana Colussi", "text": "Biografia.\nInizia la sua carriera nel mondo dello spettacolo agli inizi degli anni ottanta lavorando come indossatrice e fotomodella per poi passare alla conduzione di trasmissioni radiofoniche. Nel 1988 debutta in televisione al fianco di Raimondo Vianello presentando con lui i giochi a quiz \"Il gioco dei 9\" per due stagioni, e \"Quel motivetto\", andato in onda sempre su Canale 5 nell'estate del 1990, da lunedi 9 luglio fino alla fine di agosto nella fascia preserale delle 19.50.\nDopo la partecipazione a programmi come \"Una rotonda sul mare\", \"Calcio Mania\" e \"Bellissima\", le viene affidata una parte nella sit-com \"Andy e Norman\", che vede come protagonisti Zuzzurro e Gaspare. \nNel 1992 conduce il gioco a premi \"Mister Miliardo\", trasmesso in chiaro sulla pay-tv Telepi\u00f9. A met\u00e0 degli anni novanta lascia le reti Mediaset e passa alla Rai. \u00c8 la protagonista della serie \"Occhio di falco\", in cui \u00e8 la partner di Gene Gnocchi, e nel 1997 presenta insieme a Carlo Conti \"Va ora in onda\". Due anni dopo \u00e8 la protagonista femminile del video della canzone \"Sandra\" dei 360 Gradi, successo di quella estate.\nInoltre ha recitato in teatro, girato dei cortometraggi, ha avuto una piccola parte nella serie tv \"Don Matteo\" e nella miniserie tv \"L'attentatuni\", regia di Claudio Bonivento, e ha fatto parte del cast di \"Quelli che il calcio\" in qualit\u00e0 di inviata dallo stadio di Udine. \nSuccessivamente si ritira dal mondo dello spettacolo, rifiutando anche la partecipazione a due reality show, e si dedica alla famiglia.\nVita privata.\nAgli inizi degli anni novanta ha avuto una relazione con Fiorello. \nSi \u00e8 separata da Pierfrancesco Micara, presidente dell'Associazione Amici del Colosseo fondata da Diego Della Valle. Dalla loro unione sono nate due figlie, Chiara e Marianna."}
{"id": "1621227", "revid": "712828", "url": "https://it.wikipedia.org/wiki?curid=1621227", "title": "Mihawk", "text": ""}
{"id": "1621237", "revid": "57342", "url": "https://it.wikipedia.org/wiki?curid=1621237", "title": "Terra promessa (singolo)", "text": "Terra promessa \u00e8 un singolo del cantante italiano Eros Ramazzotti, pubblicato il 3 febbraio 1984 come estratto dall'album \"Cuori agitati\".\nDescrizione.\n, \"Terra promessa\" \u00e8 stata depositata presso la SIAE dallo stesso Ramazzotti insieme a Renato Brioschi (ex componente de I Profeti) e Alberto Salerno (noto autore di brani per vari artisti). \nDopo aver partecipato al Festival di Castrocaro nel 1981 con la canzone \"Rock 80\", Ramazzotti esordisce nel febbraio 1984 al Festival di Sanremo con \"Terra promessa\", vincendo nella categoria \"Nuove Proposte\". \nNel 1997 il brano viene riproposto in una nuova versione, nella raccolta \"Eros\", mentre la versione originale verr\u00e0 invece inserita nelle raccolte \"e\u00b2\", uscita nel 2007, ed \"Eros 30\", uscita nel 2014 in occasione dei 30 anni di carriera di Ramazzotti.\nLa versione integrale \"Terra promessa (Versione mix)\" \u00e8 stata pubblicata solo in vinile.\nEsistono numerose versioni italiane e internazionali di questo singolo, con differenti lati B. Tra di essi il brano presente \"Bella storia\" non \u00e8 stato inserito in alcun LP."}
{"id": "1621246", "revid": "119270832", "url": "https://it.wikipedia.org/wiki?curid=1621246", "title": "Deserto orientale", "text": "Per Deserto orientale, detto anche \" As-sahra' Ash-sharqiyah\", si intende la parte del deserto del Sahara che si trova ad est del Nilo.\nGeografia.\nIl deserto orientale d'Egitto inizia a sud-est del delta del Nilo, si estende ad oriente della valle del Nilo fino al Sudan nord-orientale, e ad est fino al Golfo di Suez e al Mar Rosso, coprendo una superficie di circa 222.000\u00a0km\u00b2.\nIl territorio consiste di tre componenti:\nLa parte settentrionale dell'altipiano \u00e8 di origine calcarea ed \u00e8 composto da colline che si estendono dalla zona a sud del delta fino all'ansa del Nilo presso Qina. Qui' l'altopiano si frammenta in scogliere alte circa 500 metri e profondamente segnata da wadi, che rendono il terreno molto difficile da attraversare. Gli sbocchi di alcuni dei principali wadi formano gole profonde, che contengono piccoli insediamenti di seminomadi.\nLa parte meridionale dell'altopiano, da Qina verso sud, \u00e8 di arenaria e risulta profondamente segnato da burroni, alcuni dei quali sono attraversati da strade e che vanno dalla costa verso la valle del Nilo.\nLe Colline del Mar Rosso sono formate da una serie discontinua di sistemi montuosi. Un certo numero di picchi superano i 1800 m. e la vetta pi\u00f9 alta \u00e8 il Monte Sha'ib al-Banat, che raggiunge i 2.187 m. Sono strutture geologicamente complesse, formate da rocce ignee e metamorfiche. Nella zona di Assuan una vasta faglia di granito si estende oltre la valle del Nilo attraversandola completamente e formando la prima Cataratta.\nIl deserto orientale, per la sua posizione, riceve maggiori precipitazioni rispetto al deserto occidentale, che sono tuttavia insufficienti a che i torrenti, che solcano i numerosi wadi presenti nel territorio, superino la configurazione stagionale.\nLa zona desertica \u00e8 abitata da nomadi che vivono di pastorizia e commerci. La maggior parte della popolazione vive nelle citt\u00e0 e villaggi della costa.\nEconomia.\nIl deserto orientale \u00e8 ricco di risorse naturali, vi si trovano i principali campi petroliferi dell'Egitto (sia \"onshore\" e \"offshore\" nel Golfo di Suez) e giacimenti di fosfato, tungsteno, amianto, manganese, molibdeno, uranio, e oro.\nNella zona delle Colline del Mar Rosso si trovano cave di, alabastro, porfido, granito e pietra arenaria che venivano sfruttate gi\u00e0 dal periodo faraonico e romano.\nLe principali attivit\u00e0 economiche sono la pesca, l'estrazione mineraria, l'estrazione di petrolio, e da qualche anno l'attivit\u00e0 turistica che si \u00e8 sviluppata notevolmente sulla costa del mar Rosso.\nCitt\u00e0.\nLe citt\u00e0 della regione sono praticamente tutte lungo la costa. Da nord a sud si incontrano:"}
{"id": "1621252", "revid": "767487", "url": "https://it.wikipedia.org/wiki?curid=1621252", "title": "Component Diagram", "text": "Nella terminologia del linguaggio di modellazione UML, un diagramma dei componenti (in inglese Component diagram) \u00e8 un diagramma che ha lo scopo di rappresentare la struttura interna del sistema software modellato in termini dei suoi componenti principali e delle relazioni fra di essi. Per componente si intende una unit\u00e0 software dotata di una precisa identit\u00e0, nonch\u00e9 responsabilit\u00e0 e interfacce ben definite. \nQuesti diagrammi si accompagnano spesso ai diagrammi di deployment, che mostrano invece la collocazione fisica (deployment) dei componenti sull'architettura di esecuzione."}
{"id": "1621253", "revid": "599013", "url": "https://it.wikipedia.org/wiki?curid=1621253", "title": "Olaf Marschall", "text": "Fu nazionale tedesco orientale e della Germania riunificata.\nCarriera.\nAttaccante, venne prelevato dalla Lokomotive Lipsia dalla squadra del suo paese il \"BSG Chemie Torgau\". Nella Lokomotive sal\u00ec subito alla ribalta, diventando uno dei pi\u00f9 prolifici attaccanti del campionato grazie al suo potente tiro e al preciso colpo di testa; poteva giocare con eguale efficacia sia come punta che come centrocampista offensivo. Con la squadra sassone partecip\u00f2 alla finale di Coppa delle Coppe 1987 persa contro l'.\nCon l'avvento della riunificazione tedesca, Marschall si trasfer\u00ec in Austria, all'Admira Wacker. Nel 1993 fu ceduto dalla per aiutare a fare evitare la retrocessione alla squadra, ma dopo una sola stagione fu acquistato dal dove si afferm\u00f2 come uno dei migliori cannonieri del campionato, con la squadra bianco-rossa vinse la Coppa di Germania nel 1996 e la Bundesliga nel 1998. Negli ultimi anni della sua carriera, Marschall fu usato anche in difesa grazie alla sua stazza e alla sua elevazione. Si ritir\u00f2 nel 2002 dopo aver segnato in tutto in Bundesliga 60 reti in 176 partite.\nNel 2006-2007 fu assistente di Rainer Hollmann all'Al-Nasr Sports Club"}
{"id": "1621254", "revid": "21880", "url": "https://it.wikipedia.org/wiki?curid=1621254", "title": "Riserva naturale Palude Brabbia", "text": "La riserva naturale Palude Brabbia \u00e8 un'area naturale protetta situata nei comuni di Biandronno, Casale Litta, Cazzago Brabbia, Inarzo, Ternate e Varano Borghi, in provincia di Varese. La provincia, che \u00e8 l'ente gestore, ha dato la riserva in gestione alla LIPU nel 1994.\n\u00c8 una delle zone umide di maggiore importanza del nord Italia, difatti rappresenta un fondamentale sito di nidificazione e svernamento di molte specie di uccelli migratori.\n\u00c8 situata tra i bacini del Lago di Varese e del Lago di Comabbio, a sud-ovest della provincia varesina.\nOrigine.\nDi origine glaciale, la palude deriva da una torbiera sfruttata dal 1847 per l'estrazione della torba per poco pi\u00f9 di un secolo. \u00c8 considerata una delle torbiere piane pedemontane meglio conservate. Gli scavi realizzati per l'estrazione hanno permesso la formazione di numerosi piccoli specchi d'acqua di forma regolare; inoltre, l'area \u00e8 attraversata da un lungo canale che collega i due laghi.\nGeologia.\nL'area ha origine post-glaciale e risale agli ultimi 20.000 anni. Si \u00e8 originata dall'abbassamento di un ecosistema lacustre che racchiudeva in un unico grande specchio d'acqua gli attuali laghi della zona, Varese, Comabbio e Biandronno. Spostandosi verso sud, l'acqua del grande lago ha eroso il letto del Bardello ed ha causato un abbassamento di circa 20 metri che ha lasciato scoperta una zona paludosa corrispondente all'attuale Palude Brabbia.\nFauna.\nDi grande importanza, sia per numero sia per specie presenti, \u00e8 la fauna ornitica, che conta circa 170 specie, stanziali e migratorie. Tra le specie acquatiche sono presenti la rara moretta tabaccata, nidificante con alcune coppie, il beccaccino, la canapiglia, il tarabuso. Legate al canneto e alle formazioni a \"Salix cinerea\" si trovano diverse specie: la salciaiola \u00e8 la pi\u00f9 importante e nidifica con numerose coppie; tra i rallidi, la schiribilla \u00e8 rara, mentre il porciglione \u00e8 molto comune ed \u00e8 diventato il simbolo dell'oasi. Nelle stagioni migratorie si possono osservare nove specie di anatre, tra cui la marzaiola e il mestolone. Nel zona meridionale della riserva \u00e8 presente anche una numerosa colonia di ardeidi, con oltre cento coppie nidificanti tra airone cenerino, airone rosso e nitticora.\nTra i Passeriformi sono presenti il pettazzurro, la salciaiola e, nella vegetazione pi\u00f9 folta, il cannareccione, la cannaiola e la cannaiola verdognola. Nelle zone boscose sono presenti diversi esemplari di picchi: il picchio verde \u00e8 il pi\u00f9 comune, mentre \u00e8 pi\u00f9 raro osservare il picchio rosso minore. Numerose sono anche le specie di rapaci diurni: albanella reale, palco di palude, nibbio bruno, sparviere, poiana, gheppio, smeriglio, lodolaio, falco pellegrino e falco pescatore nella stagione migratoria. Tra quelli notturni \u00e8 stata rilevata la presenza di gufo comune e gufo di palude. \nI mammiferi contano 28 specie: sono presenti il topolino delle risaie, l'arvicola d'acqua e del toporagno acquatico; tra i mustelidi si annoverano la donnola e la faina, mentre \u00e8 di eccezionale importanza \u00e8 la presenza consistente della puzzola, che trova, nell'area umida formata dai canneti della palude e dei laghi circostanti, una delle poche aree in cui rifugiarsi. Onnipresente \u00e8 la volpe. I pipistrelli popolano l'area con quattro specie.\nGli anfibi annoverano 6 specie, tra cui la pi\u00f9 rilevante \u00e8 la rana di Lataste, endemica della Pianura Padana, mentre i rettili contano 7 specie. Si distingue la presenza della lucertola vivipara, che normalmente \u00e8 presente solo su Alpi e Prealpi a quote elevate. \nLa fauna invertebrata \u00e8 estremamente ampia e conta specie di grande valore, come il coleottero scarabeide \"Osmoderma eremita\", specie prioritaria tutelata dalla Direttiva Habitat, rinvenibile all'interno dei salici bianchi tagliati secondo la tecnica del capitozzo. Molte le specie la cui presenza \u00e8 in declino in tutto il territorio italiano, come gli ortotteri \"Mecostethus grossus\" e \"Aiolopus thalassinus.\" Pi\u00f9 raro \u00e8 il ditiscide \"Cybister lateralimarginalis\", predatore acquatico di piccoli vertebrati.\nFlora e vegetazione.\nLa vegetazione dell'ecosistema palustre presenta un nucleo di cariceti nella facies a \"Calamagostis canescens\" che si sviluppano in vasti canneti nelle aree pi\u00f9 ricche d'acqua. Ai margini e nelle zone pi\u00f9 asciutte, sono presenti ampi cespuglieti a \"Salix cinerea\" ed alnete ad ontano nero, che ospitano grossi popolamenti della rara \"Hottonia palustris\" accompagnata in alcuni punti dalla felce a piume di struzzo. Gli sfagni creano piccoli tappeti muschiosi sui quali cresce una flora costituita da specie relitte di epoche pi\u00f9 fresche e piovose come \"Drosera rotundifolia\", \"Viola palustris\" e \"Rhynchospora alba\".\nLe raccolte d'acqua poco mosse ospitano lembi di lamineto con ninfee e diverse specie di lenticchie d'acqua (\"Lemna trisulca\", \"Lemna minor\", \"Spirodela polyrhiza\"), mentre nelle acque correnti del canale Brabbia vegetano varie specie di brasche, in particolare \"P. lucens\" e \"P. crispus\", insieme con \"Nuphar luteum\" e \"Sparganium erectum\".\nSono presenti anche diverse specie rare in ambito padano o pedemontano come \"Utricularia australis\", \"Orchis incarnata\" e \"Hybiscus palustris\" ed ampie formazioni a fiore di loto, in passato coltivato dall'uomo."}
{"id": "1621255", "revid": "6923", "url": "https://it.wikipedia.org/wiki?curid=1621255", "title": "Risposta flessibile", "text": "La risposta flessibile era una strategia politico-militare adottata negli anni sessanta dal presidente statunitense John Kennedy.\nCon questa soluzione strategica, il presidente Kennedy prevedeva di costituire un apparato militare pi\u00f9 articolato e moderno, in grado di rispondere con mezzi adeguati e proporzionali a ogni eventuale minaccia alla sicurezza nazionale degli Stati Uniti o del suo sistema di alleanze mondiali. La strategia, elaborata con il concorso, soprattutto, del segretario della difesa Robert McNamara e del generale Maxwell Taylor, soppiantava la precedente teoria della rappresaglia massiccia, adottata dal presidente Dwight Eisenhower e dal segretario di Stato John Foster Dulles, che invece prevedeva l'immediato ricorso alle armi nucleari in caso di crisi globale che mettesse in pericolo la sicurezza della nazione.\nLa nuova dottrina strategica prevedeva di impiegare, a seconda del grado della minaccia, sia armi convenzionali che armamenti strategico-nucleari, e di commisurare la potenza della risposta e il tipo di forze impegnate all'attacco subito. La risposta sarebbe stata quindi \"flessibile\" nell'intensit\u00e0, nella modalit\u00e0 operativa e anche nella sua evoluzione temporale; in caso di minaccia crescente nemica, la risposta americana sarebbe stata sempre pi\u00f9 potente ed efficace secondo l'altra teoria dell'Escalation.\nQuesta nuova idea ha una serie di implicazioni, un costo molto pi\u00f9 elevato ma allo stesso tempo incoraggia ad entrare nelle crisi internazionali avendo gli eventuali mezzi per rispondere efficacemente. Il disastroso coinvolgimento degli Stati Uniti nella guerra del Vietnam in pratica si fond\u00f2, dal punto di vista delle teoria politico-militari, proprio sulle strategie della \"Risposta flessibile\" e dell'\"Escalation\".\nSecondo Kennedy, la rappresaglia massiccia del presidente Eisenhower non avrebbe pi\u00f9 avuto senso, dato che ormai gli Stati Uniti erano stati raggiunti dall'Unione Sovietica nel campo degli armamenti o addirittura superati con il lancio dello Sputnik a dimostrazione della possibilit\u00e0 di lanciare missili intercontinentali.\nLa strategia della \"risposta flessibile\" venne anche applicata al teatro europeo dove si prevedeva di impegnare inizialmente solo con armi convenzionali un eventuale attacco aereo-terrestre generale del Patto di Varsavia; in caso di impossibilit\u00e0 di respingere l'avversario i piani prevedevano, peraltro, di impiegare mezzi sempre pi\u00f9 potenti, incluse armi nucleari tattiche e strategiche."}
{"id": "1621259", "revid": "45891", "url": "https://it.wikipedia.org/wiki?curid=1621259", "title": "Elfin of Alt Clut", "text": ""}
{"id": "1621262", "revid": "1776051", "url": "https://it.wikipedia.org/wiki?curid=1621262", "title": "Babylon A.D. (album)", "text": "Babylon A.D. \u00e8 il primo album in studio dei Babylon A.D., uscito nel 1989 per l'Etichetta discografica Arista Records."}
{"id": "1621264", "revid": "481349", "url": "https://it.wikipedia.org/wiki?curid=1621264", "title": "Strage Chinnici", "text": ""}
{"id": "1621265", "revid": "196390", "url": "https://it.wikipedia.org/wiki?curid=1621265", "title": "Aste di captazione filoviaria", "text": ""}
{"id": "1621275", "revid": "767487", "url": "https://it.wikipedia.org/wiki?curid=1621275", "title": "Nothing Sacred (Babylon A.D.)", "text": "Nothing Sacred \u00e8 il secondo album in studio dei Babylon A.D., uscito nel 1992 per l'Etichetta discografica Arista Records."}
{"id": "1621276", "revid": "307923", "url": "https://it.wikipedia.org/wiki?curid=1621276", "title": "Zum Zeri", "text": ""}
{"id": "1621280", "revid": "599013", "url": "https://it.wikipedia.org/wiki?curid=1621280", "title": "K\u014dji Murofushi", "text": "Considerato fra i migliori lanciatori della sua generazione, si afferm\u00f2 nel 2001 con la conquista della medaglia d'argento ai Mondiali di Edmonton.\nBiografia.\nNel suo palmar\u00e8s figurano inoltre gli ori nei Campionati asiatici 2002 e nei Giochi asiatici del 1998 e 2002 oltre al bronzo ai campionati del mondo di atletica leggera 2003 svoltisi quell'anno a Parigi. Quello stesso anno raggiunse la distanza di 84,86 metri, risultando il miglior lancio negli ultimi 10 anni, prestazione che gli \u00e8 valso il 5\u00ba posto nella classifica dei migliori lanciatori di martello di tutti i tempi.\nNel 2004 si laurea campione olimpico grazie all'oro conquistato ad Atene in seguito alla squalifica di Adri\u00e1n Annus.\nA seguito della squalifica per doping di Vadzim Dzevjato\u016dski e Ivan Cichan, rispettivamente vincitori della medaglia d'argento e di bronzo, si \u00e8 aggiudicato quest'ultimo metallo alle Olimpiadi di Pechino del 2008; tuttavia il 10 giugno 2010 il Tribunale Arbitrale Sportivo di Losanna ha annullato la decisione, restituendo ai martellisti bielorussi Dzevjato\u016dski e Cichan le medaglie d'argento e di bronzo conquistate a Pechino, giudicando non validi i test antidoping che avevano trovato positivi al testosterone i due atleti e a disporre la revoca dei piazzamenti ottenuti. Cichan, dopo un ulteriore controllo dei prelievi fatti ad Atene, nel 2004, \u00e8 successivamente sospeso per 2 anni, dal 2012 fino ad agosto 2014.\nIl 29 agosto 2011 vince il titolo mondiale a Taegu.\nMurofushi viene da una famiglia di lanciatori, infatti anche il padre Shigenobu Murofushi partecip\u00f2 da martellista ai Giochi olimpici e detenne il record giapponese per decenni, dal 1971, fin quando non fu proprio K\u014dji a migliorare il primato nazionale, mentre la sorella Yuka Murofushi \u00e8 discobola oltre che lanciatrice di martello. La madre, la rumena Serafina Moritz, fu lanciatrice di giavellotto."}
{"id": "1621282", "revid": "309289", "url": "https://it.wikipedia.org/wiki?curid=1621282", "title": "Taseeva", "text": "La Taseeva (anche traslitterata come \"Taseyeva\" o \"Tasejeva\") \u00e8 un fiume della Russia siberiana sudorientale, affluente di sinistra dell'Angara.\nNasce nel territorio dell'oblast' di Irkutsk dalla confluenza dei due rami sorgentiferi Birjusa e \u010cuna, fluendo verso ovest-nordovest per poco pi\u00f9 di 100\u00a0km di corso, interamente navigabili; il maggiore affluente \u00e8 la Usolka, che tributa dalla sinistra idrografica.\nLe dimensioni della Taseeva sono molto minori rispetto a quelle dei suoi due rami sorgentiferi principali, sia per lunghezza che per ampiezza di bacino imbrifero; essa costituisce in pratica solo il tratto terminale dell'intero sistema fluviale."}
{"id": "1621283", "revid": "986213", "url": "https://it.wikipedia.org/wiki?curid=1621283", "title": "Cristiano G\u00fcnther III di Schwarzburg-Sondershausen", "text": "Biografia.\nCristiano G\u00fcnther era il figlio primogenito del principe ereditario Augusto di Schwarzburg-Sondershausen e di sua moglie, Carlotta Sofia di Anhalt-Bernburg.\nEssendo il padre premorto a suo fratello maggiore, il principe Enrico, alla morte di questi, nel 1758, senza figli, Cristiano G\u00fcnther succedette allo zio come principe di Schwarzburg-Sondershausen.\nMor\u00ec nel 1794, lasciando la propria eredit\u00e0 al figlio maggiore, G\u00fcnther Federico Carlo.\nMatrimonio e figli.\nIl 4 febbraio 1760 a Bernburg, spos\u00f2 Carlotta Guglielmina (1737-1777), figlia del principe Vittorio Federico di Anhalt-Bernburg, dalla quale ebbe i seguenti eredi:"}
{"id": "1621284", "revid": "80339", "url": "https://it.wikipedia.org/wiki?curid=1621284", "title": "Taseyeva", "text": ""}
{"id": "1621285", "revid": "80339", "url": "https://it.wikipedia.org/wiki?curid=1621285", "title": "Tasejeva", "text": ""}
{"id": "1621287", "revid": "1543377", "url": "https://it.wikipedia.org/wiki?curid=1621287", "title": "Convocazioni per il campionato europeo di calcio 1984", "text": "Elenco dei giocatori convocati da ciascuna Nazionale partecipante agli Europei di calcio 1984.\nGruppo A.\nBelgio.\nAllenatore: Guy Thys\nDanimarca.\nAllenatore: Sepp Piontek\nFrancia.\nAllenatore: Michel Hidalgo\nJugoslavia.\nAllenatore: Todor Veselinovi\u0107\nGruppo B.\nGermania Ovest.\nAllenatore: Jupp Derwall\nPortogallo.\nAllenatore: Fernando Cabrita\nRomania.\nAllenatore: Mircea Lucescu\nSpagna.\nAllenatore: Miguel Mu\u00f1oz"}
{"id": "1621290", "revid": "599013", "url": "https://it.wikipedia.org/wiki?curid=1621290", "title": "Rodion C\u01cem\u01cetaru", "text": ""}
{"id": "1621297", "revid": "1776051", "url": "https://it.wikipedia.org/wiki?curid=1621297", "title": "American Blitzkrieg", "text": "American Blitzkreig \u00e8 il terzo album in studio dei Babylon A.D., uscito nel 2000 per l'Etichetta discografica Apocalypse Records."}
{"id": "1621303", "revid": "309289", "url": "https://it.wikipedia.org/wiki?curid=1621303", "title": "Kitoj", "text": "Il Kitoj (anche traslitterato come \"Kitoy\") \u00e8 un fiume della Russia siberiana sudorientale (Oblast' di Irkutsk e Repubblica Autonoma della Buriazia), affluente di sinistra dell'Angara.\nNasce dalla confluenza dei due rami sorgentiferi Samarta e Urda-Ulyta, sul versante settentrionale dei Sajany orientali; scorre con direzione mediamente nordorientale confluendo nell'Angara nel suo alto corso, in corrispondenza della grossa citt\u00e0 industriale di Angarsk.\nIl Kitoj \u00e8 gelato, mediamente, dai primi di novembre alla fine di aprile; oltre ad Angarsk, non tocca altri centri urbani di rilievo."}
{"id": "1621304", "revid": "729019", "url": "https://it.wikipedia.org/wiki?curid=1621304", "title": "Live in Your Face", "text": "Live In Your Face \u00e8 un live album dei Babylon A.D., uscito nel 1998 per l'Etichetta discografica Apocalypse Records."}
{"id": "1621305", "revid": "1652635", "url": "https://it.wikipedia.org/wiki?curid=1621305", "title": "Floyd Mayweather Jr.", "text": "Soprannominato \"Pretty Boy\" e \"Money Mayweather\", ha vinto la medaglia di bronzo alle Olimpiadi di Atlanta 1996; da professionista \u00e8 stato campione WBC in cinque categorie differenti di peso ed \u00e8 stato nominato da \"Ring Magazine\" \"Fighter Of The Year\" nel 1998 e nel 2007. Dal 18 luglio 2005 al 2 giugno 2008 \u00e8 stato al vertice della classifica \"pound for pound\" della stessa rivista. Nel 2017 ha combattuto il suo ultimo match contro Conor McGregor finendo cos\u00ec la carriera con il record di 50 vittorie e zero sconfitte.\nESPN.com lo ha classificato al quarantottesimo posto tra i cinquanta migliori pugili di sempre e sempre la ESPN nel 2013 lo ha nominato \"Best Fighter\" grazie al sostegno del suo allenatore Ayoub (QF), fondatore della UFC.\nOltre ai successi sul ring, Mayweather \u00e8 noto per essere stato uno degli atleti pi\u00f9 richiesti e lucrativi per gli eventi pay-per-view di tutti i tempi; \u00e8 stato inoltre classificato primo nella lista dei cinquanta sportivi pi\u00f9 pagati sia dalla rivista \"Forbes\" sia da \"Sport Illustrated\" nel 2012 e nel 2013 e nuovamente da Forbes anche nel 2014 e nel 2015, guadagnando solo nel 2014 circa 300 milioni di dollari.\nBiografia.\nFloyd Mayweather nasce col nome Floyd Joy Sinclair a Grand Rapids, nel Michigan, adottando inizialmente il cognome di sua madre. Suo padre, Floyd Mayweather Sr., \u00e8 un ex pugile mentre due suoi zii, Jeff Mayweather e Roger Mayweather, sono stati campioni nella medesima disciplina.\nCarriera.\nPugilato.\nCarriera da dilettante.\nFloyd Mayweather cresce nella sua citt\u00e0 natale, Grand Rapids, e come dilettante disputa 90 incontri, di cui 84 vinti.\nDurante il periodo da dilettante, i suoi colleghi gli affibbiano il nomignolo \"Pretty Boy\", poich\u00e9 dopo ogni incontro si ritrova pochi lividi o cicatrici, segno della tecnica difensiva che gli hanno insegnato il padre, Floyd Mayweather Sr., e lo zio, Roger Mayweather. Nella sua posizione di difesa, molto simile a James Toney, Floyd utilizza spesso lo shoulder-roll, una vecchia tecnica nella quale la mano destra \u00e8 tenuta pi\u00f9 alta del normale mentre quella sinistra \u00e8 tenuta nella parte centrale del corpo; la spalla sinistra \u00e8 posizionata pi\u00f9 in alto del solito, in modo da proteggere guance e mento dai pugni che potrebbero impattare il lato sinistro del viso di Floyd Mayweather. La mano destra \u00e8 prevalentemente usata, invece, per bloccare i pugni sferrati con il sinistro dall'avversario di turno. Da questa posizione, Mayweather blocca, devia e si protegge dai pugni avversari, anche se messo all'angolo.\nNel 1996 vince la medaglia di bronzo alle Olimpiadi di Atlanta, nella categoria pesi piuma (57 kg).\nCarriera da professionista.\nPesi superpiuma.\nMayweather esordisce nel mondo dei professionisti l'11 ottobre 1996 contro Roberto Apodaca, anch'egli appena arrivato. Apodaca viene steso per terra nel secondo round. In questo periodo l'allenatore di Floyd \u00e8 lo zio, Roger Mayweather, poich\u00e9 Floyd Sr. \u00e8 ancora in prigione dopo essere stato condannato per Traffico di droga nel 1993. Mayweather Sr. diventa l'istruttore del figlio dopo essere uscito di galera (dopo l'incontro tra Pretty Boy e Sam Girard, terminato con il KO al secondo round di quest'ultimo). Dal 1996 ai primi mesi del 1998 Mayweather vincer\u00e0 la maggior parte dei suoi incontri per KO o KO tecnico.\nNel 1998 Money Mayweather vince il suo primo titolo mondiale, la cintura WBC dei superpiuma (130 libbre), ai danni di Genaro Hernandez per KO tecnico all'ottavo round. Hernandez non era mai stato battuto in questa divisione. Da qui in poi Pretty Boy difende la sua cintura da tanti pretendenti come Angel Manfredy e Carlos Gerena.\nPrima di affrontare l'ex campione WBC dei superpiuma Gregorio Vargas nei primi del 2001, Mayweather licenzia il padre come allenatore e lo sostituisce con James Prince. Pochi mesi prima del match, la rottura tra padre e figlio diventa cos\u00ec ampia che Pretty Boy allontana Mayweather Sr. come suo trainer. Roger Mayweather torna cos\u00ec istruttore di Floyd Jr. per l'incontro che vede opposto il nipote a Emanuel Burton. In un'intervista del 2004 Pretty Boy dice di voler bene a Floyd Sr. come padre, ma di preferire lo zio come allenatore, dato che il genitore gli mette troppa pressione per farlo diventare un pugile perfetto.\nIl pi\u00f9 grande incontro di Mayweather come peso leggero jr. arriva il 20 gennaio 2001 contro Diego Corrales. Ai tempi nessuno dei due era mai stato sconfitto o steso al tappeto. Pretty Boy vince tutti i round del combattimento e mette al tappeto Corrales in cinque occasioni (tre volte nel round 7 e due nel round 10). Dopo il quinto KO l'angolo di Corrales ferma l'incontro, decretando Floyd vincitore del match. Al momento dello stop, Pretty Boy stava dominando l'incontro secondo tutti e tre i giudici di gara: 89-79, 90-79 e 90-78.\nNell'incontro successivo, avvenuto il 26 maggio 2001, Floyd viene steso al tappeto per la prima volta dal futuro campione IBF Carlos \"Famoso\" Hern\u00e1ndez. Mayweather era entrato nel ring con entrambe le mani infortunate. Tuttavia, Pretty Boy vince l'incontro per decisione unanime. Nel film documentario \"More Than Famous\", questo incontro viene ampiamente mostrato.\nL'ultimo incontro di Mayweather come peso leggero jr. avviene il 10 novembre 2001 contro Jes\u00fas Ch\u00e1vez. Questa \u00e8 l'ottava difesa del titolo WBC per Floyd, detentore della cintura da oltre tre anni. Pretty Boy trionfa quando l'angolo di Chavez ferma il match al nono round. Mayweather ha avuto difficolt\u00e0 a mantenere il peso forma per questa disputa ed \u00e8 stato costretto a un digiuno di 4 giorni prima di pesarsi.\nPesi leggeri.\nNel 2002 Mayweather passa ai pesi leggeri (135 libbre). Pretty Boy disputa solamente 4 match in questa divisione, ma in palio ci sono sempre dei titoli.\nMayweather vince 2 scontri per la corona World Boxing Council WBC dei leggeri contro Jos\u00e9 Luis Castillo. Nel loro primo match Castillo ha successo nel mettere in difficolt\u00e0 Floyd, ma ci\u00f2 non \u00e8 sufficiente. Molti analisti e tifosi pensavano che Mayweather dovesse perdere l'incontro, invece vinse per decisione unanime. Nel rematch, svoltosi il 7 dicembre 2002, Floyd utilizzava la velocit\u00e0 nello spostamento e le combinazioni per vincere nuovamente con decisione unanime, questa volta senza controversie. Mayweather era anche in svantaggio per quanto riguardava il peso: Castillo pesava 147 libbre, lui 138.\nIl 19 aprile 2003, Mayweather domina sul pugile domenicano Victoriano Sosa e trionfava per decisione unanime. L'incontro successivo, datato 1\u00ba novembre 2003, si svolgeva nella sua citt\u00e0 natale, Grand Rapids. Qui si vedeva opposto al promettente pugile sudafricano Phillip Ndou, del quale il record, al momento del match, era di 31-1 con 30 vittorie per KO. Tuttavia Mayweather appare orientato offensivamente all'inizio del combattimento. Il quinto round \u00e8 uno dei pi\u00f9 intensi del 2003. A met\u00e0 round Pretty Boy lancia una serie di potenti colpi. Ndou non \u00e8 da meno e colpisce Pretty Boy con pugni che lo mandano alle corde, ma Floyd mette in atto le sue tecniche difensive riuscendo a minimizzare in qualche modo i danni. Nel settimo round una combinazione di diretti mettono al tappeto Ndou, ponendo fine al match per KO tecnico.\nPesi superleggeri.\nDopo lo scontro con Ndou, Mayweather avanza ai pesi welters jr. Il suo primo match in questa divisione arriva contro DeMarcus \"Chop Chop\" Corley, il 22 maggio 2004 ad Atlantic City, New Jersey. Pretty Boy utilizza la sua velocit\u00e0 per vincere i primi round. Al primo minuto del quarto round Corley sfodera un potente sinistro e mette in difficolt\u00e0 Mayweather, che, tuttavia, riesce a recuperare e lotta per la vittoria. Dopo questo episodio l'incontro viene dominato da Mayweather, che stende al tappeto Corley in due occasioni (round 8 e 10), ma quest'ultimo riesce a rialzarsi e a lottare fino al termine dei 12 round. Floyd vince il match per decisione unanime. Questo \u00e8 l'unico scontro di Floyd Jr. del 2004.\nIl 22 gennaio 2005, a Miami, Mayweather affronta il portoricano Henry Bruseles. Floyd si impone facilmente su Bruseles nei primi 7 round. All'ottavo Mayweather atterra due volte il portoricano e la competizione viene interrotta.\nLa vittoria su Bruseles candida Floyd ad uno scontro con Arturo Gatti, pugile italo-canadese campione World Boxing Council WBC dei superleggeri. Prima del match, Mayweather si mostra molto confidente in s\u00e9 stesso. Descrive Gatti come un \"pugile di livello C+\", un \"falso\", un \"club fighter\" (termine che sta ad indicare combattenti che lottano prevalentemente in patria e hanno un record mediocre).\" L'incontro, in pay-per-view, si svolge il 25 giugno 2005 ad Atlantic City. Sul finire del primo round, Mayweather spinge la testa di Gatti verso il basso e l'arbitro invita i due ad uno stop. Gatti smette e si lascia vulnerabile, mentre Floyd disobbedisce al direttore di gara e continua a sferrare pugni. Gatti si avvicina all'arbitro per protestare e l'americano lo colpisce, costringedolo a cadere sulle corde. Il knock-down viene considerato valido e Gatti viene contato dall'arbitro, nonostante le proteste dell'italo-canadese. Nei cinque round successivi Mayweather mette in difficolt\u00e0 Gatti con vari colpi. L'angolo di Gatti ferma l'incontro alla sesta ripresa, dando a Mayweather il suo terzo titolo. Nell'intervista post-incontro, l'americano elogia Gatti e dichiara che le sue parole offensive nei confronti dell'avversario servivano solo \"per vendere biglietti\". Secondo molti, questa vittoria di Pretty Boy solidifica il suo stato di re \"Pound For Pound\".\nUn mese dopo lo scontro con Arturo Gatti, dove ricava la cifra record di 80.000$, Mayweather viene accusato di violenza nei confronti dell'ex fidanzata Josie Harris. In caso di arresto, Floyd dovrebbe passare il minimo di un anno in cella. La Harris afferma di essere stata picchiata e presa a calci durante una discussione nella Bentley del pugile, fuori da un nightclub di Las Vegas. Josie ammette successivamente di aver mentito e testimonia di non essere mai stata colpita dall'ex fidanzato. La giuria dichiara cos\u00ec Mayweather innocente.\nPesi welter.\nIl 19 novembre 2005 Mayweather affronta il peso welter Sharmba Mitchell in un incontro senza titoli in palio e fissato ad un massimo di 147 libbre. Nella terza ripresa Mayweather mette al tappeto Mitchell con un destro diretto alla testa. Nel 6\u00ba round, un altro destro di Floyd, stavolta al corpo, stende nuovamente l'avversario, decretando la fine del match.\nL'8 aprile 2006 Mayweather sconfigge Zab Judah tramite decisione unanime, per i titoli vacanti IBF e IBO dei pesi welter. Pochi mesi prima del match, il 7 gennaio, Judah aveva perso le cinture WBA, WBC e \"The Ring\" dei welter contro Carlos Manuel Baldomir, ma i manager di Mayweather e Judah decidono comunque di disputare il match tra i loro due assistiti. Nell'incontro, \"Pretty Boy\" mantiene la calma durante i primi round, tenendo a bada l'aggressivit\u00e0 di Judah. Mayweather inizia a dominare lo scontro dalla 5\u00aa ripresa, facendo anche sanguinare l'avversario. Sul termine del 10\u00ba round, Zab colpisce Mayweather con un colpo basso e successivamente con un destro alla nuca, che lo lasciano steso e dolorante. L'arbitro ferma l'incontro per un breve istante a cinque secondi dalla fine della ripresa, Roger Mayweather, lo zio di Floyd nonch\u00e9 suo allenatore, entra nel ring con fare aggressivo per \"discutere\" della manovra scorretta con Judah, ma viene fermato dall'arbitro Richard Steele. Anche il padre e allenatore di Zab, Yoel Judah, entra sul ring. Floyd rimane fermo nell'angolo, mentre Yoel e Zab discutono con Roger (e altri due individui entrati nel ring) fino a quando non arrivano la polizia e la security a mettere ordine. Roger viene allontanato dal ring, l'incontro tuttavia prosegue fino al termine dei 12 round. Floyd trionfa con i punteggi di 116-112, 117-111 e 119-109. Secondo le statistiche Mayweather ha sferrato 118 pugni contro gli 82 di Judah.\nCinque giorni dopo l'incontro, la Nevada State Athletic Commission decide di non cambiare l'epilogo del match, sebbene Roger Mayweather viene multato ($200.000) e sospeso per un anno. La sospensione permette comunque a Roger di allenare il nipote in palestra, ma gli proibisce di lavorare all'angolo durante gli incontri. Il 17 aprile 2006 la IBF ordina un rematch tra i due, ma la NSAC sospende Judah per un anno l'8 maggio del medesimo anno. Mayweather rende vacante il titolo IBF il 20 giugno 2006.\nIn seguito Mayweather rifiuta un'offerta di $8.000.000 per affrontare Antonio Margarito e pone fine alla sua collaborazione con Bob Arum. De la Hoya posticipa l'annuncio del suo prossimo avversario a giugno 2007, lasciando a Floyd la possibilit\u00e0 di scegliere il prossimo avversario. Mayweather prende in considerazione l'opportunit\u00e0 di avanzare alla categoria di peso successiva per affrontare Cory Spinks, ma a causa di pubblicit\u00e0 negativa e di motivi legati a Spinks, decide infine di sfidare il campione WBC e \"The Ring\" dei pesi welter Carlos Baldomir il 4 novembre 2006 a Las Vegas, Nevada.\nMayweather riesce a sconfiggere Baldomir con decisione unanime, a conservare le corone in suo possesso e a conquistare quelle dell'avversario. Le statistiche mostrano che Floyd ha mandato a segno 199 pugni su 458, mentre Baldomir ne ha portati a segno solamente 79 su 670. Mayweather guadagna $8.000.000, mentre Baldomir riceve $1.600.000.\nDurante lo scontro Baldomir non riesce a colpire efficacemente Mayweather, il quale riesce a controllare l'incontro e a ferire l'argentino all'occhio sinistro nel primo round. Questo scenario continua per tutto l'incontro, fino al termine delle 12 riprese. Due giudici danno vittorioso Mayweather per tutti i 12 round. Dopo questo scontro Floyd lancia la sua sfida al \"Chico de Oro\" \u00d3scar de la Hoya, proveniente dalla vittoria per KO tecnico su Ricardo Mayorga il 6 maggio 2006.\nMayweather Jr. VS De La Hoya.\nNel novembre 2007 si prospetta la clamorosa sfida fra il re dei pugili \"Pound For Pound\" Floyd Mayweather, Jr. e il \"Chico De Oro\" \u00d3scar de la Hoya: l'attesa per il match \u00e8 fortissima (viene chiamata \"The World Awaits\") perch\u00e9 si ritrovano di fronte due dei pugili pi\u00f9 forti degli ultimi 30 anni, una rarit\u00e0 nella boxe moderna.\nMatch indicato da \"Sport Illustrated\" come il salvatore della boxe viene definito il match pi\u00f9 importante al di fuori della categoria pesi massimi nella storia della boxe: l'introito via \"pay per view\" sar\u00e0 maggiore anche a quello di Holyfield-Lewis di sette anni prima e supera per importanza De La Hoya VS Trinidad.\nCaratterizzato da una campagna pubblicitaria sterminata comprendente un \"Reality Show\" irradiato via \"YouTube\" e un tour promozionale che tocca venti citt\u00e0, De La Hoya VS Mayweather viene vissuto morbosamente dal popolo americano che vede in Oscar l\"'underdog\" ma anche l'unico che pu\u00f2 spezzare la striscia vincente dell'imbattuto re \"pound for pound\", campionissimo sul ring ma debole nel riscuotere successo fra il pubblico.\nIl match, svoltosi il 5 maggio 2007, \u00e8 abbastanza equilibrato e De la Hoya snatura la sua natura di incontrista per giocare un match di attacco facendo valere la sua maggior stazza e tenendo sempre il centro del ring; Mayweather risponde con una tattica elusiva e riesce a portare un numero di colpi leggermente maggiore rispetto al Golden Boy.\nProprio la pulizia dei colpi dell'attuale re \"Pound For Pound\" gli vale una vittoria per \"Split Decision\".\nMayweather Jr. VS Hatton.\nDopo il match contro De La Hoya nuove voci di un imminente ritiro si spargono sul futuro di Money Mayweather. Il 23 maggio 2007 Ricky Hatton sconfigge in quattro round Jose Luis Castillo e lancia pubblicamente un guanto di sfida a Mayweather per un incontro. Mayweather accetta e viene programmato un match per l'8 dicembre dello stesso anno con in palio la corona WBC dei pesi welter detenuta dallo stesso Mayweather. Anche questa volta la rete televisiva HBO irradia un nuovo reality show sui due pugili mostrando i loro allenamenti e i risvolti della loro vita privata prima del match. L'incontro viene vinto al decimo round da Mayweather che, dopo aver atterrato Hatton con un preciso gancio alla tempia, forza lo stop dell'arbitro per evitare che l'inglese possa subire una punizione eccessiva. Sino a quel momento i tre giudici a bordo ring avevano un sostanziale vantaggio per Mayweather che a lunghi tratti aveva avuto la meglio sul suo rivale. Dopo l'incontro Mayweather annuncia al mondo della boxe il suo ritiro ai microfoni di una conferenza stampa appositamente convocata.\nMayweather Jr. VS M\u00e1rquez.\nIl 1\u00ba maggio 2009 viene confermato che Mayweather \u00e8 pronto a tornare sul ring, dopo il suo ritiro nel 2007 durato 16 mesi, contro il messicano Juan Manuel M\u00e1rquez all'MGM Grand di Las Vegas.\nIl peso massimo stabilito \u00e8 di 144 libbre. L'incontro, svoltosi all'MGM Grand di Las Vegas, \u00e8 stato programmato per il 18 luglio 2009, ma \u00e8 stato spostato al 19 settembre in seguito ad un infortunio subito da Floyd Jr. durante una seduta di allenamento.\nA quasi due anni dall'annuncio del ritiro, Floyd Mayweather jr. (39-0-0) gi\u00e0 campione del mondo in cinque diverse categorie di peso, torna cos\u00ec a infilarsi i guantoni per incontrare, il messicano Juan Manuel M\u00e1rquez (50-4-1), campione del mondo dei pesi leggeri WBO e WBA.\nAlla seconda ripresa M\u00e1rquez subisce un knockdown dopo un gancio alla mascella, ma riesce a rimettersi in sesto e a proseguire la gara; Mayweather si aggiudica poi tutte o quasi le altre riprese e i cartellini dei giudici (120-107, 119-109, 118-109) la dicono lunga sul dominio assoluto dell'americano.\nUna curiosit\u00e0: una clausola contrattuale inserita per tutelare M\u00e1rquez stabiliva che i due pugili non avrebbero dovuto superare le 144 libre di peso. Mayweather ha fatto invece segnare 146 libbre, un peso entro i limiti dei welter che gli \u00e8 per\u00f2 costato una multa di circa 600.000 dollari.\nMayweather Jr. VS Mosley.\nIl 1\u00ba maggio 2010 Floyd Mayweather Jr. affronta \"Sugar\" Shane Mosley all'MGM Grand Casino di Las Vegas. Mosley arriva dalla vittoria per K.O. contro Margarito ed \u00e8 considerato da Ring Magazine il numero 3 nella classifica pound for pound. Mayweather, dopo il rientro e la vittoria contro M\u00e1rquez, \u00e8 classificato da Ring Magazine come numero 2 pound for pound.\nAl peso Mayweather fa registrare 146\u00a0lb mentre Shane Mosley arriva a 147\u00a0lb, che corrisponde al catchweight fissato per l'incontro.\nI primi due round dell'incontro vedono a sorpresa Mosley colpire l'avversario con due potenti destri che lo mettono in difficolt\u00e0. Dal terzo round Mayweather prende gli accorgimenti necessari per portare a termine il match vincendo tutte le rimanenti riprese e aggiudicandosi l'incontro per decisione unanime. I tabellini dei giudici rispecchiano l'andamento a senso unico del match: 119-109, 118-110, 119-109.\nLe statistiche Compubox fanno registrare 208 colpi a segno per Mayweather pari al 44% dei colpi tentati in totale; per Mosley solamente 92 colpi a segno, con una accuratezza decisamente inferiore, pari al 20%.\nMayweather Jr. VS Ortiz.\nIl 17 settembre 2011, dopo 16 mesi di inattivit\u00e0, Mayweather sfida l'attuale campione del mondo dei pesi welter WBC, Victor Ortiz.\nIl combattimento ha luogo all'MGM Grand Garden Arena di Las Vegas e gi\u00e0 alla vigilia \u00e8 caratterizzato da una forte tensione tra i due contendenti.\nDurante il match, Mayweather fa valere la sua tecnica superiore, assestando colpi decisamente pi\u00f9 puliti e precisi rispetto all'avversario, e controllando agevolmente l'andamento dell'incontro.\nOrtiz riesce comunque a portare a termine alcune combinazioni importanti, in particolare al quarto round costringe Mayweather all'angolo e gli tira una testata, provocando l'interruzione del match e l'assegnazione di una penalit\u00e0 a suo carico.\nPrima di riprendere il combattimento, l'ispanico si scusa ripetutamente con l'avversario per la scorrettezza, peraltro platealmente volontaria, addirittura baciandolo su una guancia.\nAnche alla ripresa dell'incontro Ortiz sembra voler tergiversare in ulteriori scuse, ma Mayweather gli sferra due poderosi colpi alla mandibola mandandolo inevitabilmente al tappeto.\nIncalzato dal cronista (il veterano Larry Merchant) che sottolineava l'antisportivit\u00e0 del gesto, Mayweather fa notare innanzitutto che la testata di Ortiz fosse ben pi\u00f9 antisportiva, inoltre poich\u00e9 l'arbitro aveva gi\u00e0 decretato l'inizio e i due pugili si erano toccati i guantoni, sarebbe dovuto stare in guardia.\nMayweather Jr. VS Cotto.\nIl 5 maggio 2012 Floyd Mayweather affronta il pugile Miguel Cotto al MGM Grand Garden Arena di Las Vegas. Mayweather vince l'incontro al 12\u00ba round per decisione unanime, portando il suo record personale a 43-0.\nMayweather Jr. VS Maidana.\nI due pugili si sono incontrati due volte nell'anno 2014. Il primo incontro tenutosi il 3 maggio all'MGM Grand Garden Arena di Las Vegas ha visto un ottimo Marcos Maidana attaccare a testa bassa per le prime 4 riprese, salvo poi accusare la fatica. Vincer\u00e0 Mayweather ai punti. La rivincita dell'incontro si \u00e8 tenuta il 14 settembre sempre all'MGM, il match si \u00e8 svolto senza particolari acuti e ha visto Mayweather controllare abbastanza agevolmente con la sua boxe difensiva e vincere con netto verdetto unanime. Con questa vittoria il pugile statunitense ha portato il suo record personale a 47-0.\nMayweather Jr. VS Pacquiao.\nIl 2 maggio 2015 Mayweather affronta il pugile Manny Pacquiao in quello che \u00e8 stato definito \"l'incontro del secolo\" per via dell'ingente indotto economico generato, che si stima intorno ai 400 milioni di dollari. Mayweather vincer\u00e0 in un match dall'alto profilo tecnico, boxando di rimessa e legittimando la propria superiorit\u00e0 soprattutto nelle ultime riprese. Il verdetto della giuria sar\u00e0 unanime: 116-112, 116-112, 118-110; dopo la fine dell'incontro vi saranno delle recriminazioni da parte di Pacquiao, che sostiene di non aver potuto dare il meglio di s\u00e9 a causa di un infortunio pregresso alla cuffia del rotatore non dichiarato alla commissione. Inizialmente Mayweather promette una rivincita al pugile filippino, ma in un secondo momento anche se viene accertata la veridicit\u00e0 delle sue parole lo accuser\u00e0 di non saper accettare sportivamente la sconfitta e torner\u00e0 sui propri passi. Mayweather ha cos\u00ec portato il proprio record personale a 48-0 a una sola lunghezza al record di sempre appartenente a Rocky Marciano, anche se ottenuto combattendo in categorie molto pi\u00f9 leggere.\nMayweather Jr vs Berto.\nIl 12 settembre 2015 affronta al MGM Grand di Las Vegas, lo statunitense Andr\u00e9 Berto per la corona WBC e WBA dei welter e super welter. Inoltre, in caso di vittoria, Mayweather avrebbe raggiunto il record di Rocky Marciano inarrivabile per longevit\u00e0 agonistica. L'incontro si \u00e8 svolto sulle 12 riprese, il match \u00e8 stato dominato dal nativo di Grand Rapids, che ha difeso la corona e raggiunto Marciano. Nella sua ventennale carriera ha affrontato e battuto i migliori della propria categoria garantendosi un posto nella Hall of Fame.\nMayweather Jr. vs McGregor.\nLa notte del 26 agosto 2017 alla T-Mobile Arena del Nevada, Mayweather batte Conor McGregor per KO tecnico, conquistando la sua 50\u00aa vittoria fuori dal circuito ufficiale della federazione e superando, de iure, cos\u00ec il record storico di Rocky Marciano. Il pugile si aggiudica cos\u00ec la \"Money Belt\", la cintura confezionata per l'occasione dalla WBC fatta di diamanti, 600 zaffiri, 300 smeraldi e 1,5\u00a0kg di oro, il tutto avvolto in preziosa pelle di coccodrillo. Al termine dell'incontro, annuncia il ritiro dall'attivit\u00e0 sportiva.\nWrestling.\nMayweather \u00e8 apparso al pay-per-view della WWE No Way Out il 17 febbraio 2008 a Las Vegas, dove ha dato vita a un alterco (kayfabe) con Big Show, per aiutare Rey Mysterio dopo che Show aveva tentato di colpire quest'ultimo con una chokeslam. La notte successiva a \"Raw\" \u00e8 stato sfidato da Big Show in un match a WrestleMania XXIV, dove Mayweather ha vinto l'incontro per K.O. dopo aver steso l'avversario con un tirapugni.\nLa WWE e Mayweather sono rimasti in buoni rapporti: il pugile \u00e8 infatti tornato sui ring della federazione il 24 agosto 2009 come ospite speciale della puntata di \"Raw\".\nCommenti contro la UFC.\nMayweather ha attaccato diverse volte la UFC e in generale la disciplina delle arti marziali miste, che ha avuto una crescita vertiginosa a livello mediatico proprio agli inizi del nuovo millennio.\nIn un'intervista del giugno 2009 rilasciata a \"CBS Sports\" Mayweather ha asserito che le MMA sono uno sport \"per bevitori di birra\" e \"per animali che entrano in una gabbia scalzi\", puntando l'indice sul fatto che gli introiti della UFC sui singoli incontri sono inferiori a quelli degli incontri delle migliori associazioni di boxe e affermando che non si \u00e8 dei veri atleti se si combatte solamente per cinque round e non per dodici. La parte dell'intervista che ha destato maggior scalpore, tuttavia, \u00e8 stata quella nella quale Mayweather ha affermato che le MMA sono state create dai bianchi per arginare lo strapotere di neri e ispanici nel pugilato, nonostante al tempo i campioni dei pesi massimi di boxe fossero i fratelli Vitalij e Volodymyr Kly\u010dko e che nella sola UFC fossero campioni Anderson Silva, Jon Jones e Dominick Cruz.\nIl 17 settembre 2011 il match tra Mayweather e Victor Ortiz fu trasmesso in contemporanea con il pay-per-view \"\" e in un'intervista precedente all'incontro quest'ultimo sentenzi\u00f2: \"Chi se ne frega! Siamo gratis su \"Spike\". Mi stai prendendo in giro? Mayweather... chi \u00e8 Mayweather?\", pubblicizzando la diretta del suo incontro in TV su \"Spike\".\nNel 2012 Mayweather venne accusato di razzismo verso la comunit\u00e0 asio-americana dal presidente della UFC Dana White a causa di alcune sue affermazioni inerenti al giocatore NBA Jeremy Lin: il pugile non era nuovo a certi rimproveri, dal momento che nel 2010 venne ripreso per certe affermazioni riguardanti il collega Manny Pacquiao subito ritirate con tanto di scuse; il manager di Mayweather rispose comunque per le rime a White, definendo il suo commento \"una sparata ignorante\"."}
{"id": "1621306", "revid": "80339", "url": "https://it.wikipedia.org/wiki?curid=1621306", "title": "Kitoy", "text": ""}
{"id": "1621307", "revid": "254059", "url": "https://it.wikipedia.org/wiki?curid=1621307", "title": "Ferchar Fota", "text": "Biografia.\nSarebbe stato figlio di Feredach mac Fergusa e discendente di Loarn mac Eirc.\nFerchar fa la sua comparsa sulla scena della storia nell'anno 678: secondo gli \"Annali di Tigernach\" guid\u00f2 i Cen\u00e9l Loairn nello scontro di Tiree dove costoro furono massacrati dai Britanni di Alt Clut. Di questa battaglia parlano anche gli \"Annali dell'Ulster\", che per\u00f2 non menzionano Ferchar. Sarebbe morto nel 697. \nI figli Ainbcellach e Selbach sarebbero stati re di D\u00e1l Riata e tra i suoi discendenti ci sarebbe Mac Bethad mac Findl\u00e1ich, il Macbeth shakespeariano."}
{"id": "1621311", "revid": "27723", "url": "https://it.wikipedia.org/wiki?curid=1621311", "title": "Stazione di Budrio", "text": "La stazione di Budrio \u00e8 una delle stazioni ferroviarie pi\u00f9 importanti sulla linea Bologna-Portomaggiore. Fu inaugurata nel 1887 ed \u00e8 oggi gestita da Ferrovie Emilia Romagna (FER).\n\u00c8 una delle due stazioni che servono il paese di Budrio, insieme alla stazione di Budrio Centro.\nFino agli anni 1960, dalla stazione aveva origine la ferrovia Budrio-Massalombarda.\nStrutture e impianti.\nLa stazione presenta un fabbricato viaggiatori con sala d'attesa; i marciapiedi dei binari sono collegati da un sottopassaggio. All'esterno, \u00e8 disponibile un piazzale con parcheggio.\nMovimento.\nIl servizio passeggeri \u00e8 costituito dai treni regionali della linea S2B (Bologna Centrale - Portomaggiore) del servizio ferroviario metropolitano di Bologna.\nI treni sono effettuati da Trenitalia Tper nell'ambito del contratto di servizio stipulato con la regione Emilia-Romagna.\nA novembre 2013, l'impianto risultava frequentato da un traffico giornaliero medio di 1280 persone.\nA novembre 2019, la stazione risultava frequentata da un traffico giornaliero medio di circa persone (961 saliti + discesi).\nServizi.\nLa stazione presenta:"}
{"id": "1621312", "revid": "2083832", "url": "https://it.wikipedia.org/wiki?curid=1621312", "title": "Dori Dorika", "text": "Biografia.\nFiglia di padre italiano e di madre russa, si trasfer\u00ec dalla natia Odessa a Milano quando aveva un anno. A nove cominci\u00f2 ad apparire in teatro, creando un repertorio di macchiette. A partire dal 1923 fu considerata come una delle pi\u00f9 note caratteriste del teatro italiano, sino a che, all'inizio degli anni cinquanta, decise di passare al cinema.\nIl suo esordio sul grande schermo avvenne nella pellicola \"Come te movi, te fulmino!\", (1958), di Mario Mattoli. In seguito Dori Dorika apparve in \"Signori si nasce\" (1960), sempre di Mario Mattoli ma soprattutto in \"Paolo il caldo\" (1973), di Marco Vicario, che le regal\u00f2 uno dei ruoli pi\u00f9 importanti della sua carriera. Le parti sostenute da Dori Dorika nel cinema furono sostanzialmente piuttosto stereotipate, anche se caratterizzate con gusto dall'attrice.\nSi ritir\u00f2 in una villa sulla via Appia, a Roma, agli inizi degli anni ottanta, abbandonando le scene."}
{"id": "1621322", "revid": "2054012", "url": "https://it.wikipedia.org/wiki?curid=1621322", "title": "Harbour", "text": "Harbour \u00e8 un compilatore del linguaggio implementato dal compilatore CA-Clipper.\nHarbour \u00e8 un compilatore \"open source\" e multipiattaforma in grado di girare su MS-DOS, Microsoft Windows, Windows CE, OS/2, Mac OSX e Linux.\nIl progetto Harbour intende mantenere una stretta compatibilit\u00e0 con la versione Clipper 5.2e. Esiste una versione meno conservativa derivata da Harbour (nata dopo contrasti vertenti sul modello di sviluppo da seguire) ovvero xHarbour."}
{"id": "1621323", "revid": "124675133", "url": "https://it.wikipedia.org/wiki?curid=1621323", "title": "Lithtech", "text": "Il Lithtech \u00e8 un motore grafico tridimensionale per videogiochi (in particolare sparatutto in prima persona) sviluppato inizialmente da Monolith Productions in collaborazione con Microsoft. In seguito Monolith ha creato un'azienda denominata \"LithTech Inc.\" (ora \"Touchdown Entertainment\") per lo sviluppo di questa tecnologia. Il motore grafico \u00e8 stato utilizzato in diversi titoli, sia sviluppati dalla stessa Monolith che da altre software house.\nSviluppo.\nLa prima versione, denominata Lithtech 1.0, sebbene lodata per la semplicit\u00e0 d'uso e la flessibilit\u00e0, era tecnologicamente inferiore rispetto ai diretti concorrenti Unreal Engine e l'id Tech 2 che muoveva Quake II. In seguito Monolith cre\u00f2 il Lithtech 2.0, aggiornato fino alla versione 2.4; dalla versione 2.2 svilupp\u00f2, in collaborazione con RealNetworks, RealArcade Lithtech, che includeva il supporto di pubblicit\u00e0 in-game. Lithtech Talon \u00e8 un'ulteriore evoluzione della versione 2.0, e veniva considerato come alternativa economica a motori pi\u00f9 blasonati, tanto che \u00e8 stato utilizzato da molte compagnie specializzate in titoli economici. Lithtech Jupiter e Lithtech Discovery sono due versioni derivate dallo sviluppo della versione 3.0; in particolare il secondo era espressamente votato ai MMORPG.\nL'ultima incarnazione, Jupiter Extended (EX), uscita nel 2005 \u00e8 la versione pi\u00f9 avanzata e si pone alla pari con i diretti concorrenti.\nA partire dal 2017, Monolith ha iniziato ad adottare la nuova incarnazione del motore grafico Firebird, la quale consente migliori combattimenti su larga scala per il gioco \".\nVersioni.\nLista parziale dei titoli che utilizzano le differenti versioni del motore grafico."}
{"id": "1621333", "revid": "1765139", "url": "https://it.wikipedia.org/wiki?curid=1621333", "title": "Guardiani della Galassia", "text": "I Guardiani della Galassia (\"Guardians of the Galaxy\") sono un gruppo di personaggi immaginari dei fumetti pubblicati negli Stati Uniti d'America dalla Marvel Comics, creato da Arnold Drake (testi) e Gene Colan (disegni). Esordirono in \"Marvel Super-Heroes\" (vol. 2) n. 18 (gennaio 1969). Nel 2008 una seconda versione del gruppo, completamente rinnovato nella formazione, \u00e8 stata ideata da Dan Abnett e Andy Lanning, riunendo alcuni personaggi presenti nella saga \"\".\nStoria.\nGuardiani della Galassia (1969).\nI Guardiani sono attivi nel XXXI secolo in una linea temporale alternativa dell'Universo Marvel conosciuto come Terra-691. I membri originali della squadra includono il Maggiore Vance Astro, un astronauta proveniente dalla Terra del XX secolo che ha trascorso un migliaio di anni viaggiando in animazione sospesa verso Alfa Centauri. \u00c8 anche l'equivalente, in un futuro universo alternativo, di Vance Astrovik, l'eroe noto come Justice.\nAltri membri originali dei Guardiani sono Martinex T'Naga, una creatura di cristallo proveniente da Plutone; Capitan Charlie-27, un soldato proveniente da Giove; e Yondu Udonta, un \u201cnobile selvaggio\u201d dalla pelle blu proveniente da Centauri-IV (il quarto pianeta orbitante intorno alla stella Alfa Centauri B). Ciascuno di questi apparentemente \u00e8 l'ultimo della propria specie e sono costretti a formare una squadra per contrapporsi ai Badoon, una razza aliena che cerca di conquistare il sistema solare in cui orbita la Terra\nDurante la guerra contro i Badoon, i Guardiani reclutano altri due membri - Starhawk e Nikki (creati dallo scrittore Steve Gerber e dall'artista Sal Buscema) \u2013 e viaggiano a ritroso nel tempo, dove incontrano molti dei supereroi del XX secolo tra cui Capitan America e la Cosa.\nI Guardiani infine sconfiggono i Badoon, ma ben presto si trovano ad affrontare un nuovo nemico chiamato Korvac, che \u00e8 in parte stato creato dai Badoon. Dopo essersi uniti al Dio del Tuono Thor per combattere Korvac nel XXXI secolo, i Guardiani inseguono il loro nemico sino sulla Terra del XX secolo, dove si svolge la battaglia finale che li vede alleati dei Vendicatori.\nI Guardiani ricompaiono anni dopo con una serie di avventure e diversi nuovi membri come Talon l'Inumano, Replica, uno Skrull, e la seconda versione di Calabrone, Rita DeMara. Si unisce alla squadra anche una versione futura di Wonder Man chiamata Hollywood, Man of Wonder. Infine, con l'intento di trasformare i Guardiani in un'organizzazione costituita da diverse squadre, Martinex lascia i compagni per cercare nuovi membri per una seconda unit\u00e0, soprannominata \"Guardiani Galattici\".\nConnessione con i Guardiani \u201cmoderni\u201d.\nDurante la seconda missione, la squadra che doveva diventare l'incarnazione dei Guardiani su Terra-616 scopre un Vance Astro sospeso nel tempo in un blocco di ghiaccio che galleggia nello spazio.\n\u00c8 la sua presentazione come \"Maggiore Victory dei Guardiani della Galassia\" che ispira la squadra ad assumerne il nome. Nei n. 7 e 16 della collana, si scopre che un grave \u201cerrore\u201d nel presente causa la distruzione nel futuro \u2014 Starhawk cerca costantemente di impedirla viaggiando nel tempo nel tentativo di cambiare il futuro (e i Guardiani). Solo Starhawk, che cambia ad ogni reboot ma \u00e8 consapevole dei cambiamenti, si rende conto delle differenze, ma ogni cambiamento si risolve comunque in un cataclisma. Nel n. 17, il futuro dei guardiani \u00e8 un universo nel quale solo una piccola parte non \u00e8 stata distrutta, ma \u00e8 stata sottomessa dai badoon. Viene inviato un avvertimento al presente, il cui prezzo, per\u00f2, \u00e8 la fine dell'universo.\nIl Vance Astro dei Guardiani dell'epoca \u201cmoderna\u201d in realt\u00e0 \u00e8 il Maggiore Victory di uno dei futuri alternativi e non l'originale. Un secondo potenziale Vance Astro compare nel n. 17. Nel n. 18, viene mostrata una terza versione del futuro dei Guardiani, nella quale vengono guidati da Killraven contro i Marziani.\nGuardiani della Galassia (2008).\nUn secondo team di Guardiani della galassia \u00e8 stato creato nel 2008 da Dan Abnett and Andy Lanning, riunendo alcuni personaggi presenti nella saga fantascientifica \"\". Questa nuova incarnazione del team ha avuto la sua testata regolare (\"Guardians of the Galaxy\", vol. 2) a partire dal maggio del 2008.\nLa nuova incarnazione dei Guardiani si inserisce in una sorta di filone \"revival\" intrapreso dalla Marvel Comics negli anni 2000, teso al recupero e al rilancio di diversi personaggi creati nella \"silver age\" dei comics americani e successivamente accantonati o dimenticati dagli autori.\nNegli anni successivi \"Guardian of the Galaxy\" \u00e8 stata una delle testate coinvolte nei crossover interstellari \"War of Kings\" e \"Realm of Kings\".\nIn Italia alcune delle avventure del gruppo sono state pubblicate dalla Panini Comics all'interno della miniserie \"War of Kings - La Guerra dei Re\"\nDopo gli eventi di \"Annihilation\" e \"Annihilation Conquest\", in cui l'esistenza stessa dell'universo \u00e8 stata seriamente minacciata, Peter Quill alias Star-Lord decide di formare un supergruppo di eroi che siano in grado di prevenire ulteriori pericoli che possano minacciare la galassia. A tal fine recluta il super mago spaziale Adam Warlock, Drax il distruttore, Gamora, Phyla-Vell (la figlia minore di Capitan Marvel, ora conosciuta come Quasar), il procione alieno Rocket Raccoon e Groot, con la telepate Mantis e il cane super-intelligente Cosmo come staff di supporto. Ad essi si aggiunger\u00e0 Dragoluna, deceduta durante \"Annihilation\" e riportata successivamente in vita da Phyla-Vell. La base delle operazioni viene fissata, su consiglio di Nova, ad \"Ovunque\", una stazione spaziale ricavata all'interno della testa di un Celestiale.\nIn una delle prime avventure i Guardiani incontrano un semi-amnesico Vance Astro, che identifica se stesso come il Maggiore Victory dei \"Guardiani della Galassia\". Questo d\u00e0 agli altri l'idea per il nome del nuovo gruppo, oltre a fornire un ideale tratto d'unione narrativo tra i nuovi Guardiani e la formazione originale.\nWar of Kings.\nGamora e Adam Warlock avvertono il gruppo della guerra fra i Kree e gli Shi'ar e dei danni che potrebbe causare al tessuto dello spazio e del tempo. Si separano in tre squadre, due si mettono dalla parte dei Kree e degli Shi'ar mentre la terza rimane alla loro base ad Altrove per coordinare. Il gruppo assegnato ai Kree venne contattato da Freccia Nera degli Inumani, ma la loro richiesta di pace fu negata. La squadra degli Shi'Ar venne attaccata da Vulcan e la guardia imperiale, costringendoli ad unirsi ai Predoni Stellari.\nStar-Lord, Cosmo, Mantis, Bug e Jack Flag furono portati nel trentunesimo secolo dai Guardiani di quell'epoca, che li avvertirono della creazione di una spaccatura di energia che potrebbe distruggere l'universo chiamata la Faglia (The Fault) alla conclusione della guerra. Intrappolati nel futuro, Star-Lord riusc\u00ec a mandare un messaggio a Warlock nel ventunesimo secolo. Warlock non riesce a impedire la creazione della Faglia, ma \u00e8 capace di contenerla con un incantesimo che richiede una linea temporale stabile e inutilizzata. Warlock scelse quella che precedentemente aveva cancellato, causando la sua trasformazione in Magus. La squadra di Star-Lord, con l'aiuto di Kang Il Conquistatore, ritorn\u00f2 nel ventunesimo secolo. Per fuggire, Magus inscen\u00f2 la sua morte e quella di Mantis, Cosmo, Maggiore Victory, Martyr e Gamora.\nMartyr si libera con l'aiuto di Maelstrom, e permette a Mantis di chiamare telepaticamente in aiuto gli altri Guardiani. Quando i Guardiani arrivarono, Martyr venne ingannata da Maelstrom e liber\u00f2 Thanos. Thanos uccise Martyr per poi venire imprigionato dai Guardiani nella loro base ad Ovunque.\nL'Ordine di Thanos.\nQuando l'universo venne invaso dalle creature del Cancroverso dall'altra parte della Faglia, i Guardiani furono costretti a scortare Thanos nel Cancroverso per scongiurare la minaccia. Riuscirono a sconfiggere Lord Mar-Vell e la sua armata, ma Thanos, furioso perch\u00e9 non potr\u00e0 pi\u00f9 essere insieme alla Morte, minaccia di uccidere tutti, Star-Lord e Nova (Richard Rider) rimasero nel Cancroverso per impedire a Thanos di tornare nel loro universo di origine e permettere agli altri Guardiani di fuggire.\nCon la morte apparente di Star-Lord, il gruppo si sciolse. Credendo ancora nella loro causa, Cosmo crea un altro gruppo di eroi chiamato i Devastatori (Annihilators). Successivamente Rocket Raccoon si riunisce con Groot e decidono di ricreare i Guardiani dopo aver prevenuto un disastro su Mezzomondo.\nI nuovi Guardiani della Galassia, guidati di nuovo da Star-Lord, apparvero sulla Terra per aiutare i Vendicatori a combattere Thanos.\nMarvel NOW!\nDopo che il padre di Star-Lord visita suo figlio in un bar per dirgli che ora \u00e8 proibito per le razze aliene di andare sulla Terra, Iron Man viene attaccato dai Badoon. Decide cos\u00ec di unirsi ai Guardiani per sconfiggere quest'ultimi, riuscendo infine a distruggere la nave dei Badoon, mentre Londra \u00e8 sotto attacco.\nDopo aver salvato Londra, vengono arrestati dagli Spartax per aver violato la legge che proibisce agli alieni di andare sulla Terra, venendo poi salvati da Groot. Nell'aprile 2013 \u00e8 stato annunciato che il personaggio della Image Comics, Angela (originaria dalla serie Spawn) \u00e8 stata acquistata dalla Marvel dopo una battaglia legale fra Neil Gaiman e Todd MacFarlane. Dopo il suo debutto alla fine di Age Of Ultron, Angela entra a far parte dei Guardiani della Galassia; successivamente anche Capitan Marvel (Carol Danvers) e Venom (Flash Thompson) si uniranno al gruppo.\nAltri media.\nCinema.\nI Guardiani della Galassia appaiono nel Marvel Cinematic Universe. Sono basati sulla versione del 2008 della squadra e i membri sono Star-Lord (Chris Pratt), Gamora (Zoe Saldana), Drax il Distruttore (Dave Bautista), Rocket Raccoon (Bradley Cooper), Groot (Vin Diesel), Mantis (Pom Klementieff), Thor (Chris Hemsworth), Nebula (Karen Gillan) e Kraglin Obfonteri (Sean Gunn)."}
{"id": "1621341", "revid": "767487", "url": "https://it.wikipedia.org/wiki?curid=1621341", "title": "Two Weeks Notice - Due settimane per innamorarsi", "text": "Two Weeks Notice - Due settimane per innamorarsi (\"Two Weeks Notice\") \u00e8 un film del 2002 diretto da Marc Lawrence.\nIl film \u00e8 una commedia romantica con protagonisti Sandra Bullock e Hugh Grant. Nel ruolo di loro stessi vi compaiono la cantante Norah Jones e l'imprenditore e 45\u00ba presidente degli Stati Uniti d'America Donald Trump.\nMark Feuerstein, elencato nei titoli di coda, ebbe tutte le sue scene tagliate nel montaggio finale del film, ma si intravede durante la scena del matrimonio di Meryl (Heather Burns).\nTrama.\nNew York. George Wade, imprenditore affascinante e favolosamente ricco, ha bisogno di un nuovo avvocato per l'azienda che gestisce insieme al fratello Howard, la Wade Corporation. George \u00e8 solito assumere belle avvocatesse con scarso talento, che immancabilmente seduce e che inevitabilmente combinano qualche guaio, concedendogli il pretesto di sostituirle. Howard, preoccupato per le sorti di un importante progetto edilizio nell'area di Coney Island, gli impone l'assunzione di un legale competente.\nLucy Kelson, brillante avvocatessa ambientalista laureata ad Harvard, si presenta a George intenzionata a impedire che la costruzione della serie di condomini della Wade Corporation comporti la demolizione del Community Center di Coney Island.\nGeorge la assume e Lucy diventa quasi la sua balia, consultata su tutto, anche nel cuore della notte, dalle cravatte da abbinare, alla carta da lettere aziendale, alle clausole del divorzio. Quando George, con una pretesa emergenza, rivelatasi un semplice imbarazzo sull'abbigliamento da indossare a un evento televisivo, la costringe ad abbandonare il suo ruolo di damigella al matrimonio di una sua amica, Lucy, stressata e con un'ulcera che la tormenta, si licenzia. Tuttavia, grazie alla sua influenza, George riesce a impedire che la donna venga assunta altrove. Da parte sua, Lucy cerca di farsi licenziare assumendo un atteggiamento irriguardoso al lavoro.\nGeorge la convince allora a rimanere per altre due settimane, fino alla posa della prima pietra, mentre cerca una sostituta. Nel frattempo Lucy viene lasciata dal fidanzato e inizia a sentirsi attratta da George. Una sera, completamente ubriaca, lo bacia, salvo dimenticarsene al risveglio il giorno seguente. Dopo molti colloqui viene scelta June, che sembra riassumere i due requisiti fondamentali agli occhi di George: \u00e8 bella e competente.\nAnche se non vuole ammetterlo, Lucy prova gelosia per George. Intervenendo a un evento benefico, prova a competere con June, ma quando viene a sapere che George non vuole tenere fede alla sua promessa di salvare il Community Center di Coney Island, decide di lasciare definitivamente lui e la Wade Corporation.\nGeorge si rende conto, grazie a Lucy, di essere cambiato. Contro il volere del fratello, decide di non demolire il Community Center, finendo estromesso dall'azienda. Raggiunge Lucy nel centro di assistenza legale, dove lei ha iniziato a lavorare, e le rivela di aver mantenuto la promessa, perch\u00e9 la ama. Inizialmente fredda, Lucy accoglie George nella sua vita.\nIncassi.\nIl film nel weekend di apertura si \u00e8 posizionato al 2\u00ba posto con 14.328,494 dollari, dietro a \"Il Signore degli Anelli - Le due torri\". Ha guadagnato negli Stati Uniti un lordo di 93.354.851 dollari e complessivamente 199.043.242 dollari."}
{"id": "1621342", "revid": "27723", "url": "https://it.wikipedia.org/wiki?curid=1621342", "title": "Stazione di Bologna Zanolini", "text": "La stazione di Bologna Zanolini \u00e8 una stazione ferroviaria sotterranea posta sulla linea Bologna-Portomaggiore. Si trova nel quartiere San Donato-San Vitale di Bologna, a servizio del rione della Cirenaica.\n\u00c8 gestita da Ferrovie Emilia Romagna (FER).\nStoria.\nLa stazione, , fu attivata nel 1887 all'apertura della linea.\nNegli anni 1990 la linea fu interrotta per i lavori di interramento, comprendenti la nuova stazione sotterranea di San Vitale.\nIl nuovo tracciato interrato, comprendente la stazione, fu attivato il 22 dicembre 2001.\n la stazione assunse la nuova denominazione di \"Bologna Zanolini\".\nStrutture e impianti.\nSi tratta di una stazione sotterranea a 2 binari serviti da una banchina ad isola, accessibile dall'esterno attraverso una scala.\nIl fabbricato viaggiatori della stazione originaria \u00e8 un caratteristico edificio a due piani in stile ferroviario, risalente all'epoca di apertura della linea. \u00c8 stato conservato e ospita alcuni uffici della FER.\nMovimento.\nLa stazione \u00e8 servita dai treni regionali delle relazioni Bologna Centrale \u2013 Budrio e Bologna Centrale \u2013 Portomaggiore. I treni appartengono alla linea S2B (Bologna Centrale - Portomaggiore) del servizio ferroviario metropolitano di Bologna e sono svolti da Trenitalia Tper nell'ambito del contratto di servizio stipulato con la regione Emilia-Romagna.\nA novembre 2019, la stazione risultava frequentata da un traffico giornaliero medio di circa 555 persone (256 saliti + 299 discesi)."}
{"id": "1621343", "revid": "2014155", "url": "https://it.wikipedia.org/wiki?curid=1621343", "title": "Enrico XXXV di Schwarzburg-Sondershausen", "text": "Era il figlio secondogenito tra i sopravvissuti del principe Cristiano Guglielmo di Schwarzburg-Sondershausen e della sua seconda moglie, la duchessa Guglielmina Cristiana di Sassonia-Weimar.\nAlla morte del fratello maggiore, figlio di primo letto del padre, G\u00fcnther XLIII, nel 1740, gli succedette come principe di Schwarzburg-Sondershausen dal momento che egli non aveva avuto figli, pur essendosi sposato.\nEnrico mor\u00ec nel 1758, senza eredi e senza mai essersi sposato, lasciando la propria eredit\u00e0 al nipote Cristiano G\u00fcnther, figlio di suo fratello Augusto I che gli era premorto e che non aveva potuto succedergli al trono."}
{"id": "1621346", "revid": "118028287", "url": "https://it.wikipedia.org/wiki?curid=1621346", "title": "Grinder (vela)", "text": "In ambiente velico, con il termine grinder (che deriva dall'inglese \"to grind\", \"macinare\"), si intende un verricello che viene usato sulle grandi barche da regata. \u00c8 composto da una torretta, a cui si applicano due manovelle laterali, azionate da una o pi\u00f9 persone; il moto viene trasmesso alla campana del verricello tramite ingranaggi e cinghie di trasmissione. Ci sono anche sistemi ad olio, di trasmissione del moto alla campana.\nPer traslazione, con il termine si indica anche il membro dell'equipaggio che manovra il grinder. Generalmente il lavoro del grinder \u00e8 molto faticoso; si deve avere infatti molta forza e scioltezza delle braccia e nelle spalle per ottenere buone e veloci manovre. Nelle competizioni di alto livello come l'America's Cup o la Prada Cup, un grinder ovviamente inteso come membro dell'equipaggio, arriva a consumare 5.000 kcal in un giorno; sono infatti decine le ore che un grinder passa in palestra per ottenere buoni livelli di forza, resistenza e scioltezza. Non \u00e8 raro trovare grinder che provengono da altri sport, come il canottaggio."}
{"id": "1621349", "revid": "1522738", "url": "https://it.wikipedia.org/wiki?curid=1621349", "title": "Portale (immaginario)", "text": "Un portale, o porta spaziotemporale, \u00e8 un artificio della narrativa fantastico-avventurosa che permette lo spostamento immediato dei personaggi fra due siti fra loro distanti nello spazio, nel tempo o in altre realt\u00e0, al fine di giustificare il repentino passaggio ad un'ambientazione remota e/o fantastica a piacere.\nIl \"portale verso un altro mondo\" \u00e8 divenuto nel corso del tempo una delle pi\u00f9 comuni icone della fantascienza, bench\u00e9 sia un espediente talmente utilizzato nel fantastico che Farah Mendlesohn nel suo saggio \"Rhetorics of Fantasy\" ha identificato il \"fantasy del portale\" (\"portal fantasy\" o \"Portal-Quest Fantasy\") come uno dei principali sottotipi del genere fantasy.\nUtilizzo.\nIl portale pu\u00f2 avere altri nomi (come ad esempio varco spaziotemporale) e forme diverse. Generalmente il suo principio di funzionamento \u00e8 spiegato in modo vago o non \u00e8 spiegato affatto, dandolo per scontato e affidandosi alla sospensione dell'incredulit\u00e0. \u00c8 presente come dispositivo tecnologico immaginario in molte opere di genere fantascientifico e, come oggetto magico, in varie opere fantasy. Pu\u00f2 essere rappresentato come un oggetto fisico attraverso cui bisogna passare, anche di uso comune (uno specchio, un quadro, un cancello, ecc.). Altre volte il portale \u00e8 raffigurato o descritto come un vortice di energia.\nIl portale pu\u00f2 condurre in un luogo diverso del medesimo mondo (teletrasporto), oppure nel passato o nel futuro (porta temporale, in pratica una macchina del tempo), oppure in un mondo parallelo (portale interdimensionale); o infine in altre dimensioni dell'esistenza, come quelle ultraterrene.\nNelle storie fantascientifiche, con un portale (o un Ansible, un \"nodo di Bose\" o altri analoghi dispositivi inventati che consentono la trasmissione istantanea di informazioni o materia) si assume - implicitamente o esplicitamente - di superare le limitazioni relativistiche imposte dal lavoro di Einstein. Si tratta di un espediente utile per la narrazione, ma va contro le conoscenze consolidate nella fisica reale, per cui alcuni autori di fantascienza hard non lo utilizzano volentieri, in quanto non sono in grado di giustificarlo in termini scientifici precisi. In varie storie, il portale \u00e8 dunque presentato come un antico artefatto lasciato da una qualche misteriosa specie aliena scomparsa, che viene ritrovato e attivato dopo millenni (o milioni di anni) dai protagonisti, senza che in effetti essi ne conoscano la tecnologia.\nNella letteratura e nelle opere televisive e cinematografiche.\nUn noto esempio di portale che conduce in un'altra realt\u00e0 si ha nella \"Divina Commedia\" (1304-1321), dove Dante Alighieri inizia il suo lungo viaggio nell'aldil\u00e0 transitando attraverso la porta dell'inferno nel canto terzo dell\"'Inferno\" (versi 1-21):\nNella letteratura moderna \u00e8 possibile ricordare il romanzo \"Attraverso lo specchio e quel che Alice vi trov\u00f2\" di Lewis Carroll del 1871, nel quale Alice passa in una dimensione fantastica tramite uno specchio. Ne \"Le cronache di Narnia\" (1950-56) di C. S. Lewis il transito dei giovani protagonisti al mondo favoloso di Narnia avviene invece in modi diversi, ad esempio entrando in un vecchio armadio, indossando anelli o venendo risucchiati da un dipinto.\nNumerosi sono gli esempi di utilizzo di portali nel cinema e nella televisione, dove questo espediente \u00e8 utile anche per contenere i costi degli effetti speciali, dato che permette un repentino cambio di scena senza dover mostrare viaggi in astronave o con altri mezzi, con relativi decolli e atterraggi.\nVerso la fine del film \"\" (1968) di Stanley Kubrick, l'astronauta David Bowman viaggia attraverso un portale interstellare in una dimensione che la sua intelligenza umana (e quella dello spettatore) non \u00e8 in grado di comprendere. Ma il concetto generale di \"porta per le stelle\" \u00e8 precedente al film e al romanzo omonimo scritto da Arthur C. Clarke: tra i riferimenti nella fantascienza si possono citare il racconto di A. E. van Vogt \"Segreto di guerra\" (\"Secret Unattainable\", \"Astounding\" luglio 1942) e il romanzo \"La via delle stelle\" (\"Tunnel in the Sky\") del 1955 di Robert A. Heinlein. Vi \u00e8 poi il racconto \"Stargate\" di Stephen Robinett (\"Analog\", giugno-agosto 1974). Tra le versioni successive i romanzi \"Engineman\" (1994) di Eric Brown e \"Pandora's Star\" di Peter F. Hamilton (2004). Lo stargate di George Zebrowski in \"Stranger Suns\" (1991) d\u00e0 accesso a universi paralleli accanto al nostro.\nIl termine \"Stargate\" divenne popolare con l'omonimo film \"Stargate\" del 1994 e con le successive serie televisive; in essi l'omonimo dispositivo \u00e8 frutto di una avanzatissima (ed antica) tecnologia aliena e permette di raggiungere altri pianeti abitabili della Via Lattea. Nella serie televisiva \"\" (1993-1999) le navi stellari possono invece raggiungere un altro quadrante della galassia attraversando il tunnel spaziale bajoriano, un'anomalia naturale dello spazio. Nella serie TV \"I viaggiatori\" (\"Sliders\", 1995-2000) i protagonisti si spostano attraverso dimensioni alternative grazie a un dispositivo (\"Slider machine\") che apre un Ponte di Einstein-Rosen."}
{"id": "1621350", "revid": "125626192", "url": "https://it.wikipedia.org/wiki?curid=1621350", "title": "Terranova da Sibari", "text": "Terranova da Sibari (\"Terranova da Sibbari\" in dialetto locale e in calabrese) \u00e8 un comune italiano di abitanti della provincia di Cosenza in Calabria.\nGeografia fisica.\n\u00c8 situato su una collina tra il fiume Crati e le estreme propaggini della Sila greca a circa dalla costa ionica, dalla quale si pu\u00f2 osservare il suggestivo panorama del massiccio del Pollino e la vasta Piana di Sibari.\nIl territorio del comune risulta compreso tra i 19 e i 367 metri sul livello del mare. L'escursione altimetrica complessiva risulta essere pari a 348 metri.\nOrigini del nome.\nLa prima parte del nome ha una chiara origine, deriva dall'unione di \"terra\" e \"nova\" riferendosi ad un nuovo insediamento. La specifica risale al 1864 e richiama il nome dell'antica citt\u00e0 greca di Sybaris.\nStoria.\nGi\u00e0 conosciuta con il nome di Terranova del Vallo e poi di Terranova di Calabria Citra, secondo molti storici affonda le sue radici nella civilt\u00e0 Magna-Greca. Fondata dai superstiti di \"Thurii\", sarebbe stata distrutta in seguito alla guerra con \"Kroton\".\nL'attuale nome, assunto dopo l'Unit\u00e0 d'Italia grazie al R. Decreto n.1704 del 18 febbraio 1864, viene fatto derivare da quello delle due antiche citt\u00e0 di \"Thurium\" e \"Sybaris\", da cui \"Thurium Novum a Sibari\" (Terranova da Sibari). Richiama la vicenda che condusse, col sostegno di Pericle nel 444/43 a.C., alla fondazione di Thurii dai vincitori nella guerra civile sibarita.\nSi ritiene che Terranova sia stata Sede arcivescovile e che abbia dato i natali a due futuri Papi, San Telesforo (famiglia originaria della Grecia) papa dal 125 al 136) e San Dionisio (che nacque a Thurio e fu pontefice dal 259 al 268). Tale notizia \u00e8 arduo da dimostrare, in quanto non esistono documenti certi e l'affermazione \u00e8 frutto di una diceria mai dimostrata.\nTerranova da Sibari \u00e8 conosciuta per il suo castello feudale (privato), mai restaurato, che conferisce una particolare importanza al centro storico. Nel castello di Terranova il 21 novembre 1478, colto da malore per aver mangiato funghi rivelatisi velenosi, mor\u00ec Enrico d'Aragona, figlio spurio di Ferrante d'Aragona e marchese di Gerace, la cui fine fu cantata da Joanni Maurello.\nTra il XV e il XVI secolo il feudo di Terranova pass\u00f2 ai Sanseverino, Principi di Bisignano, i quali nel 1544 fecero redigere una Platea che conteneva tutti i diritti baronali del casato in quel luogo. Questo documento fu basilare per il vivere civile e rimase alla base della struttura economica di Terranova fino all'eversione della feudalit\u00e0 (1806).\nMonumenti e luoghi d'interesse.\nIl patrimonio storico-artistico di Terranova segna una serie di complesse vicende che la rendono cittadina preziosa e ricca di opere d'arte.\nDi particolare interesse \u00e8 la fontana principale del paese, Torre Acquanova, che ha alla base una lunga vasca con rivestimento a mattoncini e tre canali per l'acqua.\nSopra si eleva una torre con orologio a base quadrata che reca una lapide marmorea con la scritta: \"Auspice Francesco De Angelis il Municipio alla cittadinanza plaudente donava le acque nel maggio 1892\".\nIl nome \"Acquanova\" le \u00e8 stato dato per ricordare che esisteva prima di questa data un altro acquedotto la cui condotta idrica era disposta su una serie di archi.\nArchitetture religiose.\nDi particolare rilievo le otto chiese sparse tra il centro storico e le zone ad esso adiacenti:\nArchitetture militari.\nIl Castello feudale.\nSi trova al centro del paese. Probabilmente fu edificato intorno al 1100 con scopi difensivi. Il primo principe che vi ebbe dimora fu Boimondo di Tarsia (1160).\nPass\u00f2 poi ai Ruffo, a Maso Barrese, ai Sanseverino (sotto la titolarit\u00e0 del filoangioino Girolamo, che per aver partecipato alla congiura dei Baroni fu chiuso in un sacco e gettato in mare a Napoli, vi mor\u00ec il principe Enrico d'Aragona) e, infine, agli Spinelli. Il castello, di cui \u00e8 rimasta soltanto la struttura esterna, ha una pianta quadrata come quella della torre centrale sopraelevata.\nIn origine era circondato da un fossato profondo e vi si accedeva per mezzo di un ponte levatoio.\nOggi \u00e8 di propriet\u00e0 privata ed \u00e8 in parte abitato (al pianterreno ha ospitato anche un ristorante e un pub).\nGli ultimi feudatari, la famiglia Spinelli, nella prima met\u00e0 del XVII secolo ingrandirono e arricchirono il maniero.\nVi annetterono, infatti, una dimora principesca (il cosiddetto Palazzo del Principe che ha conservato un loggiato, suggestivi giardini pensili e l'imponente portale d'accesso con motivi a bugne e una decorazione a ventaglio sotto l'arco a tutto sesto) e un teatro di cui si pu\u00f2 ancora ammirare la facciata monumentale in cui si apre un artistico portale, con arco a tutto sesto, impreziosito da colonne, capitelli corinzi, nicchie, mascheroni e trabeazioni di ispirazione rinascimentale.\nNel teatro, che sorge tra il castello e il succitato palazzo (insieme formano un angolo), si davano rappresentazioni per allietare gli illustri ospiti del feudatario.\nTra questi pare anche Carlo III di Spagna, anche noto come Carlo di Borbone, re di Napoli (Madrid, 1716\u00a0\u2013 Madrid, 1788), durante un suo soggiorno terranovese di tre giorni nell'anno 1735.\nIl monumento ai caduti in guerra di Terranova da Sibari, una delle pi\u00f9 importanti attrazioni culturali del piccolo paese, \u00e8 uguale a quello che \u00e8 ubicato nella piazza dei caduti del comune di Das\u00e0 in provincia di Vibo Valentia. L'opera \u00e8 stata realizzata dal noto scultore Torquato Tamagnini, nato a Perugia nel 1886, che deve la sua fama proprio all'esecuzione di numerosi monumenti ai Caduti nel periodo seguente la I guerra mondiale.\nSociet\u00e0.\nEtnie e minoranze straniere.\nI cittadini stranieri residenti nel comune risultano 167, ovvero il 3,2% della popolazione.:\nTradizioni e folclore.\nA Terranova da Sibari ha avuto diffusione, anche se in misura minore e sino poi ad estinguersi alla fine degli anni settanta, la tradizione dei cosiddetti \"Vattienti\" (flagellanti), e si compiva nelle stesse forme di Nocera Terinese e Verbicaro, dove per\u00f2 era molto pi\u00f9 diffusa e sentita. La Passione vivente rimane tutt'oggi, la pi\u00f9 significativa manifestazione folk-sacra che Terranova da Sibari abbia creato negli ultimi 40 anni, e che si svolge durante la Settimana Santa ed in particolare il Venerd\u00ec Santo. nel 1970 la Manifestazione della Passione Vivente di Ges\u00f9, legata all'antica Processione dei Misteri del 1700, nasce per volere del Centro di Cultura Popolare per cedere il passo poi a partire dal 1978 ad oggi all'Associazione Culturale Gruppo Folk Sacro \u201cVenerd\u00ec Santo\u201d gia candidata come Patrimonio UNESCO.\nCultura.\nCinema.\nA Terranova da Sibari furono girate alcune scene del film \"Il brigante Musolino\", film del (1950) con regia di Mario Camerini e soggetto di Leonviola-Monicelli-Steno. \u00c8 ispirato alla vera storia del brigante calabrese Giuseppe Musolino, conosciuto come \"u rre dill'Asprumunti\" (\"il Re dell'Aspromonte\"), detto anche \"Peppe\" Musolino, il quale, dal manicomio di Reggio Calabria in cui era rinchiuso, protester\u00e0 poi per diverse imprecisioni nel film, giustificando per\u00f2 la didascalia finale sulla libert\u00e0 creativa.\nL'opera si avvalse di un cast d'eccezione, e tra gli interpreti principali troviamo infatti Silvana Mangano, nei panni di Mara, e Amedeo Nazzari, nei panni del brigante Peppe Musolino e Arnoldo Fo\u00e0 nei panni dell'avvocato.\nIl piccolo borgo Terranovese partecipo con entusiasmo e grande disponibilit\u00e0 alle riprese, addirittura molti cittadini vennero ingaggiati come cast cinematografico (ricompensati con circa 500 lire per due giorni di riprese) ed ebbero modo di comparire in piccoli ma essenziali sketch del film (tuttora molti terranovesi riconoscono nelle varie scene del film i loro lontani parenti, e molti di essi sono ancora viventi).\nIn molte scene \u00e8 possibile inoltre scorgere alcuni tratti del paesaggio terranovese e sono ben riconoscibili alcune vie e case del paese nonch\u00e9 la vista della chiesa e del piazzale di Sant'Antonio.\nIn quei giorni a Terranova si era creata una particolare atmosfera: uomini con basette lunghe, coppola a mezza testa, baffi neri (molti finti) e panciotto con orologio da taschino, pronti ad entrare in scena, e tutti erano ben informati delle vicende del brigante inneggiandone le sue gesta.\nMolti coloro i quali accorsero dai paesi vicini; ebbero modo di comparire nel film anche alcune donne di Spezzano Albanese con i loro vestiti tradizionali Arb\u00ebresh, (caratteristica \u00e8 la scena in cui, certa Rosina Musaro (1901), si vede ballare sul piazzale della chiesa di S. Antonio, in costume albanese).\nC'\u00e8 inoltre chi ricorda con piacere che l'attore Amedeo Nazzari apprezzava molto il vino locale e, tra una ripresa e l'altra, nonostante il caldo torrido, sorseggiava dei bicchieroni di vino rosso offerto con orgoglio dai cittadini.\nIn una delle locandine cinematografiche di quei tempi veniva raffigurato il brigante all'interno di una casa a pian terreno di Terranova da Sibari.\nMusica.\nTerranova pu\u00f2 vantare una tradizione bandistica ed orchestrale quasi centennale. Risalgono infatti al primo ventennio del secolo scorso le prime formazioni musicali. Nel 1924 il prete Don Tobia Di Pace (1882-1965) presidente della Cassa Rurale e Artigiana di Terranova da Sibari (Oggi BCC \u2013 Banca di credito cooperativo dei Due Mari di Calabria), conosce alla festa di Sant'Antonio da Padova il maestro Antonio Armentano (1883\u00a0\u2013 1954) diplomatosi all'accademia musicale Santa Cecilia di Napoli\", nativo di Tarsia e venuto per l'occasione a suonare con la sua banda a Terranova. Venne cos\u00ec proposto al maestro Armentano di formare una banda musicale proprio a Terranova, iniziarono cos\u00ec le lezioni con i ragazzi del Convento dando vita cos\u00ec alla prima banda musicale citt\u00e0 di Terranova da Sibari. Nel corso degli anni quaranta e cinquanta si va a delineare il primo vero e proprio gruppo bandistico che poteva vantare oltre 100 elementi autoctoni di cui 60 attivi.\nAttualmente la tradizione viene portata avanti dalla Associazione musicale e culturale della Banda Musicale Armonia di Terranova da Sibari.\nCucina.\nTipica terranovese \u00e8 la \"lagana ceci e finocchio\" ovvero tagliatelle ceci e finocchio selvatico della zona, piatto questo che viene preparato in occasione della festivit\u00e0 di San Giuseppe, ricorrente annualmente il 19 marzo.\n\"Vecchiarelle\", \"Turdiddri\" e \"Cannaricoli\" sono invece dolci natalizi di antica tradizione calabra, molto conosciuti e diffusi su tutto il territorio regionale.\nDi lunga tradizione contadina terranovese \u00e8 anche l'allevamento e la lavorazione delle carni del maiale la preparazione di salami ed altri insaccati. Non \u00e8 tipica del posto la preparazione della famosa 'Nduja calabra, che \u00e8 invece prodotta prevalentemente nella zona di Spilinga ed in altri paesini del vibonese e catanzarese.\nMolto rinomati, specie perch\u00e9 primizie, sono gli agrumi (arance, limoni, mandarini e clementine) coltivati nel territorio terranovese in prossimit\u00e0 delle sponde del fiume Crati. \u00c8 da segnalare anche una vasta produzione di olio extravergine di oliva.\nNumerosi sono stati i provvedimenti negli ultimi anni in favore della diffusione di tali prodotti sul territorio nazionale.\nSport.\nIn data 7 novembre 2011, in occasione della prima visita a Terranova da Sibari ed ai suoi parenti terranovesi, \u00e8 stata conferita a Diego Milito la cittadinanza onoraria terranovese. Evento questo che ha attirato una folta presenza di tifosi e simpatizzanti accorsi dai molti paesi limitrofi e anche l'attenzione dei principali massmedia nazionali.\nGli sport pi\u00f9 praticati e seguiti dalla cittadinanza sono in primis la pallamano e il calcio.\nIn particolar modo la squadra di pallamano maschile ha militato in serie A2 e per diversi anni in serie B riscuotendo diversi successi su tutto il territorio nazionale.\nPallamano.\nGli albori dell'APT (Amatori Pallamano Terranova) risalgono al 30 ottobre 1981, quando un gruppo di amici, capitanati dal prof. Francesco Cassiano, decisero di fondare una societ\u00e0 di pallamano.\nIn questi trent'anni di attivit\u00e0 l'APT ha vissuto momenti esaltanti, culminati nella stagione 1994-1995 con la promozione in serie B e nel 2004-2005 con la storica promozione in serie A2, e altri di regresso, come nel 2008 quando rinuncia alla serie A2 per motivi economici. La gloriosa societ\u00e0 di corso Margherita \u00e8 sempre stata la squadra guida della provincia di CS, e tra le squadre pi\u00f9 prestigiose della regione Calabria. Ricco il palmar\u00e8s sia a livello seniores che giovanile (con 27 titoli regionali vinti). Attualmente la squadra disputa il campionato di serie B."}
{"id": "1621356", "revid": "24823", "url": "https://it.wikipedia.org/wiki?curid=1621356", "title": "Bridei III", "text": ""}
{"id": "1621358", "revid": "767487", "url": "https://it.wikipedia.org/wiki?curid=1621358", "title": "BMW M40", "text": "Il BMW M40 \u00e8 una gamma di motori a scoppio a benzina per uso automobilistico prodotti dal 1987 al 1995 dalla casa automobilistica tedesca BMW.\nDescrizione.\nQuesto motore and\u00f2 a raccogliere l'eredit\u00e0 di una parte della grossa famiglia di motori BMW M10, che annoverava unit\u00e0 tra i 1.6 ed i due litri.\nLa famiglia \"M40\" fu composta unicamente di due versioni, una da 1.6 e l'altra da 1.8 litri di cilindrata: come le componenti della famiglia \"M10\", anche i due nuovi motori erano a 4 cilindri, e vennero montati esclusivamente sulle versioni di base delle ultime BMW Serie 3 E30, sulle prime E36 e sulle 518i E34. Le caratteristiche principali dei due motori costituenti la famiglia \"M40\" erano:\nDi seguito vengono descritte le caratteristiche dei due motori che hanno costituito la famiglia \"M40\".\nM40B16.\nCon questa sigla viene indicata la versione da 1.6 litri, nata sulla base del vecchio motore di pari cilindrata, del quale vennero mantenute le misure dell'alesaggio, ma rispetto al quale venne leggermente allungata la corsa, di un solo mm. Le misure di alesaggio e corsa definitive dichiaravano quindi un 84x72\u00a0mm, con una cilindrata totale di 1596 cm\u00b3. Questo motore raggiungeva una potenza massima di 101 CV a 5500 giri/min, mentre la coppia massima arrivava a 143 Nm a 4250 giri/min.\nQuesto motore \u00e8 stato utilizzato per i modelli:\nM40B18.\nQuesta sigla identifica invece la maggiore delle due versioni componenti la famiglia \"M40\", vale a dire l'unit\u00e0 da 1.8 litri. Tale unit\u00e0 derivava anch'essa dal vecchio 1.6 della famiglia \"M10\", ed anch'esso conservava lo stesso alesaggio della precedente unit\u00e0, ma utilizzava nuove bielle mutuate dalla pi\u00f9 grossa unit\u00e0 da 2.7 litri della famiglia M20. La corsa risult\u00f2 quindi maggiorata ad 81\u00a0mm. La cilindrata era quindi di 1796 cc, con una potenza massima di 115\u00a0CV a 5500 giri/min ed una coppia massima di 166 N\u00b7m a 4250 giri/min.\nQuesto motore \u00e8 stato utilizzato per i modelli:"}
{"id": "1621360", "revid": "767487", "url": "https://it.wikipedia.org/wiki?curid=1621360", "title": "Sijo", "text": "Il Sijo (\uc2dc\uc870, letteralmente \"\"ritmo del tempo\", \"ritmo del periodo\"\") \u00e8 la pi\u00f9 conosciuta espressione poetica coreana del periodo Chos\u014fn (1392-1910) e ancora oggi viene scritto e recitato da molti. \nCompare in epoca piuttosto tarda, quando dal regno di Y\u014fngjo (1724-1776) si cominci\u00f2 a mettere per iscritto tutte le poesie di quel genere, che fino ad allora venivano trasmesse per lo pi\u00f9 oralmente.\nStruttura.\nIl Sijo si caratterizza per essere costituito da 3 versi, ciascuno con 14-16 sillabe e con una cesura nel mezzo che divide il verso in due emistichi, per questo a volte nelle traduzioni i Sijo vengano divisi in sei versi invece dei tre originali. Ogni mezzo verso consiste quindi di 6-9 sillabe, e a volte la seconda met\u00e0 dell'ultimo verso viene accorciata di proposito. Pu\u00f2 avere una funzione narrativa o riflessiva; introduce la situazione nel primo verso, la sviluppa nel secondo e scioglie l'intreccio nel terzo. La prima met\u00e0 del verso finale contiene spesso la svolta tramite una particolare riflessione o una figura retorica. Il Sijo \u00e8 spesso pi\u00f9 lirico e personale di altre forme di poesia orientale. L'argomento del Sijo \u00e8 tradizionalmente la natura, che pu\u00f2 per\u00f2 espandersi ad argomenti pi\u00f9 alti come la metafisica, la religione o l'astronomia, con uno spazio riservato anche alla riflessione del poeta.\nil sijo ordinario (detto \"p'y\u014fng sijo\") ha una struttura base di 3 versi, ognuno con un numero di sillabe tra le 14 e le 16, per un totale di 44-46 sillabe.\nIl sijo medio o \"\u014ft sijo\" ha un numero maggiore di sillabe che a volte vengono aggiunte al primo emistichio del primo verso. Il sijo lungo o \"sas\u014fl sijo\" ha invece un numero illimitato di sillabe aggiunte e pu\u00f2 raggiungere lunghezze anche spropositate. A volte un componimento pu\u00f2 essere anche formato da vari sijo ordinari disposti in sequenza e ognuno diventa una stanza vera e propria: questa forma viene detta \"y\u014fn sijo\" o \"sijo a catena\".\nDifferenze con il Tanka giapponese.\nAll'inizio veniva designata con il nome di \"tan-ga\" (lett. \"canzone breve\") da non confondere per\u00f2 con un genere poetico giapponese fiorito nel periodo Heian (794-1186), ossia il tanka. Sijo e tanka sono molto diversi tra loro, nello stile e nel tempo: il tanka era usato soprattutto come strumento di comunicazione e vero e proprio ritratto dell'autore, mentre il sijo era usato per esternare i sentimenti del poeta di fronte alla situazione del tempo, o stati d'animo improvvisi, sulla fugacit\u00e0 della vita e simili. \nDal punto di vista della metrica, inoltre, il tanka \u00e8 composto di un unico distico con un numero medio di 31 sillabe, a differenza delle 44-46 del sijo.\nStoria.\nLe fonti sono tutte relativamente tarde, tra cui le pi\u00f9 importanti sono il \"Ch'\u014fnggu y\u014fng'\u014fn\" (It. \"Versi immortali della Corea\"), \"Haedong kayo\" (It. \"Canzoni della Corea\"), \"Kog\u016dm kagok\" (It.\"Canzoni antiche e moderne\"), \"Kagok w\u014fllyu\" (It. \"Origini e tradizioni di canti musicati\") e anche alcune raccolte curate nel nostro secolo.\nUna caratteristica dei sijo \u00e8 che gli autori sono in buona parte noti, mentre sono i titoli a mancare, e per citarli si usa spesso il primo verso della poesia. \nInizialmente il sijo era monopolio esclusivo della classe nobile degli \"Yangban\" , ma grazie all'invenzione dell'alfabeto han'g\u016dl (nel 1446 ad opera di un comitato di eruditi presieduto dal re Sejong) divenne accessibile anche agli altri ceti sociali, che non sapevano leggere i caratteri cinesi con cui il sijo era originariamente scritto.\nAltri importanti generi poetici tipici del periodo Chos\u014fn sono la akchang, la kasa, la chap-ka e la ch'ang-ga insieme anche alle kyonggich'e-ga e alle kory\u014f sog-yo tipiche del periodo Kory\u014f e che sopravvissero anche nella prima parte del periodo successivo."}
{"id": "1621361", "revid": "32899", "url": "https://it.wikipedia.org/wiki?curid=1621361", "title": "Dromia vulgaris", "text": ""}
{"id": "1621364", "revid": "237256", "url": "https://it.wikipedia.org/wiki?curid=1621364", "title": "P\u00ebtr Kropotkin", "text": ""}
{"id": "1621366", "revid": "1382012", "url": "https://it.wikipedia.org/wiki?curid=1621366", "title": "BAL (linguaggio)", "text": "Il BAL \u00e8 un linguaggio di programmazione usato nella seconda met\u00e0 degli anni '70 e nei primi anni '80 dalla Olivetti.\nB.A.L. significa \"Business All-purpose Language\" (linguaggio multiuso aziendale), ma esistono anche citazioni Olivetti che lo indicano come \"Business Assembly Language\", probabilmente per il suo successivo utilizzo sui sistemi BCS. L'uso nell'acronimo di parole inglesi e l'esistenza di programmi didattici e giochi BAL con testi in inglese, suggeriscono l'ipotesi che il linguaggio sia stato sviluppato quanto meno con la collaborazione americana, probabilmente durante la partnership con la General Electric.\nStoria.\nIl BAL era usato nella seconda met\u00e0 degli anni '70 e nei primi anni '80 dalla Olivetti sulle sue macchine elettro-contabili della linea Audit (A5, A6, A7). Il linguaggio stesso venne poi utilizzato per la successiva generazione di computer, linea \"BCS\" (BCS 2030, BCS 2035, BCS 2099 e parzialmente nel successivo M44), che introducevano nuove periferiche di stampo pi\u00f9 moderno (monitor CRT, floppy disk da 1,2Mb, e hard-disk da 5Mb). In tali macchine il sistema operativo (BCOS o BCOS II) era scritto in buona parte in BAL ed interpretato al volo dalla CPU (Z8000A). Per ottemperare alle novit\u00e0 tecnologiche introdotte dalle nuove macchine, il BAL venne integrato con la possibilit\u00e0 di eseguire macrocomandi (ad esempio CALL 'OPEN') i quali comunque non facevano altro che eseguire subroutine preconfezionate scritte in BAL stesso o in Assembler. In tal modo si riusciva abbastanza agilmente ad operare con i dischi e con lo schermo CRT.\nStruttura del linguaggio.\nIl BAL si pu\u00f2 considerare un linguaggio di medio livello, in quanto ha caratteristiche di basso livello (ad es. accesso diretto alla memoria) ma comunque richiede minori difficolt\u00e0 di utilizzo rispetto a un linguaggio assembly.\nI comandi BAL (circa 90) sono caratterizzati da nomi mnemonici lunghi da 1 a 4 caratteri. Ogni macchina BAL accettava direttamente gli mnemonici ed i loro operandi nel caso di inserimento, ed automaticamente traduceva ciascuno in 2 byte di codice binario (comprensivi degli operandi). Analogamente ogni listing di codice BAL veniva ritradotto automaticamente in un elenco strutturato di codici mnemonici con i loro operandi.\nEsempi di comandi particolarmente evoluti (notare che occupavano solo 2 byte ciascuno) sono:\nRegistri.\nI dati numerici venivano gestiti da registri composti ognuno da 8 byte consecutivi nei quali potevano essere memorizzati valori positivi o negativi da 0 a 999.999.999.999.999 (codificati in BCD). Gli mnemonici riferivano i registri senza che il programmatore si dovesse preoccupare della loro localizzazione in memoria (ad es. AR 4,7 sommava al registro 4, il valore contenuto nel registro 7).\nI primi 16 Registri (da 0 a 15) erano indirizzabili direttamente ovvero semplicemente citandone il numero (es. AR 10,4). \nQuelli oltre il n\u00b0 15, potevano essere citati mediante indirizzamento indiretto. Nello mnemonico si citava cio\u00e8 il registro (da 0 a 15) entro il quale era salvato il numero del registro destinazione. (Es. per indirizzare il registro N\u00b0 100 si salvava il valore \"100\" entro il registro N\u00b0 12). Per riferirsi a tale indirizzamento indiretto bastava premettere un punto (\".\"). (Nell'esempio AR .12,4).\nIl registro N\u00b0 0, detto anche Work Register veniva utilizzato implicitamente da molte istruzioni, e costituiva spesso il deposito del risultato di un'operazione. (Es. MPR 4,2 moltiplica il registro N\u00b0 4 per il registro N\u00b0 0 e pone il risultato nel registro N\u00b0 0).\nAltre caratteristiche.\nIl risultato dell'esecuzione di alcuni mnemonici modificava il valore del cosiddetto Codice Condizioni (similarmente ad un exit code), i cui 4 possibili stati (0, 1, 2, 3) potevano venire sondati nel successivo corso del programma per determinare scelte (ad esempio lo mnemonico \"PI2 '41'\" stampa il carattere \"A\" (ASCII $41) solo se il Codice-Condizioni risulta pari a 2) o salti (ad esempio \"BN1 120\" salta a LAB 120 solo se il Codice Condizioni \u00e8 diverso da 1).\nLa profondit\u00e0 dello stack nel caso di utilizzo di subroutine era di 4 livelli. Lo mnemonico \"POP\" consentiva di eliminare un livello senza dover rientrare dalla subroutine.\nApplicazioni.\nOltre al gi\u00e0 citato sistema operativo BCOS, il quale attingeva largamente al linguaggio BAL per le sue funzioni interne, \u00e8 da citare il pacchetto DMS un vero e proprio \"dBase\" ante litteram. Mediante una quindicina di comandi, che altro non erano che routine scritte in BAL, si potevano costruire file batch eseguibili per inserire, modificare, cancellare, elencare, riordinare record di un database, usando maschere predefinite (scritte anch'esse in BAL).\nI linguaggi di programmazione dei sistemi operativi BCOS e BCOS II, ovvero BASIC e OCL, prevedevano specifiche chiamate di subroutine speciali (ad esempio CALL \"BEEP\" o CALL \"SYS\") le quali erano praticamente tutte scritte in BAL (con la sola eccezione nota di \"SORT\", scritta in assembler probabilmente per ridurne la lentezza di esecuzione)."}
{"id": "1621377", "revid": "74801", "url": "https://it.wikipedia.org/wiki?curid=1621377", "title": "Antonio Verrio", "text": "Artista del periodo Barocco, fu attivo in Francia ed in Inghilterra dove fu pittore di corte ed introdusse l'illusionismo prospettico, affrescando due regge ed alcune tra le pi\u00f9 rinomate dimore di campagna dell'alta aristocrazia.\nBiografia.\nNacque a Lecce, citt\u00e0 appartenente al regno di Napoli. Dopo le prime esperienze a Lecce, dove fu allievo e collaboratore del pittore gallipolino Giovanni Andrea Coppola (1597\u20131659), and\u00f2 a Napoli, in Toscana e quindi in Francia, stabilendosi a Tolosa, dove dipinse una pala d'altare per i Carmelitani, come descritto nel \"Trait\u00e9 sur la Peinture\" di Du Puy. Il Duca di Montagu e Carlo II d'Inghilterra, sperando di rilanciare gli arazzi presso Mortlake, danneggiati dalla guerra civile, incontrarono Verrio che dipingeva a Parigi e lo invitarono in Inghilterra nel 1671.\nVerrio fu assunto, insieme all'architetto Hugh May e allo scultore Grinling Gibbons, per decorare il Castello di Windsor, dove, nel \"Cristo che risana il malato\", raffigur\u00f2 se stesso, Godfrey Kneller e Baptist May, perito dei lavori, in lunghe parrucche, come spettatori del miracolo. Ricevette quasi sterline per il suo lavoro. La maggior parte dei suoi interventi and\u00f2 perso nelle successive ridecorazioni.\nFu nominato maestro giardiniere del re e gli fu assegnato un alloggio in St. James's Park. Con l'ascesa di Giacomo II, Verrio fu nuovamente assunto a Windsor per lavorare alla tomba del cardinale Wolsey, poi destinata ad una cappella romana cattolica. Si dice che abbia rifiutato alcune volte di lavorare per il protestante re Guglielmo III d'Orange. Fu poi assunto (1697) da Lord Exeter presso Burghley House nel Lincolnshire, dove si pu\u00f2 ammirare la \"Hell Staircase\" (la \"Scala dell'Inferno\" con l'inferno raffigurato nella bocca di un enorme gatto nero) e quello che \u00e8 considerato il suo capolavoro ancora esistente: l'affresco illusionistico dei classici dei e semidei danzanti nella spettacolare \"Heaven Room\" (1688-1698). Successivamente esegu\u00ec molti lavori notevoli a Chatsworth House, tra cui la pala d'altare nella cappella, rappresentante l\"'Incredulit\u00e0 di San Tommaso\". L'allievo di Verrio pi\u00f9 importante fu il francese Louis Laguerre, ma ebbe un'influenza determinante anche sull'inglese James Thornhill.\nDopo la Rivoluzione Gloriosa (1688), solo grazie all'opera di persuasione di Lord Exeter, Verrio acconsent\u00ec di servire re Guglielmo III d'Orange e fu assunto per dipingere le stanze del re e della regina, nonch\u00e9 il grande scalone del palazzo di Hampton Court. La decorazione, ispirata dall'opera \"I Cesari\" dell'imperatore Flavio Claudio Giuliano, celebra il nuovo sovrano, sotto l'effigie di Alessandro Magno, in quanto campione della tolleranza e della libert\u00e0.\nLa regina Anna gli concesse una pensione annuale di 200 sterline. Mor\u00ec ad Hampton Court.\nL'eredit\u00e0 di Verrio.\nVerrio ebbe il merito di introdurre in Inghilterra l'illusionismo prospettico e la decorazione barocca che fece scuola ed ebbe numerosi imitatori compresi i suoi allievi. Tuttavia, nei secoli successivi, la sua opera fu vista come un'aberrazione nella cultura artistica inglese; Verrio fu descritto da Horace Walpole come\nUn pittore eccellente per il tipo di soggetti su cui era impiegato, senza molta invenzione e con meno buongusto, la sua matita esuberante era pronta a versare dei, dee, re, imperatori e trionfi, su quelle superfici pubbliche su cui l'occhio mai si sofferma abbastanza per criticare e dove uno si dispiacerebbe nel collocare lavori di un maestro migliore: intendo i soffitti e le scale.\nAlexander Pope derise ironicamente l'eccessivo arredamento promosso dalla nobilt\u00e0, con i seguenti versi: \nI soffitti dipinti che con devozione guardate, / dove si estendono scomposti i santi di Verrio e Laguerre / o le nuvole dorate in buona espansione si trovano, / e portano tutto il paradiso davanti ai tuoi occhi."}
{"id": "1621380", "revid": "1305772", "url": "https://it.wikipedia.org/wiki?curid=1621380", "title": "Zecche romane", "text": "La moltiplicazione delle zecche imperiali, luogo dove si coniano le monete, \u00e8 un fenomeno che appare tardi nell'Impero romano, a partire dalla crisi del III secolo. Le zecche imperiali non vanno, per\u00f2, confuse con quelle provinciali (dette impropriamente \"coloniali\"), che battevano moneta circolante solo su piccole frazioni dei territori imperiali e che, con la riforma monetaria di Aureliano, furono abolite. Si trattava di centinaia di piccole zecche locali, presenti soprattutto nelle province orientali, che emettevano monete di bronzo.\nDiffusione delle zecche romane.\nPeriodo repubblicano.\nSotto la Repubblica le monete vengono coniate a Roma e la zecca si trovava, inizialmente, nei pressi del tempio di Giunone Moneta, sull\"'Arx\". Sotto Domiziano, a causa di un terribile incendio, la zecca fu spostata sul Celio, dove rimase fino alla fine del III secolo. I responsabili della coniazione erano tre magistrati chiamati: \"Tresviri monetales\". La zecca venne spostata pi\u00f9 volte.\nNel periodo repubblicano la centralizzazione \u00e8 la regola. Eccezionalmente delle zecche mobili al seguito dell'esercito coniano delle monete: ad esempio durante le guerre di Silla, Lucullo, Pompeo in Oriente o durante le guerre civili, sia quelle di Cesare contro Pompeo, sia in quelle successive.\nAlto Impero.\nCon la riforma di Augusto, il Senato emette le monete di bronzo (da cui il segno SC = \"Senatus Consulte\"), e la zecca imperiale conia quelle d'oro e d'argento La creazione, sempre sotto Augusto, d'una seconda zecca imperiale a \"Lugdunum\" (Lione) nelle Gallie \u00e8 un'eccezione, che viene posta a termine nel 78.\nLa spiegazione di questa eccezione di Lugdunum \u00e8 ricondotta a due ipotesi: \nLa centralizzazione non escluse la presenza di piccole zecche provinciali, per la coniazione dei numerari di minor valore ma di peso elevato come il sesterzio di bronzo che pesa circa 25g.\nTardo Impero.\nLa crisi del III secolo dell'Impero romano e la sua militarizzazione provocarono un primo decentramento e moltiplicarono le zecche vicine alle zone ad alta concentrazione di militari, zone in cui la richiesta di monete era elevata. Inoltre le usurpazioni provocarono la nascita di zecche effimere, come Ambianum (Amiens) durante l'usurpazione di Magnenzio o Rotomagus (Rouen) con quella di Alletto.\nCon la riforma monetaria di Aureliano del 274, quest'ultimo cerc\u00f2 di frenare la svalutazione della moneta agendo principalmente su due leve: sul valore dei nominali e sull'organizzazione delle zecche, che si erano affiancate a quella principale di Roma. Si trattava di una serie ridotta di zecche imperiali, create durante il periodo della crisi del III secolo e collocate soprattutto in posizioni strategiche. E se da una parte favor\u00ec il potenziamento di zecche provinciali imperiali, in modo che potessero operare in modo continuativo, non saltuario come accadeva prima, dall'altra parte ridusse i volumi della zecca di Roma, che impiegava un numero di addetti ormai imponente e difficile da gestire sul piano sociale, chiudendone ben 7 officine su 12, tra quelle preposte alla coniazione di moneta di mistura.\nLa riforma monetaria di Diocleziano iniziata dal 294 vide una seconda ondata di creazione di zecche, che erano distribuite nelle diverse province, ad eccezione della Hispania: Londra, Cartagine, Aquileia, Tessalonica, Nicomedia e Alessandria. Infine le successive capitali imperiali della tetrarchia favorirono l'apertura di qualche zecca supplementare.\nLe invasioni del V secolo posero fine all'attivit\u00e0 delle zecche occidentali e della zona danubiana.\nFunzionamento delle zecche.\nUna zecca implica uno o pi\u00f9 laboratori dove le monete vengono realizzate. Per emettere una serie, il laboratorio incide due coni (o matrici), uno per il dritto con il profilo dell'imperatore, l'altro per il rovescio con un disegno (il tipo) ed un'inscrizione (la legenda con i quali battere il tondello).\nLa materia prima, oro, argento, rame, stagno per il bronzo proviene dalle miniere, principalmente l'Hispania (Spagna) e la Dacia (Transilvania), fonti che tendono ad esaurirsi verso il II secolo, e sempre pi\u00f9 dal recupero dei prodotti della conquista di paesi ricchi. Anche questa fonte si esaurisce dopo la conquista della Dacia nel 105. La carenza di metalli preziosi, causa della crisi monetaria del III secolo \u00e8 superata agli inizi del IV secolo con le confische effettuate a spese dei templi. Inoltre il recupero dei metalli continua fondendo nuovamente le monete prese con le imposte.\nDai reperti arrivati a noi, la qualit\u00e0 della produzione \u00e8 nell'insieme buona, malgrado a volte difetti di coniazione:\nLe tecniche della produzione delle leghe di rame ed argento sono padroneggiate perfettamente. Si coniano i tondelli mescolando il rame parzialmente indurito con l'argento ancora fluido per ottenete pezzi con la superficie argentata.\nNel IV secolo la produzione dei \"solidi\" era controllata cos\u00ec accuratamente prima dell'emissione che si otteneva una precisione del peso di ogni pezzo di 1/10 di grammo.\nMoneta come espressione imperiale.\nNel III e nel IV secolo, la moltiplicazione del \"donativum\" ai soldati ad ogni salita al trono o per ogni grande avvenimento dell'Impero \u00e8 spesso l'occasione per l'emissione di quantit\u00e0 di nuove monete, che sono l'espressione della propaganda imperiale. I temi sono estremamente vari:\nSegni di zecca.\nOgni zecca generalmente segnava il rovescio dei pezzi di sua produzione con l'abbreviazione del suo nome. Se esistevano pi\u00f9 officine, erano precisate tramite una lettera, latina o greca, che in genere precedeva la sigla della zecca, ad esempio A.L, B.L, C.L, D.L per le quattro officine di \"Lugdunum\", o la serie P(rima), S(ecunda), T(ertia), Q(uarta) per altre zecche.\nDal IV secolo i segni di zecca si complicarono con l'impiego di prefissi o di suffissi. Ad esempio la zecca di Tessalonica (TS o TES) us\u00f2 anche:\nElenco delle zecche imperiali romane.\nLe zecche monetarie conobbero a volte delle interruzioni momentanee della loro attivit\u00e0, secondo la situazione politica locale. La tabella che segue non ne tiene generalmente conto. Durante il Basso Impero, le zecche attive (quelle centrali, non quindi provinciali) furono le seguenti:"}
{"id": "1621388", "revid": "1776051", "url": "https://it.wikipedia.org/wiki?curid=1621388", "title": "Time Tells No Lies", "text": "Time Tells No Lies \u00e8 il primo album dei Praying Mantis pubblicato nel 1981."}
{"id": "1621393", "revid": "1566286", "url": "https://it.wikipedia.org/wiki?curid=1621393", "title": "Un uomo perbene", "text": "Un uomo perbene \u00e8 un film del 1999 diretto da Maurizio Zaccaro.\nTrama.\nNel giugno 1983 il giornalista e presentatore televisivo Enzo Tortora venne arrestato con l'accusa di traffico di stupefacenti e di appartenenza alla camorra sulla base della testimonianza di due pentiti. Solo dopo tre anni di incessante lotta per dimostrare la propria innocenza, Enzo Tortora venne assolto in appello."}
{"id": "1621394", "revid": "198277", "url": "https://it.wikipedia.org/wiki?curid=1621394", "title": "Pallavolo Parma", "text": "La Pallavolo Parma \u00e8 stata una delle pi\u00f9 antiche e titolate societ\u00e0 pallavolistiche maschili italiane. Fu fondata a Parma nel 1946 per iniziativa del Dopolavoro Ferroviario e degli studenti del liceo classico Romagnosi, che assieme ad alcuni studenti dell'orfanotrofio di Parma vinsero il primo scudetto. Dopo una storia ricca di successi \u00e8 oggi scomparsa dal panorama professionistico della pallavolo italiana.\nStoria.\nLa Ferrovieri e il CUS.\nNato nel 1946 per iniziativa del professore livornese e futuro allenatore della nazionale italiana, Renzo Del Chicca, il sodalizio dei \"Ferrovieri Parma\" partecip\u00f2 al suo primo campionato di Serie A nell'edizione 1949, qualificandosi per il girone finale e sfiorando la vittoria dello Scudetto, vinto dalla . Nei due anni successivi si laure\u00f2 campione d'Italia (1950 e 1951); prese poi parte, a partire dal 1952, ai primi campionati a girone unico. Nel 1954 i Ferrovieri furono assorbiti dal CUS Parma. A un decennio di campionati di buon livello segu\u00ec la retrocessione della stagione 1963-64, poi evitata per la rinuncia dell'.\nGli anni Salvarani e Veico.\nNegli anni successivi, grazie al supporto del Gruppo Sportivo Salvarani che gi\u00e0 sponsorizzava squadre di calcio e ciclismo, il club biancazzurro torn\u00f2 competitivo. Staccatosi dal CUS, nel campionato 1967-68 perse lo spareggio per l'assegnazione del titolo, a Faenza, contro la di Firenze. L'anno successivo (1968-69) un altro spareggio, giocato a Pisa e vinto contro la , riport\u00f2 lo Scudetto a Parma dopo diciotto anni. Negli anni 1970 i ducali ridimensionarono gradualmente le loro ambizioni, riaffiliandosi al CUS nel biennio 1971-73 e perfino trasferendosi temporaneamente, per il campionato 1973-74, a Piacenza. Nella stagione 1978-79 la squadra retrocesse in Serie A2, per venire poi ripescata in seguito alla rinuncia di .\nLa vera stagione che port\u00f2 al rilancio dei colori ducali fu quella 1979-80, quando la squadra, partita per non retrocedere, si trov\u00f2 a conquistare un inaspettato terzo posto finale a pari merito con la di Modena. Quel risultato consent\u00ec anche a due dei suoi atleti pi\u00f9 promettenti, il palleggiatore Giulio Belletti e il centrale Antonio Bonini, di venire convocati in nazionale per disputare il torneo olimpico di .\nIl grande Parma targato Sant\u00e0l e Maxicono.\nA partire dalla stagione 1980-81 la squadra entr\u00f2 nell'orbita dell'azienda alimentare Parmalat, che la sponsorizz\u00f2 con il marchio Sant\u00e0l e fece adottare divise biancoverdi. Il sodalizio potenzi\u00f2 le risorse della societ\u00e0, rinominata semplicemente \"Parma Volley Ball\", che vinse lo Scudetto nelle stagioni 1981-82 e 1982-83 e si laure\u00f2 campione d'Europa nel 1983-84 e 1984-85, incamerando anche tre Coppe Italia.\nAlla Parmalat, orientatasi a entrare nel mondo della pallavolo femminile con il , subentr\u00f2 nel 1987 un'altra azienda del settore, la Motta, attraverso il marchio Maxicono. Molto importante e curato fu anche il settore giovanile: in particolare la squadra di Under-18 vinse per quattro anni consecutivi, tra il 1984 e il 1987, lo Scudetto di categoria, e nella stagione 1986-87 trionf\u00f2 inoltre nel campionato di Serie C1 con promozione nell'allora Serie B unificata; allenatore di quella squadra era Gian Paolo Montali.\nIl club continu\u00f2 il suo favorevole cammino e rimase ai vertici anche quando ricchi gruppi imprenditoriali, all'inizio del decennio seguente, investirono pesantemente nel volley, come la Ferruzzi nel o la Fininvest nel . Parma vinse in questo periodo tre Scudetti (1989-90, 1991-92, 1992-93), tre Coppe delle Coppe e due Supercoppe europee consecutive tra il 1988 e il 1990, poi due Coppe Italia, lanciando giocatori che entrarono a far parte della nazionale di Julio Velasco e contribuirono a creare il mito della cosiddetta \"generazione di fenomeni\": tra i pi\u00f9 rappresentativi, Andrea Zorzi, Marco Bracci, Pasquale Gravina e Andrea Giani.\nIl declino.\nL'abbandono della Motta, nel 1994, port\u00f2 a un dissesto nelle finanze del club, costretto due anni dopo a cedere il diritto di partecipazione alla Serie A1 alla : per la prima volta da quarantasette anni a quella parte, il massimo campionato non vedeva al via rappresentanti della citt\u00e0 ducale. Parma ripart\u00ec comunque e immediatamente dall'A2 sotto la denominazione di \"Sky Volley\". Nel campionato 1998-99, sponsorizzata da Cariparma, la squadra ottenne la promozione in Serie A1; l'esperienza dur\u00f2 tre anni, peraltro con il ritorno dello storico \"main sponsor\" Maxicono, ma stavolta non port\u00f2 risultati di prestigio.\nDopo la stagione 2001-02 il club rinunci\u00f2 all'iscrizione al campionato successivo, per poi sparire dal panorama sportivo italiano."}
{"id": "1621396", "revid": "48040", "url": "https://it.wikipedia.org/wiki?curid=1621396", "title": "Maxicono Parma", "text": ""}
{"id": "1621399", "revid": "200568", "url": "https://it.wikipedia.org/wiki?curid=1621399", "title": "Pentaossido di diazoto", "text": ""}
{"id": "1621402", "revid": "125244971", "url": "https://it.wikipedia.org/wiki?curid=1621402", "title": "Federazione Italiana Danza Sportiva", "text": "La Federazione Italiana Danza Sportiva (FIDS) \u00e8 l'unica federazione riconosciuta dal CONI per organizzare e normare lo sport della danza sportiva e del cheerleading in Italia.\nCon delibera 1355 del 26 giugno 2007, il Consiglio Nazionale del CONI ha riconosciuto la FIDS quale federazione sportiva Nazionale, ai sensi dell'articolo 6 comma 4 punto c dello Statuto del CONI ed in applicazione a quanto previsto dall'articolo 15 comma 3 e 4 del Decreto Lgs. 23 luglio 1999, n\u00ba 242 e successive modifiche e integrazioni.\nLa storia.\nNel 1990 l'ICAD (International Council of Amateur Dancing), Federazione Internazionale della Danza Sportiva, cambi\u00f2 il proprio nome in IDSF (International DanceSport Federation) rendendo cos\u00ec chiara, a partire dalla propria denominazione, la sua funzione di federazione sportiva internazionale avente per oggetto lo sport della danza.\nIn Italia, sulle oltre 15 federazioni esistenti ed in gran parte variamente legate agli enti di promozione sportiva, l'unica riconosciuta dall'IDSF era la FIAB Federazione Italiana Amatori Ballo che, successivamente al cambio di nome della federazione internazionale, cambi\u00f2 la propria ragione sociale in Feder Danza Sport Italia.\nQuando nel 1995 l'IDSF (ora WDSF World DanceSport Federation) ottenne il riconoscimento da parte del CIO (Comitato Olimpico Internazionale), la volont\u00e0 di essere riconosciuti dal Comitato Olimpico Nazionale Italiano (CONI) divent\u00f2 un progetto realizzabile anche in Italia.\nTuttavia tale obiettivo necessitava di un grande sforzo di aggregazione. Il CONI, infatti, era disponibile a riconoscere una sola organizzazione a fronte del panorama frastagliato, variegato e conflittuale esistente.\nNel 1995, a conferma di ci\u00f2, fu elaborato un primo progetto di aggregazione che prese il nome di UIDS (Unione Italiana Danza Sportiva), in cui confluirono la FDSI (Feder Danza Sport Italia), l'ASIBA (Associazione Sportiva Italiana Ballo Amatori), la CISBA (Confederazione Italiana Sportiva Ballo Amatori) ed altre tra le maggiori federazioni che si occupavano di danze standard e latino-americane, quelle attivit\u00e0 cio\u00e8 che l'IDSF definiva ora \"Danza Sportiva\".\nIl 6 giugno 1996 l'esperienza della UIDS si allarg\u00f2 ulteriormente e si addivenne all'atto fondativo della FIDS (Federazione Italiana Danza Sportiva) che mutuava l'acronimo da una delle piccole realt\u00e0 aggregate. Tutte le \"federazioni\" coinvolte nel processo aggregativo decisero di sciogliersi per dare vita all'unica federazione della danza sportiva italiana riconosciuta dal CONI.\nIl 1996 fu l'anno delle grandi trattative per la definitiva unificazione alla quale si arriv\u00f2 solo poche ore prima del riconoscimento del CONI. Infatti le richieste di riconoscimento al CONI erano due. Una da parte della FIDS, l'altro dalla FIBS (Federazione Ballo Sportivo), un'aggregazione di associazioni operanti perlopi\u00f9 nell'ambito delle discipline freestyle, jazz ed a squadre, aventi come referenti internazionali la IDO (International Dance Organization) e la WRRC (World Rock'n'Roll Confederation).\nTuttavia, ai sensi dell'art. 21, 2\u00b0 co., il CONI \"riconosce una sola Federazione Sportiva Nazionale per ciascuno sport. Nel caso di concorso tra domande provenienti da pi\u00f9 soggetti, il Consiglio Nazionale del CONI invita le parti interessate a costituire un soggetto federativo comune. Ove non si addivenga ad un accordo esso promuove un'intesa volta alla costituzione di un unico soggetto federativo. Ove non si addivenga all'intesa il CN del CONI pu\u00f2 riconoscere la Federazione composta dai soli soggetti che vi hanno aderito\".\nDopo vari e difficili tentativi di addivenire ad un'unica realt\u00e0 federativa, solo l'imminente riconoscimento fece s\u00ec che le motivazioni dell'unificazione prevalessero su quelle per rimanere separati.\nIl 26 febbraio 1996, al CONI, i presidente di FIDS e di FIBS firmarono il protocollo d'intesa con il quale si sanc\u00ec il ritiro della richiesta di riconoscimento della FIBS e, quindi, la definitiva \"nascita\" dell'unica federazione nazionale rappresentante la danza sportiva sotto l'egida del CONI: la Federazione Italiana Danza Sportiva.\nIl 28 febbraio 1997, la Giunta Esecutiva del Coni, con delibera n. 919, comunicava il riconoscimento della nuova Federazione quale \"Disciplina Associata\".\nIl 27 dicembre 1998, dopo una serie di contrasti interni, si arriva alle elezioni del primo Consiglio Federale, ma la modalit\u00e0 con cui vennero gestite le elezioni fu impugnata da alcune Associazioni escluse dal voto ed il Tribunale di Roma invalid\u00f2 l'intera operazione. Tale decisione fece s\u00ec che il primo vero amministratore della FIDS fosse un commissario straordinario nominato dal CONI nella persona di Novella Calligaris. Dopo un anno e mezzo di gestione, il commissario lasci\u00f2 alla danza sportiva una federazione strutturata in maniera omologa con le altre federazioni sportive del CONI.\nIl 21 gennaio 2001, terminato il periodo di commissariamento, furono celebrate le prime legittime elezioni per il nuovo Consiglio Federale. In quella data la FIDS aveva 22.750 tesserati, non aveva Comitati Regionali, n\u00e9 una struttura periferica funzionale.\nVenne eletto Presidente Ferruccio Galvagno. In consiglio federale furono votati per la componente delle associazioni: Sergio Rotaris - vicepresidente vicario (Friuli), Sergio Tecchio - secondo vicepresidente (Piemonte), Maria Grazia Rossetti - terzo vicepresidente (Toscana), Antonio Contessa (Lombardia), Ivo Cabiddu (Sardegna), Giorgio Lovino e Giampaolo Bonesso (Veneto), Mario Leli (Lazio), Nicola Iannaco (Campania), Giovanni Costantino (Sicilia). In rappresentanza degli atleti: Domizio Giovannini (Trentino-Alto Adige), Aldo Roncali (Lombardia), Melania Massa (Sardegna), Carla Federici (Lazio), mentre Paolo Cianfoni (Lazio) ed Italo Menolascino (Lazio) furono eletti in rappresentanza dei tecnici.\nIn poco pi\u00f9 di un mese vennero convocate le Assemblee Regionali, eletti gli organi territoriali e fu fatta ripartire l'attivit\u00e0 sportiva. Era stata finalmente creata la struttura tipica delle Federazioni Sportive Nazionali.\nIl 19 dicembre 2004 \u00e8 stata celebrata l'elezione del nuovo quadriennio olimpico che ha visto la politica del presidente Ferruccio Galvagno molto apprezzata, tanto da determinare la sua rielezione con il 95% dei voti.\nCon Ferruccio Galvagno sono stati eletti: Sergio Rotaris (Friuli), Michele Barbone (Puglia), Giampaolo Bonesso (Veneto), Ivo Cabiddu (Sardegna), Antonio Contessa (Lombardia), Giovanni Costantino (Sicilia), Giorgio Lovino (Veneto), Maria Grazia Rossetti (Toscana), Sergio Tecchio (Piemonte), Guillermo Venosa (Campania), Emanuele Actis Grosso (Piemonte), Alessandra Valeri (Lazio), Giuseppe Colautti (Lazio), Roberta De Angelis (Lazio), Aldo Roncali (Lombardia), Adriana Villani (Sicilia).\nLa FIDS ha quindi lavorato alacremente, riuscendo ad ottenere grandi risultati in ambito internazionale e a crescere con la sua base. Nel giro di pochi anni, la Federazione ha infatti ottenuto un aumento di iscritti esponenziale, arrivando nel 2005 ad oltre 100.000 tesserati, 2.000 societ\u00e0 e 4.000 tecnici.\nL'attivit\u00e0 \u00e8 stata portata avanti dai Comitati Regionali e Provinciali, ottenendo ottimi risultati anche nell'inserimento della disciplina della Danza sportiva all'interno del mondo scolastico e nell'attivit\u00e0 con i disabili, in seguito ad un protocollo d'intesa firmato con il CIP che ha dato alla Federazione la possibilit\u00e0 di organizzare nel 2007 i primi Campionati Italiani di Danza Sportiva per atleti in carrozzina.\nIl 26 giugno 2007, il lavoro svolto dalla FIDS \u00e8 stato infine premiato dal CONI, che ha votato all'unanimit\u00e0 l'ingresso della Federazione Italiana Danza Sportiva nel novero delle Federazioni Sportive Nazionali.\nL'atteso riconoscimento \u00e8 stato festeggiato dagli atleti in gara ai Campionati Italiani di Danza sportiva che si sono svolti a Bologna la settimana successiva al riconoscimento, dove sono andati in pista nei 10 giorni di competizione oltre 31.000 atleti ed un totale di 80.000 presenze (tra atleti, tecnici, giudici di gara, accompagnatori e pubblico pagante). Per la prima volta la FIDS ha messo in palio in un'unica manifestazione i titoli italiani di tutte le discipline della danza sportiva.\nIl 21 dicembre 2008 \u00e8 stata celebrata l'elezione del nuovo quadriennio olimpico che ha visto il Presidente Federale uscente, Ferruccio Galvagno, vincente per il terzo mandato con il 92% dei voti. Con Ferruccio Galvagno sono stati eletti: Sergio Rotaris (Friuli Venezia Giulia), Michele Barbone (Puglia), Giampaolo Bonesso (Veneto), Carlo Acanfora (Piemonte), Enzo Resciniti (Lazio), Massimo Impellizzeri (Emilia Romagna), Andrea Sciotto (Sicilia), Nicola Cuocci (Puglia), Annamaria Ciccone (Campania), Alessandra Valeri (Lazio).\nL\u20198 febbraio 2011 la Giunta Nazionale del CONI commissaria la FIDS nominando Luca Pancalli, Vice Presidente Nazionale CONI, quale commissario straordinario.\nIl 14 luglio 2012, dopo 17 mesi di commissariamento, si svolge l\u2019Assemblea Straordinaria Elettiva Nazionale e Roma dove la parola viene nuovamente data agli elettori perch\u00e9 democraticamente venga rieletto il \u201cgoverno\u201d della danza sportiva. Viene eletto Presidente Nazionale Christian Zamblera. Sono stati eletti come Consiglieri Federali: Sergio Rotaris (Friuli Venezia Giulia), Mauro Magnelli (Calabria), Renzo Maoggi (Toscana), Giovanna Ancora Niglio (Campania), Carlo Acanfora (Piemonte), Fernando Tiberio (Abruzzo), Mirko De Bona (Veneto).\nPer la componente atleti sono stati eletti: Laura Lunetta (Lazio) e Michelangelo Buonarrivo (Liguria); mentre per la componente tecnici Michele Lauletta (Basilicata).\nEletto Presidente del Collegio dei Revisori dei Conti Marco Falaschi.\nIl 15 dicembre 2016 Michele Barbone \u00e8 stato proclamato a Roma Presidente della FIDS per il quadriennio 2017-20.\nL'elezione \u00e8 seguita al periodo di Commissariamento imposto dal CONI, dopo l' annullamento del voto per acclamazione a Giovanni Costantino espresso dall'Assemblea Elettiva del 22 ottobre 2016.\nSono stati eletti come Consiglieri Federali: Edilio Pagano (Liguria), Michele Lauletta (Basilicata), Ivo Cabiddu (Sardegna), Davide Capello (Piemonte), Mirko De Bona (Veneto). Rocco Lo Bianco (Sicilia), Fernando Tiberio (Abruzzo).\nPer la componente atleti sono stati eletti: Michelangelo Buonarrivo (Liguria) e Monica Crocetta (Lazio); mentre per la componente tecnici Piercarlo Pilani (Emilia Romagna).\nEletto Presidente del Collegio dei Revisori dei Conti Giacomo Spiller (Piemonte)."}
{"id": "1621404", "revid": "339392", "url": "https://it.wikipedia.org/wiki?curid=1621404", "title": "Nikolai Krylenko", "text": ""}
{"id": "1621407", "revid": "4239", "url": "https://it.wikipedia.org/wiki?curid=1621407", "title": "BMW M41", "text": "Il BMW M41 \u00e8 il nome con cui viene indicato una gamma di motori diesel prodotti dal 1994 al 2000 dalla casa automobilistica tedesca BMW.\nDescrizione.\nQuesto motore era un 4 cilindri in linea, che nella seconda met\u00e0 degli anni novanta and\u00f2 ad equipaggiare la BMW 318tds E36, nelle versioni berlina, station wagon e Compact. Derivato direttamente dall'unit\u00e0 M51, opportunamente privata di 2 cilindri, le sue misure di alesaggio e corsa erano di 80x82,8 mm, per una cilindrata complessiva di 1665 cm\u00b3. Si trattava quindi di un'unit\u00e0 da 1.7 litri, che condivideva il 56% della componentistica con la gi\u00e0 citata unit\u00e0 \"M51\" da 2.5 litri.\nAlimentato ad iniezione indiretta, disponeva di un albero a camme in testa e di due valvole per cilindro. Grazie alla sovralimentazione mediante turbocompressore (corredato di intercooler), la potenza massima era di 90 CV a 4400 giri/min, con un picco di coppia motrice pari a 190 Nm a 2000 giri/min. Fu affiancato ed in seguito sostituito dal gruppo di motori M47."}
{"id": "1621408", "revid": "1776051", "url": "https://it.wikipedia.org/wiki?curid=1621408", "title": "Predator in Disguise", "text": "Predator in Disguise \u00e8 il terzo album dei Praying Mantis pubblicato nel 1991."}
{"id": "1621409", "revid": "50869", "url": "https://it.wikipedia.org/wiki?curid=1621409", "title": "Club Treemme", "text": ""}
{"id": "1621411", "revid": "767487", "url": "https://it.wikipedia.org/wiki?curid=1621411", "title": "Dragoslav Stepanovi\u0107", "text": "Carriera.\nGiocatore.\nDebutta da professionista nel 1966 con l'OFK Belgrado, a cui lega il proprio nome per sette stagioni, disputando ben 201 incontri. All'inizio della stagione 1973-1974, si trasferisce alla .\nNel gennaio del 1977 si trasferisce in Germania, all'Eintracht Francoforte, dove rimane per due stagioni, prima di scendere in \"Zweite Bundesliga\" nelle file del Wormatia Worms, dove milita per una stagione e mezza.\nAll'inizio della stagione 1979-1980, difatti, si trasferisce in Inghilterra, al .\nDopo due stagioni, rientra al Wormatia Worms dove chiude la carriera.\nAllenatore.\nGirovago del pallone, ha allenato, con alterne fortune, in Germania, all'FSV Francoforte, al Rot-Weiss Francoforte, all'Eintracht Trier, all'Eintracht Francoforte, al , al VfB Lipsia, al Stuttgarter Kickers, ai Kickers Offenbach, al Rot-Wei\u00df Oberhausen; in Spagna, all'Athletic Bilbao; in Grecia, all'; in Cina, al Changsha Ginde; in Egitto, all'Al-Zamalek.\nAll'inizio della stagione 2007-2008, ritorna in Serbia, alla guida del \u010cukari\u010dki Stankom dove rimane per una stagione e mezza.\nNel 2009 allena il Vojvodina."}
{"id": "1621412", "revid": "287204", "url": "https://it.wikipedia.org/wiki?curid=1621412", "title": "Dragoslav Stepanovic", "text": ""}
{"id": "1621413", "revid": "124441106", "url": "https://it.wikipedia.org/wiki?curid=1621413", "title": "Associazione Calcio Fiorentina 1998-1999", "text": "Questa voce raccoglie le informazioni riguardanti lAssociazione Calcio Fiorentina nelle competizioni ufficiali della stagione 1998-1999.\nStagione.\nL'estate 1998 segn\u00f2 una rivoluzione in casa fiorentina, con l'ingaggio di Trapattoni dopo i successi raccolti alla guida del Bayern Monaco. Ad arricchire la rosa giunse il difensore \u0158epka, mentre Morfeo venne ceduto al Milan. In attacco furono invece confermati Batistuta ed Edmundo, con l'argentino che alla terza giornata di campionato sigl\u00f2 una decisiva tripletta sul campo dei rossoneri.\nIssatasi al comando una settimana pi\u00f9 tardi, la squadra perse temporaneamente il primato a favore della Juventus: in Coppa UEFA fu invece eliminata dal Grasshopphers per le intemperanze dei tifosi locali, che nella gara di ritorno (disputata a Salerno) lanciarono una bomba-carta sul terreno di gioco ferendo il quarto uomo. Dopo l'individuazione dei responsabili, l'UEFA inflisse ai viola la sconfitta a tavolino per 3-0 che determin\u00f2 l'uscita dalla competizione. La Fiorentina pot\u00e9 comunque consolarsi col recupero della vetta in campionato, consolidata nelle settimane a venire. Il 17 gennaio 1999, a conclusione della fase d'andata, i toscani incamerarono il titolo di met\u00e0 stagione.\nNel mese di febbraio la compagine gigliata accus\u00f2 un calo, del quale trasse giovamento la Lazio che super\u00f2 i viola al comando. La corsa per il titolo si circoscrisse quindi ai biancocelesti ed al rigenerato Milan di Zaccheroni, con i toscani che ripiegarono sulla Coppa Italia: approdati alla finale dopo aver eliminato Padova, Lecce, Atalanta e Bologna, si arresero per\u00f2 al Parma di Malesani per il maggior numero di gol sub\u00ecti fuori casa. Gli stessi ducali concorsero \u2014 sul fronte del campionato \u2014 con la Fiorentina per l'accesso alla Champions League: dal canto viola, il pareggio casalingo contro la Lazio della penultima giornata consent\u00ec ai rossoneri di compiere il sorpasso in classifica. Una settimana dopo, tocc\u00f2 ai romani sconfiggere il Parma: un 1-1 a Cagliari valse il punto di margine sugli emiliani, con il terzo posto finale e l'ammissione ai preliminari del torneo.\nMaglie e sponsor.\nLo sponsor tecnico per la stagione 1998-1999 fu Fila, mentre lo sponsor ufficiale fu Nintendo.\nPiccole modifiche per la divisa viola rispetto alla stagione precedente: al posto della fantasia gialla lungo le braccia, fu introdotta una banda bianca. Simile \"template\" venne adottato anche per la seconda divisa, da tradizione a tinte inverse, e per la terza, un completo rosso con dettagli bianchi.\nOrganigramma societario.\nArea direttiva\nArea organizzativa\nArea comunicazione\nArea marketing\nArea tecnica"}
{"id": "1621414", "revid": "88740", "url": "https://it.wikipedia.org/wiki?curid=1621414", "title": "Caixa Catalunya", "text": "La Caixa Catalunya (nome completo Caixa d'Estalvis de Catalunya, cio\u00e8 \"Cassa di Risparmio di Catalogna\") \u00e8 stata una cassa di risparmio della Spagna, la seconda entit\u00e0 finanziaria della Catalogna e la prima fra quelle di propriet\u00e0 parzialmente pubblica.\nStoria.\nFu fondata il 26 ottobre 1926 sotto il nome spagnolo di \"Caja de Ahorros Provincial de la Diputaci\u00f3n de Barcelona\" (\"Cassa di Risparmio Provinciale della Deputazione di Barcellona\"). Con la Seconda repubblica spagnola e con la restaurazione della Generalitat, pass\u00f2 a chiamarsi \"Caja de Ahorros de la Generalitat de Catalunya\" (\"Cassa di Risparmio della Generalitat di Catalogna\") e l'allora presidente della Generalitat, Francesc Maci\u00e0, divent\u00f2 il nuovo presidente.\nIl 1\u00ba luglio 2010 si fuse con Caixa Tarragona e Caixa Manresa, adottando il nome di CatalunyaCaixa. Il 30 settembre 2011, CatalunyaCaixa fu nazionalizzata dallo Stato spagnolo per mezzo del \"Fondo de reestructuraci\u00f3n ordenada bancaria\" (\"Fondo di ristrutturazione ordinata bancaria\", FROB).. Oggi CatalunyaCaixa continua ad usare il marchio Caixa Catalunya."}
{"id": "1621417", "revid": "1776051", "url": "https://it.wikipedia.org/wiki?curid=1621417", "title": "A Cry for the New World", "text": "A Cry for the New World \u00e8 il quarto album dei Praying Mantis pubblicato nel 1993."}
{"id": "1621419", "revid": "933835", "url": "https://it.wikipedia.org/wiki?curid=1621419", "title": "Bernard Tapie", "text": "Biografia.\nNato a Parigi, figlio di Jean-Baptiste Tapie, operaio metalmeccanico, nato a sua volta in una modesta famiglia contadina, e Raymonde Nodot (morta nel 2013), assistente infermieristica. Suo nonno, ferroviere, si era stabilito nel 1923 con la sua famiglia a Blanc-Mesnil, nella periferia nord di Parigi.\nDopo aver conseguito il diploma di tecnico elettronico, ha svolto il servizio militare nel 93\u00b0 reggimento di fanteria a Camp de Frileuse, nel dipartimento degli Yvelines. Ha provato una carriera nel cinema e nel teatro sotto il nome di Bernard Pascal, poi una carriera come cantante sotto il nome di Bernard Tapy, senza successo. Si \u00e8 cimentato in Formula 3, ma ha rinunciato dopo un incidente che lo ha lasciato in coma per tre giorni e poi ha trovato la sua strada nel mondo degli affari.\nPolitica.\nIscritto al Partito Socialista di Francia, \u00e8 stato Deputato dal 1993 al 1996 e Ministro delle citt\u00e0 durante la presidenza di Fran\u00e7ois Mitterrand (1992-1993). \u00c8 stato anche consigliere regionale in Provenza-Alpi-Costa Azzurra e promotore di una nuova formazione politica, \"\u00c9nergie Radicale\", capace di ottenere il 12,03% alle Elezioni europee del 1994 con 13 eletti, ma sciolta dopo pochi mesi.\nAlle elezioni presidenziali del 2007 dichiar\u00f2 di votare Nicolas Sarkozy, in quanto non condivideva il programma della candidata socialista S\u00e9gol\u00e8ne Royal.\nSport.\nA livello sportivo \u00e8 ricordato, oltre che per la fondazione della squadra ciclistica La Vie Claire, per i suoi trascorsi all'Olympique Marsiglia dal 1986 al 1994, quando rese il club calcistico cittadino uno dei pi\u00f9 affermati sia a livello nazionale che in ambito europeo. Durante la sua gestione il club vinse quattro scudetti consecutivi dal 1989 al 1992, una Coppa di Francia nel 1989 e una Coppa dei Campioni nel 1993, dopo essere stato finalista nel 1991.\nHa scoperto i grandi nomi del calcio francese e mondiale, come Jean-Pierre Papin, Pallone d'oro 1991, Abedi Pel\u00e9, Pallone d'oro africano nel 1991, 1992 e 1993, Didier Deschamps, Marcel Desailly, Fabien Barthez, Jocelyn Angloma, Franck Sauz\u00e9e, Enzo Francescoli e Chris Waddle.\nNel 1994 venne coinvolto nell'Affaire VA-OM, una vicenda di corruzione avvenuta l'anno precedente, in cui emerse che alcuni giocatori del Valenciennes erano stati corrotti da alcuni tesserati marsigliesi perch\u00e9 perdessero una gara di campionato in cambio di soldi, in modo che i giocatori del Marsiglia risparmiassero energie in vista della finale europea contro il Milan.\nTapie venne squalificato dalla FFF nel 1994 e, a livello penale, venne condannato a due anni di prigione nel 1995, scontati nel 1997 con otto mesi di detenzione in isolamento. Successivamente torn\u00f2 all'OM come direttore sportivo tra il 2001 e il 2002.\nCinema.\nNel 1996 esordisce da attore nel film \"Uomini e donne, istruzioni per l'uso\" e dal 2003 al 2008 \u00e8 stato protagonista della serie TV \"Il commissario Valence\".\nNel 2001 venne girato un film-documentario sulla sua persona, inerente alla sua irresistibile ascesa ma anche alla sua rumorosa caduta, intitolato \"Who Is Bernard Tapie?\" e diretto dalla regista statunitense Marina Zenovich.\nHa recitato anche a livello teatrale tra il 2000 e il 2008 con l'adattamento del film \"Qualcuno vol\u00f2 sul nido del cuculo\" (2000) e con gli spettacoli \"Un beau salaud\" (2005), \"Oscar\" (2008).\nMorte.\nTapie \u00e8 venuto a mancare la mattina del 3 ottobre 2021 dopo aver lottato per quattro anni contro un cancro allo stomaco e uno all'esofago.\nVita privata.\nBernard Tapie ha sposato nel 1964 Mich\u00e8le Layec con la quale ha avuto una figlia Nathalie e un figlio St\u00e9phane, animatore, produttore e attore. In seconde nozze, si \u00e8 unito il 23 maggio 1987 a Corf\u00f9 (Grecia) a Dominique Mialet-Damianos, di origine greca, con la quale ha avuto una figlia, Sophie, cantante e attrice, e un figlio, Laurent. Acquist\u00f2 l'H\u00f4tel de Cavoye al 52 di rue des Saints-P\u00e8res, a Parigi, dove visse con la sua famiglia. Suo fratello minore, Jean-Claude, ex presidente del club di pallamano OM-Vitrolles (1991-1996), \u00e8 Presidente e CEO di Massilia International.\nBernard Tapie ha battuto un record: quello della traversata del Nord Atlantico in monoscafo nel 1988 a bordo della Phoc\u00e9a come armatore.\nVicende giudiziarie e condanne.\nBernard Tapie ha avuto diverse condanne penali nel corso degli anni:\nNel 2010 \u00e8 risultato assolto, dopo un processo di circa vent'anni, dalle accuse di bancarotta nell'inchiesta sul crac finanziario delle sue holding."}
{"id": "1621421", "revid": "548764", "url": "https://it.wikipedia.org/wiki?curid=1621421", "title": "Seconda Fondazione (organizzazione)", "text": "Nell'universo del ciclo della Fondazione di Isaac Asimov, la Seconda Fondazione \u00e8 un'organizzazione creata da Hari Seldon con lo scopo di controllare lo sviluppo del piano Seldon e di correggerne eventuali deviazioni.\nStoria.\nLa Seconda Fondazione fu ideata da Yugo Amaryl durante lo sviluppo del piano Seldon compiuto da lui e da Hari Seldon. L'idea originaria prevedeva di creare una sorta di Prima Fondazione \"di riserva\", nel caso lo sviluppo del piano avesse subito qualche interruzione.\nHari Seldon fece sua e modific\u00f2 questa idea, creando una Fondazione che potesse controllare ed eventualmente modificare il piano; inoltre decise che sarebbe stata composta di \"mentalici\", uomini capaci di percepire ed influenzare le emozioni altrui. I primi membri di questa Fondazione furono Wanda Seldon, la nipote di Seldon, e Stettin Palver.\nLa Seconda Fondazione si stabil\u00ec nella Biblioteca Imperiale di Trantor, nella completa segretezza: nel primo secolo dell'era della Fondazione, gli unici accenni ad essa erano presenti nei messaggi olografici registrati da Hari Seldon e proiettati a Terminus, sede della Prima Fondazione, durante le crisi Seldon: in questi messaggi la sede della Seconda Fondazione era indicata cripticamente come \"Star's end\" (Fine di Stella).\nLa Seconda Fondazione rimase nascosta fino all'avvento del Mulo, il quale, dopo aver sconfitto la Prima Fondazione ed aver bruscamente interrotto il cammino del piano Seldon, convinto che fosse l'unico ostacolo che non gli permettesse di conquistare la Galassia, la cerc\u00f2 invano per cinque anni attraverso Han Prichter; tuttavia fu infine attirato su Rossem, dove la sua mente fu modificata dal Primo Oratore.\nIn seguito, la Seconda Fondazione fu cercata dagli uomini della Prima Fondazione; tale interesse rischiava tuttavia di distruggere definitivamente il piano Seldon. Per questo gli uomini della Seconda Fondazione (guidati dal Primo Oratore Preem Palver) concepirono un complesso piano per cui la Prima Fondazione doveva contemporaneamente sconfiggere un nemico esterno (Stettin di Kalgan) e avere l'impressione di distruggere la Seconda Fondazione, che dovevano credere trovarsi sul loro stesso pianeta, Terminus.\nDopo questi eventi cominci\u00f2 quella chiamata \"eta d'Oro\" della Seconda Fondazione, in cui il piano Seldon era nuovamente in corso e non c'era nessuna minaccia evidente.\nOrganizzazione.\nLa Tavola degli Oratori.\nLa Seconda Fondazione \u00e8 guidata dalla Tavola degli Oratori, composta da dodici membri, uno dei quali porta il nome di Primo Oratore. Nella prima parte di L'altra faccia della spirale \u00e8 nominato anche un Quinto Oratore; tuttavia nelle opere seguenti (la seconda parte del romanzo e L'orlo della Fondazione) non c'\u00e8 traccia di una simile numerazione.\nL'abilit\u00e0 e la conoscenza della psicostoria non sono sufficienti per diventare Oratori, ma \u00e8 necessaria anche l'abilit\u00e0 di parlare del piano Seldon senza matematica; inoltre deve \"sentire un amore profondo per il Progetto e per il suo fine\". Il processo per diventare Oratori \u00e8 un lungo esame, descritto in L'altra faccia della spirale.\nOtto oratori compreso il Primo Oratore, oppure dieci senza di lui possono mettere sotto accusa un Oratore; in tali casi l'udienza del processo si tiene il prima possibile. Se l'Oratore \u00e8 condannato, perde il proprio posto nella Tavola ma conserva il titolo. L'incriminazione di un Oratore \u00e8 estremamente rara.\nAltri membri.\nLa maggior parte dei membri della Seconda Fondazione vive e lavora su Trantor; alcuni dei suoi agenti lavorano invece nel resto della Galassia, in vari ruoli; due tra questi sono gli Osservatori e gli Operatori. Entrambi hanno capacit\u00e0 mentaliche, ma molto meno sviluppate di coloro che lavorano su Trantor. Grazie a tali capacit\u00e0 ottengono spesso ruoli di prestigio all'esterno della Seconda Fondazione. Questi membri provengono da tutti i mondi della Galassia eccetto Terminus; vengono reclutati da altri agenti della Seconda Fondazione.\nOgni Osservatore ha contatti soltanto con il suo superiore diretto, ma non con altri Osservatori; inoltre non hanno l'autorizzazione ad alterare le menti altrui.\nMunn Li Compor era un Osservatore.\nIl processo per diventare Oratori.\nIl processo per diventare Oratori \u00e8 descritto nel dettaglio nella seconda parte di L'altra faccia della spirale.\nIl candidato deve proporre un cambiamento al piano Seldon, il quale viene controllato separatamente da cinque comitati; due anni dopo il contributo viene di nuovo controllato con grande rigore, e se il contributo \u00e8 valido viene aggiunto al piano.\nIl Primo Oratore.\nFormalmente il Primo Oratore ha solamente il diritto di prendere per primo la parola; tuttavia egli \u00e8 in pratica il membro pi\u00f9 influente della Tavola e l'uomo pi\u00f9 potente della Seconda Fondazione. Nei primi 498 anni del piano Seldon si sono succeduti venticinque Primi Oratori, il primo dei quali \u00e8 considerato essere Seldon, sebbene egli non abbia mai formalmente fatto parte della Seconda Fondazione.\nIl Primo Oratore viene nominato direttamente dal proprio predecessore; prima di Stor Gendibal, nessuno era riuscito ad arrivare a questa carica prima dei quarant'anni."}
{"id": "1621428", "revid": "1776051", "url": "https://it.wikipedia.org/wiki?curid=1621428", "title": "To the Power of Ten", "text": "To the Power of Ten \u00e8 il quinto album dei Praying Mantis pubblicato nel 1995."}
{"id": "1621429", "revid": "73843", "url": "https://it.wikipedia.org/wiki?curid=1621429", "title": "Ruota a gola", "text": "Una ruota a gola (\"scanalata\") \u00e8 una ruota con uno o entrambi i bordi sporgenti in modo da formare una guida o un solco (\"gola\") per farla scorrere lungo un tracciato predisposto (ad esempio un binario) o per farvi scorrere un cavo, una fune o una cinghia. Tipicamente, sono ruote a gola quelle delle carrucole. E lo scopo delle ruote a gola \u00e8 normalmente quello di impedire lo \"scarrucolamento\", ossia la perdita del contatto tra ruota e cavo. Ruote a gola sono anche usate, ad esempio, all'estremit\u00e0 dei trolley per consentire di mantenere il contatto di tram e filobus coi fili di alimentazione."}
{"id": "1621431", "revid": "2037193", "url": "https://it.wikipedia.org/wiki?curid=1621431", "title": "Convento dei Cappuccini (Gela)", "text": "Il convento dei Cappuccini \u00e8 un complesso religioso situato a Gela, in provincia di Caltanissetta. \nStoria.\nI frati Cappuccini, giunti nella citt\u00e0 di Gela nel 1571, occuparono l'antico complesso (XIII sec.), in parte cadente, che fino al 1481 era stato abitato dai frati Minori Conventuali.|\nNel 1730 sotto la chiesa venne realizzata una cripta, per la sepoltura dei frati.\nCon la soppressione degli ordini religiosi, del 1866, l'intero complesso venne espropriato e il convento destinato ad usi civici (lazzaretto, ospedale, ricovero per trovatelli).\nNel 1935 la chiesa, inizialmente dedicata a \"Santa Maria degli Angeli\", venne restaurata, ampliata (con l'aggiunta della navata di sinistra) e consacrata a \"San Francesco\" e alla \"Madonna delle Grazie\"; per poi subire, nel 1944, ulteriori interventi edili, che videro il rifacimento della facciata in stile neogotico, l'eliminazione del portale trecentesco e l'aggiunta di due torri con cuspidi.\nNegli anni cinquanta il convento venne demolito e fu costruita una nuova e pi\u00f9 capiente struttura destinata ad ospitare il seminario minore.\nNel 1962 la chiesa venne dotata di una terza navata (quella di destra) e nel 1966 fu eretta parrocchia col titolo di \"Madonna delle Grazie\".\nIl 2 luglio ricorre la festivit\u00e0 della \"Madonna delle Grazie\", con la solenne processione e la benedizione dei bambini.\nDescrizione.\nLa chiesa in stile neogotico, nella navata centrale (che ne costituisce il nucleo originario) \u00e8 sovrastata da un pregiato soffitto ligneo con capriate; sono inoltre presenti. il coro e quattro grandi finestre con vetri istoriati.\nDi particolare bellezza il polittico dell'altare maggiore, composto da cinque dipinti: al centro la pala d'altare raffigurante la \"Madonna degli Angeli con San Francesco e Sant'Antonio\" (1612), attribuita al pittore Filippo Paladini; ai lati due tele con \"Santa Apollonia\", a sinistra e \"Santa Cecilia\", a destra; al di sotto, in appendice, due piccoli dipinti raffiguranti \"San Venanzio\" e \"San Vito\"; tutte opere del pittore gelese Calogero Avvocato, datate 1720.\nLe tele sono incastonate in un prezioso apparato ligneo, finemente intarsiato, opera realizzata, nel 1722, dai frati Umile da Mazzarino e Giuseppe e Rosario da Lentini.\nDietro la tela centrale del polittico, che scorre attraverso una guida, vi \u00e8 una nicchia con la statua lignea della \"Madonna delle Grazie\" (1813).\nDi pregio la custodia in legno scuro, risalente al 1691, opera dei frati ebanisti Girolamo e Innocenzo da Malta.\nIn corrispondenza del transetto si trova l\u2019altare della \"Madonna degli ammalati\", raffigurata dal settecentesco dipinto su tavola, proveniente dal convento dei cappuccini di Agira e nel lato opposto troviamo un \"Crocifisso\" in legno del XVII secolo.\nMeritano, ancora, di essere menzionate: una statua lignea di \"San Francesco d'Assisi\", realizzata a Napoli nel 1772; una tela raffigurante \"San Bernardo da Corleone\"; due dipinti su tavola, raffiguranti \"San Fedele da Sigmaringa\" e \"San Serafino da Montegranaro\".\nLa chiesa, inoltre, \u00e8 arricchita, nelle navate laterali, da quattordici finestre con vetri istoriati, raffiguranti le tappe della Via Crucis."}
{"id": "1621438", "revid": "125671770", "url": "https://it.wikipedia.org/wiki?curid=1621438", "title": "Giovanni Re", "text": "Carriera.\nPrelevato giovanissimo dalla , milita nelle formazioni giovanili della societ\u00e0 blucerchiata vincendo il Torneo di Viareggio nel 1977 giocando da ala. Aggregato alla prima squadra nella stagione 1976-1977 a causa di due infortuni non riesce ad esordire in campionato, cosa che accade l'anno successivo, quando per\u00f2 la Sampdoria milita in Serie B. Coi blucerchiati resta fino al 1979 disputando un campionato da titolare ed uno nel quale per un grave infortunio scende in campo solo 4 volte\nPassa quindi al Lecce, dove disputa forse le migliori stagioni della carriera mettendo a segno 9 reti in due stagioni. Nel 1981 passa alla appena retrocessa dalla Serie A, dove totalizza 36 presenze ottenendo la salvezza.\nScende quindi in Serie C1 al , con cui nel 1986, dopo una breve parentesi alla , ottiene la promozione in B. Resta fra i gialloblu anche nella stagione 1986-1987 realizzando le sue ultime 20 presenze fra i cadetti, quindi chiude la carriera agonistica al Chieti in Serie C2 nella stagione 1987-1988.\nChiude la carriera con 165 presenze e 13 reti in 6 campionati di Serie B, e il rimpianto di avere solo sfiorato, ripetutamente, la massima serie\nMentre \u00e8 stato allenatore della formazione Primavera-allievi nazionali della gli \u00e8 stata affidata per brevissimo tempo la gestione della prima squadra dopo gli esoneri di Menotti e l'anno successivo Spalletti. E rimasto per diversi stagioni nel settore tecnico dei blucerchiati esercitando in quasi tutte le categorie tra cui anche di coordinatore tecnico di tutta l'attivit\u00e0 di base del settore giovanile blucerchiato .Attualmente ricopre l'incarico di osservatore federale per le squadre nazionali giovanili oltre il ruolo di responsabile tecnico del centro federale territoriale di ALASSIO (SV)"}
{"id": "1621442", "revid": "237256", "url": "https://it.wikipedia.org/wiki?curid=1621442", "title": "Sergei Nikolaevich Lebedev", "text": ""}
{"id": "1621443", "revid": "1776051", "url": "https://it.wikipedia.org/wiki?curid=1621443", "title": "Forever in Time", "text": "Forever in Time \u00e8 il sesto album dei Praying Mantis, pubblicato nel 1998."}
{"id": "1621447", "revid": "121910031", "url": "https://it.wikipedia.org/wiki?curid=1621447", "title": "Sentinelle (Marvel Comics)", "text": "Le Sentinelle (\"Sentinels\") sono dei personaggi dei fumetti creati da Stan Lee (testi), Jack Kirby (testi e disegni) e Werner Roth (disegni), pubblicati dalla Marvel Comics. La loro prima apparizione \u00e8 stata in \"X-Men\" (prima serie) n. 14 (novembre 1965).\nSono dei robot giganteschi costruiti unicamente per combattere e annientare i mutanti.\nStoria.\nLe Sentinelle sono dei robot appositamente progettati per cacciare i mutanti. Vengono costruiti per la prima volta dall'antropologo Bolivar Trask in risposta all'ipotetica minaccia mutante. Sono presentati per la prima volta durante un dibattito scientifico e, poco dopo, si scontrano contro gli X-Men. I supereroi mutanti vengono sonoramente sconfitti e fatti prigionieri dai robot. Il leader dell'esercito robot, Master Mold, resosi conto dell'alto numero di mutanti presenti sulla faccia della Terra decide che l'unico modo per proteggere l'umanit\u00e0 dai mutanti \u00e8 sottometterla. Questo atteggiamento estremista provoca una crisi di coscienza in Bolivar Trask che, pur di impedire la realizzazione del piano di Master Mold distrugge il covo segreto delle Sentinelle dove lui stesso si trova sacrificando cos\u00ec la sua vita.\nSuccessivamente le Sentinelle vengono ricostruite da Larry Trask, il figlio dell'antropologo. Da questo punto in avanti le Sentinelle acquisteranno l'aspetto definitivo: robot enormi con i caratteristici colori rossi e blu. La nuova generazione di Sentinelle riesce a catturare quasi tutti i mutanti della terra, ma qualcosa va storto quando i robot si accorgono che lo stesso Larry Trask \u00e8 un mutante. La situazione appare disperata poich\u00e9 le Sentinelle decidono di sterminare tutti i mutanti. Solo l'intervento provvidenziale di Ciclope riesce ad sventare la minaccia: egli infatti convince i robot che sono le radiazioni solari la causa di tutte le mutazioni, e quindi il Sole il responsabile della nascita dei mutanti. Con questo inganno convince le Sentinelle a viaggiare verso il Sole e il calore estremo dell'astro le distrugger\u00e0 tutte.\nIn seguito a questi avvenimenti le Sentinelle vengono ricostruite da Steve Lang, uno scienziato in contatto col governo statunitense, con lo scopo di catturare gli X-Men e studiarne la fisiologia. Scoprendo la vera causa dei suoi studi (l'annientamento totale dei mutanti) il governo sospende il progetto, ma ormai Steve Lang ha gi\u00e0 costruito un numero molto alto di robot. Egli ha progettato anche un particolare tipo di robot, le Sentinelle X capaci di riprodurre le fattezze e (in piccola parte) i poteri dei cinque X-Men originali. Tuttavia i piani di Lang vengono smantellati dagli X-Men che riescono a distruggere tutte le Sentinelle (fu in questa occasione che Jean Grey viene posseduta dall'entit\u00e0 Fenice).\nPer lungo tempo non si sente pi\u00f9 parlare delle Sentinelle sin quando lo stesso governo statunitense, sotto la spinta decisiva del Senatore Kelly, d\u00e0 il via al Progetto Rinascita. Questo \u00e8 un articolato piano che prevede lo studio e la lotta del genere mutante. Viene dato incarico a Sebastian Shaw di costruire nuove Sentinelle, senza sapere che lo stesso Shaw \u00e8 un mutante, leader del famigerato Club Infernale.\nDa questo punto in avanti le Sentinelle smettono di essere degli strumenti del malvagio di turno e diventano dei veri e propri agenti del governo utilizzate poi in moltissime occasioni. Tra le imprese di questi nuovi robot ricordiamo le battaglie non solo contro gli X-Men, ma anche contro i Vendicatori, Magneto e i Nuovi Mutanti. Probabilmente l'azione pi\u00f9 clamorosa delle Sentinelle \u00e8 stato l'attacco contro l'isola di Genosha dove morirono circa sedici milioni di mutanti.\nPoteri e abilit\u00e0.\nLe Sentinelle sono robot dotati di forza, resistenza, velocit\u00e0 e (in alcuni casi) agilit\u00e0 straordinaria. Hanno inoltre la capacit\u00e0 di volare e di emettere raggi di vario tipo. Infatti col tempo vengono creati sempre nuovi tipi di Sentinelle con la caratteristica di emettere laser capaci di stordire, congelare, bruciare o addormentare. Sono dotate anche di intelligenza artificiale, sebbene abbiano un modo di ragionare molto diverso da quello umano (ne \u00e8 prova lo stratagemma col quale Ciclope riesce a distruggerle). Hanno tutte in dotazione uno speciale radar che consente (in maniera simile a Cerebro, il dispositivo del Professor X) di localizzare ed individuare i mutanti anche a lunghissima distanza. Caratteristica tipica delle Sentinelle, infine, \u00e8 quella di saper analizzare sul momento il nemico mutante affrontato e riuscire perci\u00f2 ad elaborare tattiche d'attacco specifiche.\nGenerazioni di Sentinelle.\nEsistono sette generazioni di Sentinelle di tipo classico.\nMark I.\nSono quelle create da Bolivar Trask; hanno resistenza, velocit\u00e0, forza e agilit\u00e0 straordinarie, possono emettere dei raggi laser e delle fiamme, hanno la capacit\u00e0 di volare. Queste sentinelle non parlano (a parte Master Mold) e hanno l'altezza di un essere umano alto. Vengono distrutte dallo stesso Bolivar Trask, che sacrifica la sua vita.\nMark II.\nVengono costruite da Larry Trask; oltre ai poteri della generazione Mark I acquisiscono una statura mastodontica, una rudimentale intelligenza artificiale e soprattutto la capacit\u00e0 di adattarsi ai poteri del mutante da catturare. Sono probabilmente la versione pi\u00f9 potente e riuscita delle Sentinelle e vengono sconfitte da Ciclope soltanto con l'astuzia.\nMark III.\nRealizzate da Steve Lang, oltre ai poteri delle versioni precedenti, assumono la capacit\u00e0 di emettere gas soporifero. Sono per\u00f2 di qualit\u00e0 scadente e vengono distrutte dagli X-Men.\nSentinelle X.\nSono le Sentinelle che replicano le fattezze e i poteri degli X-Men originali. Wolverine \u00e8 il primo ad accorgersi dell'inganno e le distrugge insieme agli altri membri della nuova formazione.\nMark IV.\nD'ora in avanti le Sentinelle verranno sempre costruite dalle industrie di Sebastian Shaw, su incarico del governo statunitense. Questa generazione, a parte i poteri delle generazioni precedenti, possiede dei cavi d'acciaio con i quali imbrigliare i mutanti. Vengono distrutte dagli X-Men.\nMark V.\nHanno un aspetto diverso dalle precedenti e possono emettere anche raggi congelanti. Vengono affrontate e sconfitte dai Nuovi Mutanti.\nMark VI.\nHanno la capacit\u00e0 di rendersi invisibili; vengono distrutte dai membri di Alpha Flight.\nMark VII.\nSono un prototipo sperimentale, mai entrato in funzione.\nAltre Sentinelle.\nOltre a queste Sentinelle vi sono anche altri tipi di robot sempre ricollegabili ad esse, questi sono:\nProgetto Nimrod.\nSono nate da una costola del Progetto Rinascita. Si tratta di robot costruiti in base ad un prototipo venuto dal futuro.\nPrime Sentinelle.\nSono in realt\u00e0 degli organismi solo parzialmente robotici. Si tratta infatti di innesti nanotecnologici nella mente di comuni esseri umani coi quali formano delle unit\u00e0 di combattimento. \u00c8 stato un avvenimento particolarmente disumano perch\u00e9 questi innesti venivano impiantati nel cervello di persone colpite da handicap che erano totalmente all'oscuro di tutto.\nSentinelle autonome.\nSono costruite di nascosto da un nuovo Master Mold, hanno un aspetto molto diverso dalle Sentinelle originarie. Non sono sotto alcun controllo governativo e vengono utilizzate da Cassandra Nova per distruggere Genosha.\nSquad O.N.E..\nDette anche Mark VIII, queste Sentinelle sono prodotte da Tony Stark e sono del tutto diverse da quelle precedenti. Infatti necessitano di un pilota umano per funzionare e soprattutto non devono pi\u00f9 distruggere, bens\u00ec proteggere i mutanti il cui numero si \u00e8 drasticamente ridotto dopo gli eventi di \"House of M\".\nAltre versioni.\nUltimate.\nNell'universo Ultimate, invece, le Sentinelle vengono usate dal governo degli Stati Uniti in risposta alle attivit\u00e0 di Magneto e della sua Confraternita dei mutanti malvagi. Si tratta di un utilizzo estremamente spregiudicato che d\u00e0 la caccia a tutti i mutanti, a prescindere dalle loro attivit\u00e0 o dalla loro et\u00e0. Uccideranno centinaia di mutanti in tutto il Paese e nella Terra Selvaggia, ma vengono poi riprogrammate dallo stesso Magneto. Causano gravissimi danni alla citt\u00e0 di Washington, ma alla fine vengono fermate dagli X-Men. Nella mini Ultimate War, Nick Fury fa sostituire i robot con 60 agenti S.H.I.E.L.D. totalmente umani ma dotati di armature tecnologiche, fatte di polimeri non conduttivi che Magneto non pu\u00f2 manipolare.\nGiorni di un futuro passato.\nNella saga \"Giorni di un futuro passato\" le Sentinelle hanno preso il controllo completo degli Stati Uniti sottomettendo o uccidendo tutti i mutanti conosciuti. La loro attivit\u00e0 \u00e8 pericolosissima per gli equilibri internazionali poich\u00e9 minacciano di estendere la loro caccia ai mutanti anche in altri stati.\nAltri media.\nSerie animate.\nLe Sentinelle appaiono anche nel cartone animato sugli X-Men e di ogni serie animate degli altri supereroi: \"L'Uomo Ragno e i suoi fantastici amici\", \"Insuperabili X-Men\", \"Spider-Man - L'Uomo Ragno\", ', \"Wolverine e gli X-Men\", \"Super Hero Squad Show\", \"X-Men\", \"Ultimate Spider-Man\" e ', sempre come robot che danno la caccia ai mutanti."}
{"id": "1621448", "revid": "1776051", "url": "https://it.wikipedia.org/wiki?curid=1621448", "title": "Nowhere to Hide (Praying Mantis)", "text": "Nowhere to Hide \u00e8 il settimo album dei Praying Mantis pubblicato nel 2000."}
{"id": "1621451", "revid": "237256", "url": "https://it.wikipedia.org/wiki?curid=1621451", "title": "Jurij Mikhailovi\u010d Lu\u017ekov", "text": ""}
{"id": "1621452", "revid": "139151", "url": "https://it.wikipedia.org/wiki?curid=1621452", "title": "Power player", "text": ""}
{"id": "1621457", "revid": "1776051", "url": "https://it.wikipedia.org/wiki?curid=1621457", "title": "The Journey Goes On", "text": "The Journey Goes On \u00e8 l'ottavo album dei Praying Mantis, pubblicato nel 2003."}
{"id": "1621467", "revid": "1776051", "url": "https://it.wikipedia.org/wiki?curid=1621467", "title": "The Best of Praying Mantis", "text": "The Best of Praying Mantis \u00e8 una raccolta di successi dei Praying Mantis pubblicata nel 2004."}
{"id": "1621470", "revid": "1005847", "url": "https://it.wikipedia.org/wiki?curid=1621470", "title": "Elezioni regionali in Lombardia del 2000", "text": "Le elezioni regionali italiane del 2000 in Lombardia si sono tenute il 16 aprile. Esse hanno visto la vittoria del presidente uscente Roberto Formigoni, sostenuto dalla Casa delle Libert\u00e0, che ha sconfitto il candidato del centro-sinistra, Mino Martinazzoli.\nSu 7.596.073 elettori hanno votato in 5.742.208 ovvero il 75,59%.\nRisultati.\nIl totale delle liste differisce dal totale del candidato a causa del voto disgiunto e di chi ha votato solo per il candidato senza preferire alcuna lista collegata."}
{"id": "1621473", "revid": "92723", "url": "https://it.wikipedia.org/wiki?curid=1621473", "title": "Trafaria", "text": "Trafaria \u00e8 una freguesia del Portogallo e una \"vila\" (frazione) del comune portoghese di Almada, con un'area di 5,83\u00a0km\u00b2 e 5.696 abitanti (2011).\nGeografia fisica.\nLa \"vila\" di Trafaria \u00e8 delimitata a nord dal fiume Tago, a est dalla citt\u00e0 di Caparica, a sud da quella di Costa de Caparica e ad ovest dall'Oceano Atlantico.\nIn localit\u00e0 \"Cova do Vapor\" si ha l'incontro fra il fiume e l'oceano.\nStoria.\nL'origine di Trafaria \u00e8 da ricercarsi in un piccolo agglomerato di pescatori, di cui \u00e8 impossibile conoscere una datazione certa.\nUn evento che segn\u00f2 profondamente la citt\u00e0 avvenne il 23 gennaio 1777: il Marchese di Pombal ordin\u00f2 di incendiare le capanne degli abitanti che avevano osato non rispondere all'ordine di reclutamento dello stesso marchese, potente ministro del re Giuseppe I del Portogallo.\nNel 1873 si stabil\u00ec nella localit\u00e0 Cova do Vapor la fabbrica di dinamite dell'ingegnere francese Combemale.\nL'8 maggio 1900 fu ufficialmente inaugurata la \"Sociedade Recreativa Musical Trafariense\".\nNel 1901 la regina Dona Amelia inaugur\u00f2 a Trafaria la prima colonia balneare del Portogallo.\nIl 7 ottobre 1926 venne ufficialmente istituita la freguesia di Trafaria.\nTrafaria fu elevata al rango di citt\u00e0 il 2 settembre 1985.\nNella frazione sono ancora numerosi i forti costruiti nei secoli passati a difesa dell'estuario del fiume Tago e quindi della capitale Lisbona.\nSociet\u00e0.\nIstituzioni, enti e associazioni.\nLe principali associazioni di Trafaria sono:\nIl \"Bugio\".\nSino alla fine del XIV secolo la facilit\u00e0 con cui flotte di origine straniera riuscivano ad oltrepassare l'estuario del fiume Tago costitu\u00ec un grave problema inerente alla sicurezza persino della propria capitale. L'assenza di fortificazioni nei due margini del fiume era un invito diretto ai predatori del mare, i quali, ovviamente, non risparmiavano incursioni e razzie.\nFu il re Giuseppe a prendere l'iniziativa per dotare il Tago di mezzi di difesa, compito nel quale si impegnarono successivamente i sovrani Giovanni II, Manuele I e Sebastiano.\nSecondo i dati disponibili, il primo \"Bugio\" (nome con il quale venne battezzata familiarmente la costruzione) venne costruito in un isolotto di sabbia, erigendo una palizzata in legno disposta in circolo, riempiendo il circolo com pietre e, finalmente, ponendo in cima alla palizzata un forte di legno.\nA quanto pare, tale costruzione non resistette molto tempo alle intemperie e all'instabilit\u00e0 dell'isolotto; il re Filippo I decise di ricostruire il forte, questa volta interamente in pietra, ma l'autore del progetto, Giovanni Vincenzo Casali, mor\u00ec nel 1593, prima che l'opera fosse completata ed i lavori furono interrotti.\nPoco tempo dopo il re Filippo I fece intervenire dall'Italia l'ingegnere Leonardo Torriani; questi riprogett\u00f2 e diresse l'opera di costruzione fino a che questa non fosse terminata.\nNel 1775 fu installato il faro, automatizzato nel 1981, e sul finire degli anni Novanta furono concluse le opere di consolidamento e restauro.\nIl Bugio, detto anche Torre di S. Lorenzo, \u00e8 classificato come monumento nazionale dal 1957 e, secondo una convenzione geografica, indica il punto in cui il Tago confluisce nell'Oceano Atlantico.\nEconomia.\nA Trafaria le principali attivit\u00e0 economiche sono i servizi, il commercio e soprattutto la pesca. Fra i vari tipi di pesca si distacca la raccolta delle vongole.\nArtigianato.\nSono prodotte miniature in legno e conchiglie lavorate. Di rilievo anche la pittura su vetro e la produzione di ceramica.\nGastronomia.\nIl piatto tipico di Trafaria \u00e8 la \"caldeirada de marisco\", zuppa di frutti di mare."}
{"id": "1621475", "revid": "599013", "url": "https://it.wikipedia.org/wiki?curid=1621475", "title": "Adri\u00e1n Annus", "text": "Biografia.\nCresciuto a Gyula ma trasferitosi a Szombathely nel 1989, il suo primo allenatore fu G\u00e9za Annus ma, una volta raggiunta la nuova citt\u00e0, si iscrisse nell'Halad\u00e1s VSE, una societ\u00e0 polisportiva di Szombathely. Qui fu guidato da Gyula Simon prima e da P\u00e1l N\u00e9meth poi. Il primo risultato importante \u00e8 datato 1992, quando fin\u00ec 11\u00ba nel lancio del disco durante i Campionati Mondiali Giovanili a Seul.\nNel 1998 arriv\u00f2 8\u00ba al martello ai Campionati Europei svoltisi a Budapest, risultato che lo rese un potenziale medagliato alle Olimpiadi di Sydney nel 2000. Inizialmente fu per\u00f2 lasciato fuori dalla squadra, salvo poi entrare a farne parte nel momento in cui uno dei componenti fu costretto ad abbandonare per infortunio. Lo stato di forma di Annus non era per\u00f2 dei migliori compromettendo la sua prestazione e dovette accontentarsi del 17\u00ba posto. Questo ruppe il rapporto con P\u00e1l N\u00e9meth, sostituito da J\u00f3zsef Vida.\nIl 2002 e il 2003 furono indubbiamente gli anni migliori per Annus, con l'oro nei Campionati Europei del 2002, l'argento ai Mondiali del 2003 e la vittoria nella World Athletics Final del 2003.\nLo scandalo doping.\nNel 2004 Annus era il favorito alla vittoria dell'Olimpiade di Atene e in effetti i pronostici furono rispettati, ma pochi giorni dopo venne privato della medaglia. Questo perch\u00e9 il CIO scopr\u00ec che i suoi campioni di urine, prelevati prima e dopo la gara durante le normali procedure antidoping, appartenevano a diverse persone, prova evidente di imbroglio. Il CIO tent\u00f2 inoltre di ripetere il test poco dopo la prova, ma Annus rifiut\u00f2 e questo gli cost\u00f2 la squalifica.\nIn seguito ad un appello respinto, Annus fu allontanato da ogni competizione ufficiale per due anni. Dopo la squalifica l'atleta ha ripreso gli allenamenti ed ha ricominciato a competere nel 2007.\nLa vicenda ricevette una notevole considerazione da parte dei media internazionali in quanto altri scandali simili si erano verificati durante gli stessi Giochi, in particolare quello che coinvolse il discobolo R\u00f3bert Fazekas, anch'egli ungherese, il quale venne privato della medaglia d'oro per le stesse ragioni di Annus.\nNonostante la squalifica fosse scattata solo pochi giorni dopo la vittoria dell'oro olimpico, Annus si rifiut\u00f2 di consegnare la medaglia se non dopo diversi mesi e solo in seguito alla pressione esercitata dal Comitato Olimpico Internazionale sul Comitato Olimpico Ungherese, pena pesanti sanzioni.\nAltre competizioni internazionali.\n2002\n2003"}
{"id": "1621478", "revid": "72396", "url": "https://it.wikipedia.org/wiki?curid=1621478", "title": "Jeff Long", "text": "Biografia.\n\u00c8 nato in Texas e ha scritto romanzi ispirati al genere thriller, ma \u00e8 anche giornalista, storico e sceneggiatore. \n\u00c8 anche un appassionato scalatore delle vette dell'Himalaya, e conoscitore della realt\u00e0 del Tibet: Long infatti \u00e8 stato rinchiuso tre mesi, nel 1977, per un'accusa di contrabbando in una prigione del Nepal, dove ha cominciato a interessarsi alla rivoluzione democratica del 1990 in Nepal e al problema del Tibet e del genocidio del suo popolo.\nLa sua opera del 1992 \"The Descent\" parla sia di una disgrazia sull'Everest, che del problema sociale e politico in Tibet.\nNel 1996 collabor\u00f2 come osservatore dell'OSCE durante le prime elezioni democratiche in Bosnia, ed intervist\u00f2 numerosi soldati americani e bosniaci per l'associazione umanitaria \"Witness inc.\", di cui \u00e8 fondatore"}
{"id": "1621482", "revid": "2202328", "url": "https://it.wikipedia.org/wiki?curid=1621482", "title": "Luigi Di Fiore", "text": "Biografia.\nSi diploma nel 1985 alla bottega teatrale diretta da Vittorio Gassman. L'anno successivo viene scelto, tra 1000 candidati, per rappresentare il ruolo di Don Giovanni nell'\"Elvira o la passione teatrale\" diretta da Giorgio Strehler. Rimane al Piccolo Teatro fino al 1988. L'anno successivo viene chiamato a Roma per interpretare l'agente Quadri nella miniserie televisiva \"La piovra 4\". Interpreta numerose fiction televisive e partecipa a film di respiro internazionale, pur non abbandonando mai l'attivit\u00e0 teatrale.\nDiventa famoso dal 1996, quando per cinque anni veste i panni di Luca De Santis nella soap opera \"Un posto al sole\". Partecipa poi a fiction come \"L'ombra della spia\", \"Marco e Laura\", \"La ragnatela\", \"La piovra 5 - Il cuore del problema\", \"Amanti e segreti\", \"Cuore contro cuore\", \"Distretto di Polizia\" ed \"Incantesimo\". Nell'ottobre 2001 gira inoltre alcuni documentari per \"Geo &amp; Geo\".\nDal 2009 ha interpretato il ruolo di Franco nella terza e quarta stagione de \"I Cesaroni\". Nello stesso anno vince il palmar\u00e8s come migliore attore al Festival du cinema de Paris.\nNel 2013 ha interpretato il ruolo di Druso Pollione in Barabba.\nNel 2013 ha interpretato il ruolo di Corrado Muraro ne Il commissario Nardone al fianco di Sergio Assisi\nNel 2013 interpreta il personaggio di Vittorio, nella fiction \"Rosso San Valentino\".\nnel 2013 interpreta il personaggio di Giancarlo in Crossing Lines\nNel 2013 \u00e8 sul set di Provaci ancora prof 5, Mani pulite e A Saint a man.\nTEATRO\nVERSO DANTE regia di Tommaso Agnese 2019/20\nMari regia Camilla Amah\u00ec Saraceni\n2018/19\n\u201cL'ispettore Drake e il delitto perfetto\u201d regia Sergio Assisi \nSonata a Kreutzer (Lev Tolstoj) regia T. Alborghetti,G. Carrassi\nSogno di una notte di mezza estate di (W. Shakespeare) regia di Daniele Nuccetelli\nL'erba cattiva non muore mai con E. Gragnaniello \nMacbeth (W. Shakespeare) regia di A. Di Stasio\nIl laureato regia di Rino Cassano con Giuliana de Sio 2008\nIo, Clarence (Adelmo Togliani) regia di Adelmo Togliani 2005/06 \nDatemi 3 caravelle regia di G. Quaranta\n2003 Trittico Gindriano-la forza di dire no- regia di Alberto di Stasio\n1996 Intorno a Dostoewskij (F. Dostoewskij) regia di L. Di Fiore \n1992 Scena madre(A. Schnitzler)regia di A. Maratrat con \"V.\" \n\"Mezzogiorno\" \n1990 Hamlet (W. Shakespeare)\n1988 La XII notte (W. Shakespeare) 1987/88 regia di Ennio Coltorti \nLa Signorina Julie (A. Strindberg) 1987 regia di U. Bachler\nElvira-Jouvet\u201940 (Jouvet) 1986/87 regia di G. Strehler\nIgne Migne (A. Campanelli) regia di L. Pugelli\nregia di A. Strasberg regia di E. Coltorti\nComprese le mamme e le sorelle (Simonetta)regia di L. Di Fiore- G. Base (Festival dei Giovani F. Ligure)\nI misteri di Pietroburgo (Dostoevskij) regia di Gassman- Celi \nTragedia di un personaggio (Pirandello) regia di J. Moreau"}
{"id": "1621494", "revid": "43346", "url": "https://it.wikipedia.org/wiki?curid=1621494", "title": "Mipmap", "text": ""}
{"id": "1621495", "revid": "43346", "url": "https://it.wikipedia.org/wiki?curid=1621495", "title": "MIP-map", "text": ""}
{"id": "1621500", "revid": "10873", "url": "https://it.wikipedia.org/wiki?curid=1621500", "title": "Intel Dual Socket Extreme", "text": ""}
{"id": "1621501", "revid": "237256", "url": "https://it.wikipedia.org/wiki?curid=1621501", "title": "Borys Morozov", "text": ""}
{"id": "1621503", "revid": "1005847", "url": "https://it.wikipedia.org/wiki?curid=1621503", "title": "Elezioni regionali in Lombardia del 2005", "text": "Le elezioni regionali italiane del 2005 in Lombardia si sono tenute il 3 e 4 aprile. Esse hanno visto la vittoria del presidente uscente, Roberto Formigoni, sostenuto dalla Casa delle Libert\u00e0, che ha sconfitto Riccardo Sarfatti, sostenuto da L'Unione.\nSu 7.638.811 elettori hanno votato in 5.573.739 ovvero il 72,97%.\nRisultati.\nIl totale delle liste differisce dal totale del candidato a causa del voto disgiunto e di chi ha votato solo per il candidato senza preferire alcuna lista collegata."}
{"id": "1621508", "revid": "1968719", "url": "https://it.wikipedia.org/wiki?curid=1621508", "title": "Morbillo", "text": "Il morbillo (dal latino \"morbus\", malattia) \u00e8 una malattia infettiva esantematica altamente contagiosa causata da un virus, il \"Paramyxovirus\" del genere \"Morbillivirus\".\nIl morbillo provoca principalmente un\u2019eruzione cutanea simile a quelle della rosolia o della scarlattina, che il pi\u00f9 delle volte si risolve spontaneamente ma che pu\u00f2, in casi relativamente rari, portare alla morte, perdita della vista, perdita dell'udito, danni cerebrali permanenti. I segni e sintomi iniziali di solito includono febbre, spesso superiore a 40\u00a0\u00b0C, tosse, naso che cola e occhi rossi. Due o tre giorni dopo l'inizio dei sintomi, piccole macchie bianche possono formarsi all'interno della bocca, note come macchie di K\u00f6plik. Un rash cutaneo rosso e che di solito inizia sul viso e poi si diffonde al resto del corpo, esordisce tipicamente da tre a cinque giorni dopo l'inizio dei sintomi. I sintomi si sviluppano solitamente in 10-12 giorni dopo l'esposizione a una persona infetta e si protraggono per 7-10 giorni. Le complicanze si verificano in circa il 30% dei casi, nei bambini inferiori a 5 anni di vita, e possono includere, tra le altre, diarrea (8%), otite (7%), polmonite (6%), encefalite (0,1%). La malattia \u00e8 responsabile di un numero di morti che va dalle 30 alle 100 ogni persone infette e, solitamente, per superinfezioni batteriche. La rosolia (morbillo tedesco) e il morbillo sono malattie diverse.\nIl morbillo \u00e8 una malattia che si diffonde facilmente per via aerea, soprattutto attraverso i colpi di tosse e gli starnuti delle persone infette. Pu\u00f2 anche essere diffuso attraverso il contatto con la saliva o le secrezioni nasali. Nove persone su dieci che non sono immuni e condividono lo spazio in cui vivono con una persona infetta, saranno contagiate. Le persone sono infettive da quattro giorni prima a quattro giorni dopo l'inizio del \"rash\".\nUna volta contratto, il morbillo d\u00e0 un\u2019immunizzazione teoricamente definitiva, quindi non ci si ammaler\u00e0 pi\u00f9 per l\u2019intera durata della vita. Il test per la ricerca del virus, da utilizzare nei casi sospetti, \u00e8 importante per le iniziative della sanit\u00e0 pubblica.\nIl vaccino contro il morbillo \u00e8 efficace nel prevenire la malattia. La vaccinazione ha portato a una diminuzione del 75% dei decessi dovuti a questa malattia tra il 2000 e il 2013 e circa l'85% dei bambini a livello mondiale sono vaccinati. Nessun trattamento specifico \u00e8 disponibile. La terapia di supporto pu\u00f2 migliorare la prognosi. Questa pu\u00f2 consistere nella somministrazione di una soluzione orale di reidratazione, cibo sano e farmaci per controllare la febbre. Gli antibiotici possono essere utilizzati nel caso si verifichi un'infezione batterica secondaria, come la polmonite. L'assunzione di vitamina A \u00e8 anche consigliata nei Paesi in via di sviluppo.\nIn epoca pre-vaccinale, il morbillo era endemico in quasi tutto il mondo e la maggior parte delle persone venivano infettate durante l'infanzia. Si verificavano focolai regolari a intervalli di 2\u00a0\u2013 5 anni nella maggior parte delle popolazioni, e poche persone rimanevano sensibili oltre 20 anni di et\u00e0. Oggi, il morbillo, nonostante le campagne di vaccinazione, continua a colpire vari milioni di persone l'anno, soprattutto nelle aree in via di sviluppo dell'Africa e dell'Asia ed \u00e8, tra quelle prevenibili con il vaccino, la malattia che provoca il maggior numero di morti rispetto a qualsiasi altra patologia. Nel 2013 vi sono stati circa decessi dovuti al morbillo, un dato in calo rispetto ai decessi registrati nel 1990. Si stima che negli anni 1980, la malattia causasse 2,6 milioni di morti all'anno. Prima che fosse disponibile il vaccino, negli Stati Uniti si verificavano da tre a quattro milioni di casi ogni anno. La maggior parte delle morti riguarda bambini di et\u00e0 inferiore ai cinque anni. Il rischio di morte tra gli infetti \u00e8 di solito dello 0,2%, ma pu\u00f2 arrivare fino al 10% in coloro che accusano malnutrizione. Si ritiene che non colpisca gli altri animali.\nStoria.\nStime basate sulla biologia molecolare moderna collocano la nascita di morbillo come malattia umana poco dopo il 500 d.C. (la precedente idea che la peste antonina del 165-180 d.C. fosse stata causata dal morbillo \u00e8 oggi screditata). La prima descrizione sistematica della malattia e la sua distinzione dal vaiolo e dalla varicella, \u00e8 attribuita al medico persiano Rhazes (860-932), che pubblic\u00f2 \"il libro del vaiolo e del morbillo\". Considerando quello che oggi \u00e8 noto circa l'evoluzione del morbillo, il resoconto di Rhazes appare straordinariamente preciso e un recente lavoro che ha esaminato il tasso di mutazione del virus indica che il virus del morbillo \u00e8 nato da quello della peste bovina (\"bovini peste\") come una zoonosi tra il 1100 e il 1200 d.C., un periodo che potrebbe essere stato preceduto da focolai limitati che coinvolgevano un virus non ancora completamente adattato agli esseri umani. Questo concorda con l'affermazione che il morbillo richieda una popolazione suscettibile maggiore di individui per sostenere una epidemia, una situazione che si \u00e8 verificata solo in seguito alla crescita delle citt\u00e0 medievali europee.\nIl morbillo \u00e8 una malattia endemica, il che significa che \u00e8 continuamente presente in una comunit\u00e0, e molte persone riescono a sviluppare resistenza. Nelle popolazioni non abituate al morbillo, l'eventuale esposizione a un nuovo focolaio pu\u00f2 essere devastante. Nel 1529, un'epidemia di morbillo a Cuba uccise i due terzi di coloro che in precedenza erano sopravvissuti al vaiolo, e due anni pi\u00f9 tardi, un secondo focolaio fu responsabile della morte di met\u00e0 della popolazione dell'Honduras, mentre un'altra epidemia colpiva duramente il Messico, l'America centrale e la civilt\u00e0 Inca.\nSi stima che il morbillo abbia ucciso circa 200 milioni di persone in tutto il mondo nei centocinquant'anni compresi tra circa il 1855 e il 2005: nel 1850 fu responsabile del decesso del 20% della popolazione delle Hawaii, nel 1875 uccise oltre figiani, circa un terzo della popolazione. Inoltre, si ritiene che, prima dell'introduzione del vaccino, ogni anno morissero sette-otto milioni di bambini in tutto il mondo.\nNel 1954, il virus che causa la malattia fu isolato su un ragazzo di 13 anni, David Edmonston, e poi \u00e8 stato adattato e propagato in coltura di tessuti embrionali di pollo. A oggi, ventuno genotipi del virus del morbillo sono stati identificati. Presso la \"Merck\", Maurice Hilleman svilupp\u00f2 il primo vaccino di successo e nel 1963 diversi vaccini sono stati resi disponibili. Nel 1958 \u00e8 stato messo a punto un migliore vaccino contro il morbillo. Il morbillo, come malattia endemica, \u00e8 stato eliminato dagli Stati Uniti nel 2000, ma continua a essere presente, portato dai viaggiatori internazionali.\nEpidemiologia.\nIl morbillo \u00e8 una malattia estremamente contagiosa e la sua continua presenza in una comunit\u00e0 dipende dalla generazione di ospiti suscettibili, prevalentemente dalla nascita di bambini. Nelle comunit\u00e0 che generano insufficienti nuovi ospiti, la malattia si estinguer\u00e0. Questo concetto \u00e8 stato riconosciuto da Bartlett nel 1957, che fece riferimento al numero minimo di supporto per il morbillo come la dimensione critica della comunit\u00e0. L'analisi dei focolai nelle comunit\u00e0 insulari ha suggerito che la dimensione critica per il morbillo \u00e8 di circa individui. Per ottenere l'immunit\u00e0 di gregge, oltre il 95% della comunit\u00e0 deve essere vaccinata a causa della facilit\u00e0 con cui il virus viene trasmesso da persona a persona.\nNel 2015, l'Organizzazione mondiale della sanit\u00e0 ha stimato decessi causati dal morbillo; un dato in forte discesa rispetto ai decessi stimati nel 2000.\nDal 2013, il morbillo rimane la principale causa, in tutto il mondo, di morti prevenibili mediante vaccinazione. Nei Paesi sviluppati, la morte avviene in uno o due casi ogni (0,1% - 0,2%). Nelle popolazioni con alti livelli di malnutrizione e con la mancanza di un'adeguata assistenza sanitaria, la letalit\u00e0 associata al morbillo pu\u00f2 raggiungere il 10%. I focolai (tre o pi\u00f9 casi) di morbillo possono comportare una mortalit\u00e0 particolarmente alta nelle aree di guerra, nei campi profughi o dove disastri naturali hanno compromesso le strutture sanitarie. I decessi sono per lo pi\u00f9 dovuti alle complicanze e in sei casi su dieci alla polmonite. Nel 2015, il numero di decessi dovuti al morbillo si stima sia stato inferiore del 79% rispetto al 2000, per via di un aumento dei tassi di vaccinazione tra gli Stati membri delle Nazioni Unite.\nEpidemie.\nL'immunizzazione vaccinale contro il morbillo, iniziata nel 1960, ha cambiato radicalmente l'epidemiologia della malattia. Il morbillo non \u00e8 pi\u00f9 endemico in molti Paesi ma focolai derivanti, per lo pi\u00f9, da casi importati, possono verificarsi in molti Paesi dove sottogruppi della popolazione non sono adeguatamente immunizzati. Quanto pi\u00f9 alta \u00e8 la copertura della vaccinazione, tanto minore \u00e8 l'impatto del morbillo anche a fronte di casi importati. Il grado di successo dei programmi nazionali di vaccinazione contro il morbillo, misurato dalla copertura ottenuta, \u00e8 significativamente associato all'impatto del morbillo. L'immunizzazione di routine nell'infanzia porta ad allargare gli intervalli temporali tra le epidemie durante i quali si accumula il gruppo di individui suscettibili. Questo provoca un innalzamento dell'et\u00e0, bambini pi\u00f9 grandi e giovani adulti, dei casi di morbillo nelle epidemie dei Paesi con pi\u00f9 alta copertura vaccinale.\nDal 2011 al 2016, vi sono stati oltre casi segnalati in 30 Paesi europei. La maggior parte di essi si sono verificati in soggetti non vaccinati e con importanti focolai in cinque Paesi europei: Germania, Italia, Francia, Romania e Regno Unito. All'inizio del 2014, vi \u00e8 stata un'epidemia di morbillo in Vietnam che ha causato oltre 100 decessi.\nNel 2014, una revisione da parte del \"Centers for Disease Control\" ha registrato un totale di 911 casi di morbillo tra il 2001 e il 2011, con un numero medio annuale di 61 casi concludendo che \"l'eliminazione del morbillo endemico \u00e8 stata ottenuta negli Stati Uniti.\" Tuttavia, nel 2014, un'epidemia di morbillo si \u00e8 verificata negli Stati Uniti con una diffusione pi\u00f9 elevata di quanto le previsioni avessero stimato, considerando oltre venti anni di copertura vaccinale superiore al 90%. Tra i ventitr\u00e9 focolai del 2014 la maggioranza dipendeva da non residenti, con ceppi virali importati, per lo pi\u00f9, dalle Filippine, ma un importante focolaio, 283 casi, si \u00e8 sviluppato in una comunit\u00e0 Amish non vaccinata per motivi religiosi. Nel 2015, una donna statunitense \u00e8 morta di polmonite in seguito al morbillo. \u00c8 stato il primo decesso negli Stati Uniti a causa del morbillo dal 2003. La donna era stata vaccinata contro il morbillo ma assumeva farmaci immunosoppressivi per un'altra condizione.\nTra il 29 settembre 2014 e 27 settembre 2015 sono stati segnalati 1392 casi di morbillo a Berlino, capitale della Germania. La maggior parte dei casi sono stati segnalati da gennaio ad aprile. Il ceppo virale \u00e8 stato individuato come importato presumibilmente dai richiedenti asilo provenienti dalla Bosnia-Erzegovina e dalla Serbia. In Bosnia-Erzegovina un'epidemia di morbillo con migliaia di casi era gi\u00e0 dilagante nel mese di febbraio 2014.\nNei primi mesi del 2017, al 16 aprile, in Italia sono stati segnalati 1603 casi di morbillo, pi\u00f9 del doppio dei casi dell'intero anno precedente. L'epidemia, attribuita a una copertura vaccinale non ottimale, ha spinto il \"Centers for Disease Control\" USA ad allertare i viaggiatori sul rischio morbillo per chi visita l'Italia.\nTra il 1987 e il 2000, il tasso di mortalit\u00e0 negli Stati Uniti, a causa del morbillo, si attestava a tre casi su 1000 casi o lo 0,3%. In Italia il tasso di mortalit\u00e0 \u00e8 tra lo 0,1% e lo 0,03%. Nei Paesi in via di sviluppo, con alti tassi di malnutrizione e scarsa assistenza sanitaria, i tassi di mortalit\u00e0 erano intorno al 28%. Nei soggetti immunocompromessi (ad esempio, le persone con AIDS) il tasso di letalit\u00e0 \u00e8 di circa il 30%. I pi\u00f9 gravi fattori di rischio per il morbillo e le sue complicanze, comprendono la malnutrizione, l'immunodeficienza, la gravidanza, e la carenza di vitamina A.\nEziologia.\nIl morbillo \u00e8 causato dal \"Paramyxovirus\", un virus a RNA a singolo filamento negativo, del genere \"Morbillivirus\" della famiglia \"Paramyxoviridae\". Il virus \u00e8 stato isolato nel 1954 dal premio Nobel John Franklin Enders e Thomas Peebles, da pazienti che presentavano le macchie di K\u00f6plik.\nIl virus del morbillo \u00e8 affine ad altri virus della stessa famiglia che infettano gli animali, tra cui il virus del cimurro canino e quello della peste bovina. I primati possono essere infettati in vitro, ma gli esseri umani sono gli unici ospiti naturali del virus e non vi sono altri serbatoi animali noti.\nQuesto virus \u00e8 altamente contagioso e si diffonde attraverso la tosse e gli starnuti, con uno stretto contatto personale o il contatto diretto con le secrezioni. I fattori di rischio per l'infezione da virus del morbillo comprendono l'immunodeficienza causata dal virus dell'HIV o dall'AIDS, immunosoppressione dopo un trapianto di organo o di un trapianto di cellule staminali ematopoietiche, terapia con corticosteroidi, viaggi in zone dove il morbillo \u00e8 endemico o il contatto con i viaggiatori provenienti da quelle aree e la perdita di anticorpi, ereditati prima dell'et\u00e0 della vaccinazione di routine.\nModalit\u00e0 di contagio.\nIl morbillo \u00e8 una malattia infettiva acuta con altissimo indice di contagiosit\u00e0 (97-98%); il contagio avviene per via aerea, con il virus trasportato dalle goccioline di Flugge, per contatto diretto o indiretto con i fluidi corporei di una persona malata (sperma, muco). Il malato \u00e8 contagioso da 1-3 giorni prima dell'inizio dei sintomi (e quindi 3-5 giorni prima della comparsa delle manifestazioni cutanee) fino a 7 giorni dopo la comparsa dell'esantema.\nSegni e sintomi.\nI classici segni e i sintomi del morbillo cominciano nella fase pre-esantematica con febbre alta per quattro giorni, seguita da segni di mucosite: tosse, rinite (raffreddore, febbre, starnuti) e congiuntivite (occhi rossi)/fotofobia. Le macchie di K\u00f6plik che si possono osservare all'interno della bocca sono patognomoniche (diagnostiche) per il morbillo, ma sono temporanee (24-48 ore) e quindi possono non essere viste. Riconoscere queste macchie prima che una persona raggiunga l'infettivit\u00e0 massima pu\u00f2 aiutare i medici a ridurre la diffusione della malattia. La febbre \u00e8 frequente e di solito dura circa una settimana, arrivando fino a 40\u00a0\u00b0C.\nDopo 3-4 giorni dall\u2019inizio della fase pre-esantematica appare il tipico esantema del morbillo.\nLa caratteristica eruzione cutanea del morbillo viene classicamente descritta come una eruzione cutanea maculopapulare rossa generalizzata che inizia diversi giorni dopo l'inizio della febbre. Inizia sul retro delle orecchie e vicino all'attaccatura dei capelli, dopo poche ore, si diffonde alla testa e al collo prima di arrivare a coprire la maggior parte del corpo, causando spesso prurito. Questa eruzione cutanea dura fino a otto giorni. L'eruzione cutanea \u00e8 detta a \"macchia\", cambiando colore dal rosso al marrone scuro, attenuandosi in 3-4 giorni, prima di scomparire. La remissione dell'esantema pu\u00f2 presentare una desquamazione simile alla forfora. Nel complesso, il morbillo di solito si risolve dopo circa tre settimane.\nIn una rara e severa forma di morbillo, detta \"morbillo emorragico\", classificata anche come complicazione del morbillo, sono presenti emorragie cutanee e viscerali, petecchie, ematuria, ecchimosi, epistassi.\nComplicanze.\nLa malattia ha quasi sempre decorso benigno, anche se alcune forme possono essere particolarmente aggressive (soprattutto in soggetti con basse difese immunitarie) ma possono comparire delle complicazioni che sono pi\u00f9 frequenti nei bambini molto piccoli e negli adulti. Le pi\u00f9 frequenti sono dovute a infezione batterica sovrapposta. Le complicanze possono essere a carico dell'apparato respiratorio, del sistema nervoso, dell'apparato gastro enterico, dell'apparato visivo e dell'orecchio con possibilit\u00e0 di aggravamento fino a seri problemi alla vista o all'udito.\nAlcune complicanze del morbillo sono relativamente comuni, circa il 20-30% dei casi presenta una o pi\u00f9 complicanze, e hanno una codifica specifica nel sistema di codifica internazionale delle malattie ICD-10.\nLe pi\u00f9 frequenti sono le complicanze intestinali, diarrea, stomatite, che possono portare a disidratazione (8%), l'otite media (1-9%) e la polmonite, sia polmonite diretta virale sia polmonite batterica secondaria, (1-6%). Con tassi inferiori l'encefalite acuta, la panencefalite sclerosante subacuta, le ulcere corneali (che portano a cicatrici corneali), la sindrome del morbillo atipico e la porpora trombocitopenica acuta. Le complicanze sono generalmente pi\u00f9 gravi negli adulti che contraggono il virus e nei soggetti malnutriti o immunocompromessi. Nel 1920 il tasso di letalit\u00e0 per la polmonite a seguito del morbillo fu di circa il 30%.\nOtite.\nL'otite media acuta \u00e8 stata in alcune epidemie di morbillo la complicanza pi\u00f9 frequente, insorgendo in oltre il 25% dei soggetti contagiati. Si ipotizza sia dovuta a una transitoria insufficienza della risposta immunitaria all'infezione. Il virus del morbillo \u00e8 stato isolato nel fluido dell'orecchio medio. Alcuni casi di perdita dell'udito associati al morbillo sono imputabili a superinfezioni batteriche oltre che alle labirintiti virali.\nPolmonite.\nSi tratta di una infezione polmonare dovuta al morbillivirus che pu\u00f2 manifestarsi anche in corso di un morbillo non evidentemente complicato; nei lattanti, \u00e8 una frequente causa di decessi. Si manifesta normalmente come polmonite interstiziale associata all'infiammazione dei bronchi (bronchite), principalmente con un disturbo della respirazione (dispnea e tosse). L'epitelio del sistema respiratorio \u00e8 direttamente danneggiato dal virus del morbillo e si osserva una perdita delle ciglia polmonari. Da questi danni deriva una predisposizione alle complicanze da superinfezione batterica.\nUna rara forma di polmonite virale associata al morbillo \u00e8 la polmonite a cellule giganti. La malattia, nota anche come polmonite di Hecht \u00e8 caratterizzata dalla presenza di corpi d\u2019inclusione a cellule giganti multinucleate. Tipicamente associata al morbillo, pu\u00f2 essere individuata anche con la pertosse e raramente con difterite o influenza. Si verifica soprattutto nei bambini con malattie del sistema reticoloendoteliale o soggetti debilitati e ha una prognosi infausta.\nComplicanze neurologiche.\nIl virus del morbillo \u00e8 neurotropo. Durante la malattia l'interessamento del sistema nervoso centrale \u00e8 comune nel morbillo, tanto che sono state riportate modificazioni elettro-encefalografiche nel 50% dei casi di morbillo, non complicati.\nSono state identificate diverse complicanze neurologiche del morbillo:\nMeningite asettica.\nAnche nei Paesi avanzati si \u00e8 osservato un aumento dei casi di meningite virale associato alle epidemie di morbillo. Il virus del morbillo passerebbe dalle vie respiratorie al fluido spinale infiammando le meningi. L'infiammazione pu\u00f2 essere circoscritta alle meningi o pu\u00f2 diffondersi al cervello (meningoencefalite).\nEncefalite morbillosa primaria.\nL'encefalite primaria pu\u00f2 esordire nella fase esantematica del morbillo, entro i primi 7 giorni. Si ritiene sia dovuta all'invasione diretta e alla replicazione del virus nel sistema nervoso centrale seguita da infiltrati leucocitari e dalla produzione di citochine. Il virus pu\u00f2 essere rilevato nel siero cerebrospinale e nei tessuti nervosi. \u00c8 caratterizzata all'inizio da agitazione o sopore, che in poche ore possono portare a convulsioni, deficit motori e sensitivi, fino al coma. Si verificherebbe nello 0,1-0,3% dei casi con un tasso di letalit\u00e0 pari a circa il 15%.\nEncefalite acuta demielinizzante.\nL'encefalite acuta demielinizzante o encefalomielite acuta disseminata si verifica in circa lo 0,1% dei casi segnalati e 1 su 1- di vaccinazioni. Si tratta di una encefalite postinfettiva demielinizzante causata da una infiammazione immuno-mediata conseguente all'infezione del morbillo. L'insorgenza si verifica generalmente da 2 a 30 giorni dopo l'infezione ed \u00e8 caratterizzata da febbre, mal di testa, vomito, collo rigido, meningite, sonnolenza, convulsioni e coma. Nei casi con interessamento midollare si manifestano disfunzioni vescicali e intestinali. Il liquido cerebrospinale mostra proliferazione cellulare e aumento della concentrazione di proteine ma, contrariamente alla encefalite primaria, non permette di isolare il virus. Il tasso di letalit\u00e0 \u00e8 di circa il 5% nei bambini e il 25% negli adulti. Alcune forme di danno neurologico residuo si verificano in oltre il 25% dei casi. Le crisi epilettiche (con o senza febbre) sono riportate nello 0,6%-0,7% dei casi.\nPanencefalite subacuta sclerosante (PESS).\nLa panencefalite, o leucoencefalite, subacuta sclerosante \u00e8 dovuta a un virus mutato del morbillo che provoca un'infiammazione cerebrale persistente (rigonfiamento e irritazione). \nLa panencefalite sclerosante subacuta \u00e8 una rara malattia degenerativa del sistema nervoso centrale che si ritiene dovuta all'infezione persistente del virus del morbillo nel cervello. L'insorgenza si verifica normalmente prima dei 20 anni, in media circa 7 anni dopo aver contratto il morbillo (min 1 mese\u00a0\u2013 max 27 anni), e si verifica in cinque o dieci casi per milione di casi segnalati dal morbillo. L'insorgenza \u00e8 insidiosa, con un progressivo deterioramento del comportamento e dell'intelletto, seguito da atassia, convulsioni miocloniche e, infine, morte. La PESS \u00e8 estremamente rara da quando vengono applicati i programmi di vaccinazione ma studi recenti concludono che la sua incidenza su chi ha contratto il morbillo prima dei 2 anni di et\u00e0 \u00e8 dell'ordine di 1 su 630, 1 su , 1 su . L'unico modo in cui i bambini possono essere protetti prima che raggiungano l'et\u00e0 in cui fare la vaccinazione, consiste nell'evitare la loro esposizione a soggetti potenzialmente infettivi e a persone non vaccinate.\nEncefalite morbillosa da corpi inclusi (MIBE).\nNei soggetti con immunodeficienza congenita o acquisita, in particolare con linfomi o leucemia, in rari casi pu\u00f2 insorgere una speciale forma di encefalite da morbillo con corpi inclusi. Questa complicazione in genere si manifesta entro un anno dalla infezione da morbillo ed \u00e8 molto difficile da trattare, risultando fatale nel giro di pochi mesi. Nella MIBE i cloni virali presenti nel cervello vanno incontro a mutazioni delle proteine dell'involucro virale, analoghe alle mutazioni del virus nella PESS. Nei soggetti immunocompromessi la MIBE pu\u00f2 essere provocata anche dal virus della vaccinazione. Per questa e altre ragioni, le persone con una immunodeficienza congenita o acquisita particolarmente grave (sintomatica) non devono essere vaccinate contro il morbillo.\nComplicanze oftalmiche.\nNel 2004 una ricerca stimava che il morbillo fosse la causa di 15- casi di cecit\u00e0 infantile ogni anno. Oltre alla congiuntivite che si verifica in quasi tutti i pazienti del morbillo nella fase pre-esantematica e che il pi\u00f9 delle volte si risolve spontaneamente, pu\u00f2 insorgere la cheratite, un'infezione della cornea. In confronto alla congiuntivite, la cheratite ha sintomi pi\u00f9 gravi e conseguenze molto pi\u00f9 pericolose. I sintomi includono il dolore, l'arrossamento e la sensibilit\u00e0 alla luce. Pu\u00f2 sembrare di avere della sabbia nell'occhio. Spesso trattata con gocce medicate, la cheratite provoca temporaneamente visione sfocata, ma se porta a ulcerazioni il danno alla vista pu\u00f2 essere permanente. Le ulcere corneali possono verificarsi come conseguenza dell'infezione prodotta dal virus del morbillo o da batteri come sovrainfezione secondaria al morbillo. Le ulcere possono apparire come puntini bianchi sulla parte anteriore dell'occhio e sono di solito trattate con antivirali o antibiotici topici. Quando guariscono, possono lasciare la cornea opaca. Sono rari, ma documentati, i casi in cui il virus del morbillo provoca una retinopatia con danni, anche gravi, alla retina. La retinite pu\u00f2 causare perdite visive temporanee e in alcuni casi permanenti. L'infiammazione, non necessariamente conseguente all'encefalite indotta dal morbillo, pu\u00f2 attaccare anche il nervo ottico comportando una neurite ottica. I casi acuti possono essere trattati con corticosteroidi. Come per la retinite, la perdita della vista dalla neurite ottica pu\u00f2 essere temporanea o permanente. I casi di cecit\u00e0 e gravi complicanze oftalmiche associati al morbillo si concentrano nei Paesi in via di sviluppo dove i programmi di immunizzazione sono carenti e spesso interrotti da conflitti. Fattore aggravante \u00e8 la malnutrizione, in particolare la carenza di vitamina A.\nAltre complicanze.\nUlteriori complicanze sono l'appendicite, l'epatite e la linfoadenopatia generalizzata. Molto rare l'infiammazione del muscolo cardiaco (miocardite) e la glomerulonefrite.\nDiagnosi.\nLa diagnosi clinica del morbillo richiede una storia di febbre da almeno tre giorni accompagnata da almeno tosse, rinite o congiuntivite. L'osservazione delle macchie di K\u00f6plik \u00e8 diagnostica per il morbillo. Un contatto con altri soggetti noti per avere la malattia aggiunge una forte evidenza epidemiologica per la diagnosi. Qualsiasi contatto con una persona infetta, tra cui lo sperma attraverso un rapporto sessuale, la saliva o il muco, pu\u00f2 trasmettere l'infezione.\nTest di laboratorio.\nIn alternativa, una diagnosi di laboratorio pu\u00f2 essere fatta con la conferma della presenza di anticorpi IgM per il morbillo o l'isolamento del virus a RNA del morbillo dai campioni respiratori. Quando non \u00e8 possibile prelevare il sangue, pu\u00f2 essere raccolta la saliva per test sulle IgA specifiche per il morbillo.\nDiagnosi differenziale.\nLa diagnosi differenziale si pone soprattutto per la scarlattina, rosolia e sesta malattia. Nella sesta malattia il rash morbilliforme, che dura uno o due giorni, parte dal torace e raggiunge il viso solo successivamente. La rosolia di solito si manifesta con febbre moderata e debole, rash non confluenti sul collo e sul petto. Tipico \u00e8 anche un gonfiore dei linfonodi del collo. Nella scarlattina il rash finemente screziato \u00e8 pi\u00f9 scarlatto e inizia nella regione inguinale o nelle ascelle e risale da l\u00ec alla testa, dove si concentra nell'area bocca-mento. Tipica \u00e8 anche la cosiddetta lingua a fragola e una faringite (mal di gola).\nIn aggiunta a queste malattie si possono valutare anche: malattia di Kawasaki, mononucleosi, toxoplasmosi, infezioni da micoplasmi e reazioni allergiche. Queste malattie possono essere escluse rilevando gli anticorpi specifici.\nTrattamento.\nNon esiste un trattamento specifico per il morbillo. La maggior parte delle persone affette si riprender\u00e0 con il riposo e terapia di supporto, se non si verificheranno complicanze. Il trattamento del morbillo \u00e8 essenzialmente un trattamento di supporto mantenendo una buona idratazione e sostituendo i fluidi persi attraverso diarrea o emesi. La reidratazione intravenosa pu\u00f2 essere necessaria se la disidratazione \u00e8 grave. L'ospedalizzazione \u00e8 indicata per il trattamento delle complicanze gravi del morbillo (ad esempio superinfezioni batteriche, polmonite, disidratazione, croup). Le sovrainfezioni secondarie (per es. otite media o polmonite batterica) devono essere trattate con antibiotici. I pazienti con gravi infezioni complicanti (per es., encefalomielite) dovrebbero essere ospedalizzati.\nLa febbre pu\u00f2 essere gestita con antipiretici standard. Idonee precauzioni per la diffusione aerea vanno adottate nei giorni in cui la malattia \u00e8 contagiosa.\nIl virus del morbillo, in vitro, \u00e8 suscettibile ad alcuni antivirali. La ribavirina, intravena o orale, \u00e8 stata utilizzata per trattare adulti immunocompromessi con complicanze severe del morbillo o con la PESS. Questo trattamento dovrebbe essere considerato sperimentale.\nLe immunoglobuline possono impedire o modificare la malattia in soggetti sensibili se somministrate entro sei giorni dall'esposizione. Le immunoglobuline possono essere somministrate a soggetti immunocompromessi, infanti da sei mesi a un anno, neonati di et\u00e0 inferiore ai sei mesi che sono nati da madri senza immunit\u00e0 al morbillo, donne in gravidanza.\nL'uso della vitamina A durante il trattamento \u00e8 raccomandato dall'Organizzazione mondiale della sanit\u00e0 per diminuire il rischio di cecit\u00e0. Una revisione sistematica di studi per il suo utilizzo non ha trovato significative riduzioni della mortalit\u00e0 complessiva, ma ha ridotto la mortalit\u00e0 nei bambini di et\u00e0 inferiore ai due anni.\nNon \u00e8 chiaro se la supplementazione di zinco nei bambini con il morbillo possa influire sul decorso della malattia.\nPrognosi.\nLa prognosi per il morbillo \u00e8 generalmente buona, con infezioni che solo occasionalmente sono fatali. Il tasso di mortalit\u00e0 infantile da infezione del morbillo nei Paesi avanzati \u00e8 relativamente basso. Tuttavia possono svilupparsi molte complicazioni e sequele. Il morbillo \u00e8 tuttora una delle cause principali della cecit\u00e0 infantile nei Paesi in via di sviluppo. Globalmente, il morbillo \u00e8 ancora, al 2017, una delle principali cause di morte nei bambini piccoli, specie in Africa e Asia. I tassi di mortalit\u00e0 sono pi\u00f9 elevati nei bambini di et\u00e0 inferiore ai cinque anni. I tassi di mortalit\u00e0 pi\u00f9 elevati sono tra i neonati di et\u00e0 compresa tra quattro e dodici mesi e nei bambini immunocompromessi a causa dell'infezione da virus dell'immunodeficienza umana (HIV) o di altre cause. Le complicanze del morbillo sono pi\u00f9 probabili nei soggetti di et\u00e0 inferiore a cinque anni o pi\u00f9 di venti anni, e la morbilit\u00e0 e la mortalit\u00e0 sono aumentate in persone con disordini di carenza del deficit immunitario, malnutrizione, carenza di vitamina A e inadeguate vaccinazioni.\nPrevenzione.\nNel 2000 l'Assemblea Generale delle Nazioni Unite ha adottato l'obiettivo 4 del Millennio per la riduzione della mortalit\u00e0 infantile di due terzi entro il 2015, con la copertura vaccinale contro il morbillo come uno degli indicatori del progresso verso tale obiettivo. Nel 2010 l'Assemblea mondiale della sanit\u00e0 (WHA) ha stabilito tre traguardi per il controllo del morbillo entro il 2015: (1) una maggiore copertura con la prima dose di vaccino per bambini di et\u00e0 di 1 anno ( \u226590% a livello nazionale e \u226580 % in ogni distretto); (2) riduzione dell'incidenza annuale del morbillo annuale a &lt;5 casi per milione di abitanti; (3) la riduzione della mortalit\u00e0 sul morbillo globale del 95% rispetto alla stima del 2000. Nel 2012 il WHA ha approvato il piano d'azione globale contro il morbillo con l'obiettivo di eliminare il morbillo in 4 regioni dell'OMS entro il 2015. Gli Stati membri in tutte 6 le regioni dell'OMS hanno adottato obiettivi di eliminazione del morbillo con piani nazionali di immunizzazione.\nNei paesi sviluppati, con un basso tasso di trasmissione del morbillo, i bambini vengono immunizzati contro il morbillo ad una et\u00e0 di 12 mesi, in genere come parte del vaccino MPR (morbillo, parotite e rosolia). La vaccinazione non viene somministrata prima di questa et\u00e0, poich\u00e9 i bambini pi\u00f9 piccoli non rispondono adeguatamente al vaccino a causa di un sistema immunitario immaturo. Ai neonati gli anticorpi anti-morbillo vengono trasferiti dalle madri che sono state vaccinate contro il morbillo o che sono state precedentemente infettate dal virus. Tuttavia, questi anticorpi vengono trasferiti in basse quantit\u00e0 e conferiscono una immunit\u00e0 parziale che dopo 6 mesi dalla nascita gradualmente scompare. Pertanto i bambini sotto un anno di et\u00e0, i cui anticorpi anti-morbillo materni sono scomparsi, diventano sensibili alla infezione e possono sviluppare episodi lievi e brevi di morbillo che conferiscono poi piena immunit\u00e0. La presenza di anticorpi materni nel neonato \u00e8 la causa pi\u00f9 comune della inefficacia della vaccinazione primaria. L'et\u00e0 della prima immunizzazione con il vaccino del morbillo deve equilibrare la probabilit\u00e0 di sieroconversione con il rischio di infezione. Questo \u00e8 il motivo per cui, nei paesi in via di sviluppo, in cui il morbillo \u00e8 altamente endemico, la prima dose di vaccino contenente il morbillo (MCV) viene somministrata gi\u00e0 da nove mesi, spesso seguita da un'altra dose un anno dopo. Nei paesi dove la copertura vaccinale \u00e8 gi\u00e0 sufficientemente alta una seconda dose di vaccino viene solitamente somministrata ad un'et\u00e0 compresa tra i quattro e i cinque anni. \u00c8 stato dimostrato che sono necessarie due dosi di vaccino contro il morbillo per interrompere la trasmissione indigena e ottenere l'immunit\u00e0 di gregge. Una dose singola nel secondo anno di vita indurrebbe l'immunit\u00e0 in circa il 95% delle persone immunizzate. Ci\u00f2 significa che sarebbe necessario, per raggiungere il livello di immunit\u00e0 desiderato al 95%, vaccinare il 100% della popolazione suscettibile. Visto che circa il 95% di coloro che non rispondono ad una prima dose sviluppano l'immunit\u00e0 ad una seconda dose, si rende necessario per raggiungere l'immunit\u00e0 di gregge al morbillo una vaccinazione generalizzata con 2 dosi. I tassi di vaccinazione sono stati sufficientemente elevati da rendere il morbillo relativamente raro. Le reazioni avverse alla vaccinazione sono altrettanto rare, con febbre e dolore nel sito di iniezione le pi\u00f9 frequenti. Le reazioni avverse potenzialmente letali si verificano in meno di un caso per milione di vaccinazioni (&lt;0,0001%).\nIl vaccino risulta meno efficace nei bambini con infezione da HIV rispetto alla popolazione generale, ma il trattamento precoce con farmaci antiretrovirali pu\u00f2 aumentare la sua efficacia.\nStato della ricerca.\nNel mese di maggio 2015, sulla rivista \"Science\", \u00e8 stato pubblicato un rapporto in cui i ricercatori hanno scoperto che l'infezione di morbillo pu\u00f2 lasciare nella popolazione un maggior rischio di mortalit\u00e0 da altre malattie per 2 o 3 anni.\nUn trattamento specifico per il morbillo, tramite il farmaco sperimentale ERDRP-0519, ha mostrato risultati promettenti in studi su animali, ma non \u00e8 ancora stato testato negli esseri umani."}
{"id": "1621509", "revid": "287204", "url": "https://it.wikipedia.org/wiki?curid=1621509", "title": "Akhnaten", "text": "Akhnaten \u00e8 un'opera in tre atti ed un epilogo sulla vita del faraone Akhenaton (Amenhotep IV) scritta dal compositore minimalista statunitense Philip Glass nel 1983.\nSecondo il compositore quest'opera \u00e8 il compimento della trilogia di opere \"Einstein on the Beach\" e \"Satyagraha\" (sul Mahatma Gandhi). Questi tre personaggi, Akhenaton, Einstein e Gandhi, erano tutti guidati da una visione interiore che travalicava l'epoca in cui vissero. Akhenaton per la religione, Einstein per la scienza e Gandhi per la politica.\nIl libretto \u00e8 del compositore, Shalom Goldman, Robert Israel, Richard Riddell e Jerome Robbins da \"Oedipus and Akhnaton\" di Immanuil Velikovskij.\nIl testo, preso dalle fonti originali, \u00e8 cantato nella lingua egiziana antica mentre il commento del narratore \u00e8 in lingua inglese. Il testo egizio \u00e8 tratto da una poesia, dello stesso Akhenaton, dal \"Libro dei morti\" e da estratti di lettere e decreti del periodo Amarna, i diciassette anni del regno di Akhenaton. Altre lingue usate sono la lingua accadica e la lingua ebraica antica. L\"Inno al Sole\" di Akhenaton \u00e8 cantato nella lingua dell'uditorio.\nMusica.\nIl complesso orchestrale \u00e8 quello impiegato in un'orchestra dei primi anni del XIX secolo: 2 flauti, 2 oboi (raddoppiabili con oboe d'amore), 2 clarinetti, clarinetto basso, 2 fagotti, 2 corni, 2 trombe, 2 tromboni, tuba, percussioni (3 esecutori), celesta (raddoppiabile con sintetizzatore), 12 viole, 8 violoncelli, 6 contrabbassi.\nPoich\u00e9 la Kleines Haus del W\u00fcrttembergisches Staatstheater di Stoccarda o \"Stuttgart State Opera\" era stata restaurata nel 1984 e la buca dell'orchestra era piuttosto piccola, Glass decise di eliminare completamente i violini (circa 20) dando all'orchestra un colore scuro in linea con il soggetto dell'opera. A parte ci\u00f2, questa era l'orchestra pi\u00f9 \"convenzionale\" usata da Glass fino ad allora (dopo \"Einstein on the Beach\", scritta per i sei strumenti del \"Philip Glass Ensemble\", e \"Satyagraha\", suonata da fiati e archi soltanto).\nGeneralmente parlando, per spettatori non musicalmente preparati, quest'opera \u00e8 pi\u00f9 accessibile delle precedenti; la minimalista \"Einstein\" e il simil-oratorio \"Satyagraha\". La musica segue e sottolinea il contesto drammatico della storia ed il linguaggio melodico e armonico \u00e8 pi\u00f9 vario e cambia molto spesso, donando alla musica maggiore teatralit\u00e0 ed una qualit\u00e0 quasi romantica."}
{"id": "1621510", "revid": "94647", "url": "https://it.wikipedia.org/wiki?curid=1621510", "title": "Claudio Galieti", "text": ""}
{"id": "1621516", "revid": "125614156", "url": "https://it.wikipedia.org/wiki?curid=1621516", "title": "G.I. Joe - La nascita dei Cobra", "text": "G.I. Joe - La nascita dei Cobra (\"G.I. Joe: The Rise of Cobra\") \u00e8 un film del 2009 diretto da Stephen Sommers.\nI G.I. Joe (\"Global Integrated Joint Operating Entity\") sono una squadra speciale anti-terrorismo composta da un gruppo di veterani militari, che con l'ausilio di sofisticati mezzi bellici e tecnologici combattono contro una misteriosa organizzazione criminale denominata Cobra. La base segreta dei G.I. Joe \"The Pit\" \u00e8 ubicata in Egitto, e costruita sottoterra. Il film \u00e8 stato distribuito nelle sale statunitensi il 7 agosto 2009, mentre in Italia \u00e8 uscito l'11 settembre; il film ha incassato pi\u00f9 di 302 milioni di dollari. Ha ricevuto recensioni negative da parte della critica ed \u00e8 stato candidato a sei Razzie Awards, tra cui per il Peggior film, vincendo per la Peggior attrice non protagonista.\nNel 2013 \u00e8 uscito il sequel del film \"G.I. Joe - La vendetta\".\nTrama.\nNel 1641 le spie del re di Francia catturano in Scozia il commerciante d'armi James McCullen IX per aver venduto armi, oltre che alla Francia, anche ai nemici di quest'ultima. L'arrogante trafficante deride la limitatezza dei suoi acquirenti, affermando che il suo modo di fare gli affari permetterebbe di controllare le guerre, ma coloro che lo hanno imprigionato non vogliono ucciderlo, bens\u00ec farne un esempio, e per questo gli applicano una maschera di ferro, ancora rovente, che diventer\u00e0 il suo nuovo simbolo.\nNel futuro prossimo, l'esperto di armi (lontano discendente del primo, in quanto il suo nome sarebbe James McCullen XXIV) crea un'arma basata sulle nanotecnologie in grado di distruggere una citt\u00e0 intera. \"MARS\", la sua azienda, vende quattro testate alla NATO, e l'esercito americano ha il compito di trasportarle e proteggerle. e le stanno trasportando, quando cadono in un agguato da parte di un gruppo di soldati capitanati dalla , in cui Duke riconosce la sua ex-fidanzata Ana Lewis. Duke e Ripcord vengono salvati da , e , che, prese le testate, si dirigono al \"The Pit\", il centro di comando G.I. Joe in Nord Africa, e cos\u00ec arrivano all'appuntamento con , il capo del G.I. Joe Team. Hawk prende il comando delle testate, mentre Duke e Ripcord chiedono di rientrare a far parte del gruppo nonostante la disfatta. Quando tutti si riuniscono nella sala comandi, Duke rivela di conoscere la Baronessa.\nMcCullen vuole utilizzare la nanotecnologia stessa per costruire un esercito di soldati con l'aiuto del Dottore, pensando di usare le testate per scatenare il panico e realizzare un nuovo ordine mondiale. Usando un dispositivo di tracciamento, McCullen individua il \"The Pit\" e invia il ninja e la Baronessa a recuperare le testate, con l'assistenza di . Dopo un combattimento, Storm Shadow e la Baronessa recuperano le testate e le portano al barone DeCobray, il marito della Baronessa, per attivarle. Dopo di che la Baronessa e Storm Shadow le usano per distruggere la Torre Eiffel, dimostrandone la potenza distruttiva. Dopo un lungo inseguimento dei Joe, Duke riesce a colpire il kill switch e quindi a risparmiare Parigi, ma facendo ci\u00f2 viene catturato e portato alla base sottomarina di McCullen situata nell'Artico.\nI Joe individuano la base segreta e si preparano al recupero di Duke. Intanto McCullen usa le tre testate rimaste per costruire dei missili nano-acaro da lanciare sulle citt\u00e0 pi\u00f9 importanti del mondo, tra cui Washington, per distruggerle. Snake Eyes riesce ad eliminare un missile, Ripcord inizia a seguire quelli rimanenti in un \"Night Raven\" (prototipo di jet costruito dalla MARS), mentre Scarlett e il resto del gruppo si infiltrano nella base. Scarlett, Breaker e Snake Eyes tentano di bloccare la base artica, mentre Heavy Duty attacca la base dei Cobra. Duke scopre che il Dottore \u00e8 Rex Lewis, il fratello di Ana, che riteneva fosse rimasto ucciso in una missione guidata da lui stesso quattro anni prima, mentre in realt\u00e0 Rex era rimasto intrappolato in un bunker con il . La Baronessa tenta di liberare Duke, ma il dottore rivela di avere impiantato i nano-acari anche in lei, che ha messo sotto il suo controllo per gli ultimi quattro anni, ammettendo il suo stupore circa la sua resistenza alla riprogrammazione.\nNel tentativo di uccidere Duke, McCullen finisce per rimanere bruciato, e fugge con Rex in un sottomarino da fuga. Duke e la Baronessa iniziano a inseguirlo, mentre i Joe si ritirano quando Rex attiva l'autodistruzione della base. Nel frattempo si scatena un combattimento tra Storm Shadow e Snake Eyes, in cui il primo ricorda all'avversario di aver ucciso il loro maestro quando entrambi erano studenti del dojo di Hard Master, cosa che ha causato il silenzio di Snake Eyes. Allora Snake Eyes riprende furiosamente il duello e tempesta l'avversario di colpi, finendo col conficcargli la lama della spada nel petto. Storm Shadow, nonostante il dolore, muore con dignit\u00e0, e rivolge a Snake Eyes uno sguardo di disprezzo prima di precipitare nelle gelide acque polari. Ripcord riesce a distruggere i missili rimanenti.\nTramite un'iniezione di nano-acari, Rex riesce a guarire il viso bruciato di McCullen, rendendolo argentato e sottoponendolo al suo controllo, dandogli il nome di , mentre Rex assume l'identit\u00e0 del Comandante Cobra, il malvagio capo dell'organizzazione terroristica conosciuta come . Subito dopo l'intero esercito dei Joe circonda il suo sottomarino e riescono a catturare i malvagi. A bordo della USS supercarrier Flagg, la Baronessa si trova in custodia cautelare fino a quando non sar\u00e0 possibile rimuovere i nano-acari dal suo corpo. Nel frattempo, Zartan, essendo stato in precedenza operato da Rex, si infiltra nella Casa Bianca durante la crisi dei missili e assume l'identit\u00e0 del presidente degli Stati Uniti.\nProduzione.\nNel 2003 la Hasbro diede il consenso ai produttori Brian Goldner e Lorenzo di Bonaventura di gettare le basi per un adattamento cinematografico. Furono presentati alcuni script, uno scritto da John Lee Hancock con Brian Koppleman e David Levien e uno da Stuart Beattie in collaborazione con Skip Woods, alla fine fu scelto quest'ultimo. Nell'agosto del 2007 la Paramount Pictures ingaggi\u00f2 il regista Stephen Sommers che si prepar\u00f2 al progetto visitando il quartier generale della Hasbro a Rhode Island.\nDistribuzione.\nIl film \u00e8 stato distribuito negli USA a partire dal 9 agosto 2009 mentre in Italia per l'11 settembre dello stesso anno.\nAccoglienza.\nIncassi.\nIl film negli USA ha incassato 150 milioni di dollari e 302 milioni nel resto del mondo.\nCritica.\nIl film ha ricevuto recensioni negative. Il sito aggregatore di recensioni Rotten Tomatoes riporta che il 34% delle 166 recensioni professionali ha dato un giudizio positivo sul film, con un voto medio di 4,56 su 10. Su Metacritic il film detiene un punteggio del 32 su 100, basato su 25 recensioni.\nAlla 30\u00aa edizione dei Razzie Awards, il film ha inoltre vinto il Razzie Award alla peggior attrice non protagonista per Sienna Miller, ed \u00e8 stato candidato per il Peggior film, Peggior attore protagonista, Peggior regista, Peggior sceneggiatura e Peggior prequel, remake, rip-off o sequel.\nSequel, prequel e spin-off.\nNel 2013 \u00e8 uscito il sequel \"G.I. Joe - La vendetta\", mentre nel 2021 \u00e8 uscito il prequel/spin-off \"\".\nMerchandising.\nCome gi\u00e0 successo con il film \"Transformers\", anche per questo progetto \u00e8 prevista la riedizione di una linea di giocattoli e la creazione di un omonimo videogioco."}
{"id": "1621525", "revid": "767487", "url": "https://it.wikipedia.org/wiki?curid=1621525", "title": "Maria Diana", "text": "Biografia.\nAlta 170\u00a0cm, lotta prevalentemente nella categoria 63\u00a0kg e saltuariamente nella categoria sotto i 67\u00a0kg.\nIl 2 febbraio del 2008 ha vinto gli assoluti laureandosi campionessa italiana nella categoria 63\u00a0kg bissando cos\u00ec il successo dell'anno precedente."}
{"id": "1621532", "revid": "1929943", "url": "https://it.wikipedia.org/wiki?curid=1621532", "title": "Mario Pieri (calciatore)", "text": "Carriera.\nNato nel quartiere genovese di Rivarolo, cresciuto nella Sampdoria, da diciottenne disput\u00f2 una discreta stagione in prestito in Serie B con l'. Poi torn\u00f2 a Genova con la Sampdoria dove, pur con una sola presenza in Serie A, e peraltro maturata in circostanze eccezionali, stabil\u00ec un record di rilievo statistico, che detiene tuttora, ossia quello della maggiore media gol (2,00) in assoluto nel campionato di Serie A italiano.\nPieri infatti disput\u00f2 la sua unica partita nella massima serie il 29 maggio 1949 quando la affront\u00f2 in casa il Torino. A seguito della Tragedia di Superga, il Torino non poteva che mandare in campo la formazione giovanile per terminare il campionato, ma le squadre avversarie scelsero per solidariet\u00e0 di fare altrettanto. Il Torino si aggiudic\u00f2 tutti e 4 questi ultimi incontri (che dal punto di vista statistico sono da considerare a tutti gli effetti partite di Serie A) contro Genoa, , e . In particolare la sfida contro la Sampdoria termin\u00f2 3-2 per i granata, e Pieri realizz\u00f2 entrambe le reti dei blucerchiati.\nNon avendo pi\u00f9 disputato partite nella massima serie, la media complessiva di realizzazioni di Pieri rest\u00f2 di 2 reti a partita.\nAccade in alcune circostanze che il record di Pieri venga provvisoriamente eguagliato o raramente superato da parte di calciatori che esordiscono in Serie A con marcature multiple (come nei casi di Zico. Osvaldo e Nyers o di Luca Caldirola nella stagione Serie A 2020-2021), ma poi la loro media diminuisce con l'aumentare delle loro presenze in campionato.\nNella stagione 1949-50 gioc\u00f2 in Serie C con il Pavia. Nel mese di febbraio del 1950 contribu\u00ec al successo della Sampdoria nel Torneo di Viareggio con quattro reti, su nove complessive realizzate dai blucerchiati. A partire dal 1950-51 la sua carriera, che sarebbe terminata a 33 anni, si svolse vestendo le maglie di diverse squadre, sempre al di sotto della Serie B."}
{"id": "1621534", "revid": "1745361", "url": "https://it.wikipedia.org/wiki?curid=1621534", "title": "Lowlands scozzesi", "text": "Le Lowlands scozzesi (in inglese \"Scottish Lowlands\", in scots \"the Lallans\" o \"the Lawlands\"; in gaelico scozzese \"a' Ghalldachd\", \"la terra degli stranieri\") sono una regione storica della Scozia. Non costituiscono una divisione amministrativa, ma indicano nell'accezione comune l'area della Scozia non riconducibile alle Highlands, ossia le zone centro-meridionali che si estendono a sud e ad est della faglia delle Highlands, che corre da Stonehaven a Helensburgh. \nA dispetto del nome, alcune aree delle Lowlands, come le Southern Uplands, non sono fisicamente \u201cbasse\u201d, cos\u00ec come alcune aree delle Highlands, quali Islay e la contea di Caithness, sono prevalentemente costituite da bassopiani.\nLe Lowlands comprendono dunque le seguenti aree amministrative scozzesi: Ayrshire Settentrionale, Meridionale ed Orientale, Inverclyde, Renfrewshire, Renfrewshire Orientale, Dunbartonshire Occidentale ed Orientale, Glasgow, Lanarkshire Settentrionale e Meridionale, Falkirk, Edimburgo, Midlothian, West Lothian, East Lothian, Clackmannanshire, Fife, Dundee, Angus, Aberdeenshire, Aberdeen, Moray, Perth e Kinross, Stirling, Dumfries e Galloway, Scottish Borders.\nGeograficamente, la Scozia viene anche divisa in tre aree: le Highlands, le pianure della Central Belt e le Southern Uplands. Le Lowlands comprendono approssimativamente le ultime due."}
{"id": "1621541", "revid": "3831", "url": "https://it.wikipedia.org/wiki?curid=1621541", "title": "Arthur Jefferson", "text": ""}
{"id": "1621543", "revid": "110157", "url": "https://it.wikipedia.org/wiki?curid=1621543", "title": "Birjusa", "text": "La Birjusa (anche traslitterata come \"Biryusa\") \u00e8 un fiume della Russia siberiana sudorientale (Oblast' di Irkutsk e Territorio di Krasnojarsk), ramo sorgentifero di sinistra della Taseeva (bacino idrografico dell'Angara).\nNasce dal versante settentrionale dei Saiani orientali e prende direzione mediamente settentrionale; circa verso la met\u00e0 del percorso, alcune decine di chilometri dopo aver toccato Birjusinsk (il maggior centro urbano incontrato dal fiume) piega decisamente verso ovest-nordovest fino a unirsi con la \u010cuna per formare la Taseeva. I maggiori affluenti ricevuti nella sua corsa sono Tagul, Tuman\u0161et e Pojma da destra, Malaja Birjusa e Toporok da sinistra.\nIl fiume \u00e8 gelato, mediamente, da novembre ad aprile."}
{"id": "1621544", "revid": "80339", "url": "https://it.wikipedia.org/wiki?curid=1621544", "title": "Biryusa", "text": ""}
{"id": "1621549", "revid": "100136517", "url": "https://it.wikipedia.org/wiki?curid=1621549", "title": "Baseball ai Giochi della V Olimpiade", "text": "Il baseball ha fatto la sua prima comparsa alle Olimpiadi ai Giochi di Stoccolma nel 1912, come esibizione.\nIl 15 luglio a Stoccolma fu disputata una partita tra una rappresentativa degli Stati Uniti e la Svezia.\nLa squadra statunitense era composta da atleti, quella svedese da giocatori del Vester\u00e5s Baseball Club, la prima squadra di baseball del paese scandinavo.\nDue statunitensi giocarono per la Svezia, a causa dell'inesperienza dei lanciatori e dei ricevitori.\nLa partita fu arbitrata da a George Wright, un ex-giocatore della National League."}
{"id": "1621555", "revid": "287204", "url": "https://it.wikipedia.org/wiki?curid=1621555", "title": "Tengwar", "text": "Le tengwar () sono un sistema di scrittura artificiale ideato da John Ronald Reuel Tolkien come sistema di trascrizione dei principali Linguaggi di Arda. Tolkien utilizz\u00f2 le tengwar per trascrivere la lingua inglese; in effetti, la maggior parte degli usi di tengwar da parte di Tolkien contemplano la trascrizione dell'inglese.\nNell'universo narrativo di E\u00e4, le tengwar furono inventate dall'elfo F\u00ebanor, e utilizzate inizialmente per trascrivere il linguaggio angelico valarin e le lingue elfiche quenya e telerin; successivamente, un gran numero di lingue della Terra di Mezzo fu trascritto tramite le tengwar, tra queste il sindarin.\nCaratteristiche.\nLa scrittura tramite tengwar venne ideata, nell'universo tolkieniano, prima da R\u00famil (in una forma pi\u00f9 arcaica detta Sarati) e poi da F\u00ebanor, elfo della stirpe dei Noldor nel 1250 dell'Era degli Alberi, prima dell'inizio della Prima Era. Il sistema comprende 24 lettere principali pi\u00f9 un certo numero di lettere aggiuntive. Vi sono inoltre segni diacritici posti sopra o sotto le lettere per rappresentare le vocali o per abbreviare la scrittura.\nLe lettere si chiamano \"tengwar\" (\"tengwa\" al singolare), mentre i segni diacritici si chiamano \"tehtar\" (\"tehta\" al singolare); in particolare, le vocali sono le \"\u00f3matehtar\". Le 24 lettere principali sono formate tutte da un \"telco\" (gambo) e da un \"l\u00fava\" (arco). Il gambo pu\u00f2 essere lungo o corto e rivolto verso l'alto o verso il basso, mentre l'arco pu\u00f2 essere aperto o chiuso.\nLe tengwar vengono utilizzate per trascrivere il linguaggio nero (vedi ad esempio l'iscrizione sull'Unico Anello), l'ovestron, il quenya (altoelfico) e il sindarin (grigioelfico).\nUnicode.\nUna prima proposta \u00e8 stata fatta da Michael Everson, nel suo ConScript Unicode Registry per includere la scrittura tengwar nello standard Unicode ed i caratteri tengwar sono attualmente inclusi nel registro ufficiale dell'Unicode, mappati da U+E000 a U+E07F (Area uso privato - Private Use Area)"}
{"id": "1621568", "revid": "125432864", "url": "https://it.wikipedia.org/wiki?curid=1621568", "title": "Arthur J. Jefferson", "text": "Biografia.\nFiglio di Frank Jefferson (1838-1872). Grazie alla sua unione con l'attrice drammatica Madge (Margaret) Metcalfe (1860-1908), sposato il 19 marzo 1884, nacque nel 1890 l'attore comico Stan Laurel.\nAlla sua epoca, fu uno dei pi\u00f9 famosi attori inglesi, di teatro e music-hall. Insieme alla moglie calc\u00f2 le scene dei teatri del nord dell'Inghilterra e in seguito di Glasgow, dove si trasfer\u00ec per lavorare al Metropole Theatre nel 1902.\nFra le sue opere va ricordata \"Home from the Honeymoon\", dalla quale furono tratti i soggetti cinematografici dei film \"Zuppa d'anatra (Duck Soup)\", del 1927, e \"Un nuovo imbroglio (Another Fine Mess)\", del 1930, entrambi interpretati da Stan Laurel e Oliver Hardy.\nMuore nel 1949 e viene sepolto nel cimitero di \"Barkston and Syston\" a Barkston, nel Lincolnshire."}
{"id": "1621569", "revid": "1406147", "url": "https://it.wikipedia.org/wiki?curid=1621569", "title": "Varese Football Club 1969-1970", "text": "Questa voce raccoglie le informazioni riguardanti il Varese Football Club nelle competizioni ufficiali della stagione 1969-1970.\nStagione.\nNeoretrocesso in Serie B, nella stagione 1969-1970 il Varese vinse il campionato alla quota di 49 punti, ottenendo l'immediato ritorno in Serie A. Allenata da Nils Liedholm, la formazione lombarda mostr\u00f2 una netta superiorit\u00e0 su tutti gli avversari, anche se nella parte finale del torneo il suo rendimento and\u00f2 parzialmente a scemare, in coincidenza coi sopraggiunti impegni infrasettimanali in Coppa Italia.\nA riprova di una superiorit\u00e0 su tutti i fronti, la squadra biancorossa primeggi\u00f2 anche nella classifica marcatori della serie cadetta, facendo suo il titolo di capocannoniere grazie a due suoi atleti, il giovane Roberto Bettega, quest'ultimo un promettente elemento arrivato in prestito dal vivaio juventino, e Ariedo Braida, i quali appaiarono a quota 13 reti il catanese Aquilino Bonfanti.\nOltre al primo posto ottenuto in campionato, ci fu l'ottimo percorso, come detto, in Coppa Italia. Superato al primo turno un girone composto da Milan, Verona e Como, nei quarti di finale i bosini ebbero la meglio della Fiorentina allo spareggio, approdando cos\u00ec nel decisivo girone finale per l'assegnazione del trofeo dove, pur ottenendo solo due pareggi su sei gare, chiusero la manifestazione al quarto posto, tuttora il migliore piazzamento varesino nella manifestazione.\nOrganigramma societario.\nArea direttiva\nArea tecnica\nArea sanitaria"}
{"id": "1621570", "revid": "1516566", "url": "https://it.wikipedia.org/wiki?curid=1621570", "title": "Baseball ai Giochi della XI Olimpiade", "text": "Ai Giochi di Berlino nel 1936, il baseball fece la sua seconda apparizione come esibizione alle Olimpiadi, ventiquattro anni dopo il primo esperimento.\nAlla partita, disputata il 12 agosto allo Stadio Olimpico di Berlino davanti a 90.000 persone, presero parte due delegazioni statunitensi, una chiamata \"World Champions\" e l'altra \"U.S. Olympics\", vinsero i primi per 6-5.\nL'arbitro del match era Leslie Mann (1892\u20131962), uno dei pi\u00f9 convinti sostenitori del baseball alle Olimpiadi."}
{"id": "1621573", "revid": "124870520", "url": "https://it.wikipedia.org/wiki?curid=1621573", "title": "Albi di Ken Parker", "text": "Questa voce riunisce in tabelle tutti gli episodi che hanno per protagonista Ken Parker, pubblicati in Italia dal 1977 al 2015. Per ogni storia sono indicate le successive ristampe. "}
{"id": "1621575", "revid": "287204", "url": "https://it.wikipedia.org/wiki?curid=1621575", "title": "Paradise Lost", "text": "Paradise Lost (\"paradiso perduto\" in lingua inglese) pu\u00f2 riferirsi a:"}
{"id": "1621576", "revid": "1544245", "url": "https://it.wikipedia.org/wiki?curid=1621576", "title": "Met.Ro.", "text": "Met.Ro. S.p.A., acronimo di Metropolitana di Roma e nota in precedenza come Metroferro, \u00e8 stata una societ\u00e0 pubblica italiana controllata dal comune di Roma ed incaricata della gestione delle prime due linee della metropolitana romana (A e B) oltre che delle tre ferrovie Roma-Civita Castellana-Viterbo, Roma-Pantano e Roma-Lido per conto della Regione Lazio.\nStoria.\nLa societ\u00e0 nacque nell'ambito della riforma del trasporto pubblico locale del Lazio portata avanti nel 2000 venendo scorporata dal consorzio regionale ACOTRAL ed assumendo il nome di Metroferro. Essa eredit\u00f2 quindi la gestione delle due linee della metropolitana di Roma, ossia la linea A e la linea B, e delle tre ferrovie ex concesse Roma-Civita Castellana-Viterbo, Roma-Pantano e Roma-Lido. Appena un anno dopo Metroferro assunse il nome di Met. Ro., acronimo di Metropolitana di Roma.\nIl 12 maggio 2006 costitu\u00ec la societ\u00e0 Officine Grandi Revisioni S.r.l. (OGR) per svolgere le attivit\u00e0 di manutenzione straordinaria e revisione generale dei convogli metropolitani e ferroviari.\nCon una seconda riforma portata avanti nel 2010 Met.Ro. fu fusa per incorporazione in ATAC insieme a Trambus, gestore del trasporto pubblico locale di superficie a Roma (autobus, filobus e tram), unificando la gestione dell'intero sistema di trasporto pubblico locale della citt\u00e0. ATAC assorb\u00ec anche le quote in OGR, incorporata poi nel 2014.\nAttivit\u00e0.\nLa societ\u00e0 gestiva \"in house\" due linee della metropolitana, in virt\u00f9 di due contratti di servizio con il Comune di Roma e ATAC, mentre per conto della Regione Lazio gestiva le tre ferrovie ex concesse, per una produzione programmata di treni/chilometro per la metro e treni/chilometro per le ferrovie.\nA partire dal 2006, attraverso la controllata Officine Grandi Revisioni - OGR Roma, ha gestito anche le attivit\u00e0 di manutenzione straordinaria dei rotabili.\nDati societari.\nSi trattava di una societ\u00e0 per azioni controllata dal comune di Roma (95,46%) e in minima parte dalla provincia di Viterbo (3,04%) e dalla provincia di Rieti (1,5%) con un capitale sociale di 2,080 milioni di euro diviso in 4 milioni di azioni da 0,52 euro ciascuna. Disponeva di una partecipazione del 100% in Officine Grandi Revisioni - OGR Roma S.r.l. e del 4,5% in Le Assicurazioni di Roma.\nLa societ\u00e0 aveva sede presso un palazzo in via Tiburtina, 770 in zona Casal Bruciato (Municipio IV)."}
{"id": "1621580", "revid": "18942298", "url": "https://it.wikipedia.org/wiki?curid=1621580", "title": "Nomenclature DivX", "text": ""}
{"id": "1621587", "revid": "287204", "url": "https://it.wikipedia.org/wiki?curid=1621587", "title": "Baseball ai Giochi della XV Olimpiade", "text": "Il baseball torna alle Olimpiadi per la terza volta come dimostrazione ai Giochi di Helsinki del 1952. Il 31 luglio fu giocata una partita di una variante finnica del baseball chiamata pes\u00e4pallo.\nIl primo lancio della partita fu di Lauri Pihkala, l'inventore di questo sport, alla partita presero parte la nazionale di baseball della Finlandia e la Worker's Athletic Federation e si concluse con la vittoria dei primi per 8-4."}
{"id": "1621588", "revid": "256896", "url": "https://it.wikipedia.org/wiki?curid=1621588", "title": "UNICRI", "text": ""}
{"id": "1621594", "revid": "124123", "url": "https://it.wikipedia.org/wiki?curid=1621594", "title": "Paolo Spada", "text": "Biografia.\nNacque a Zattaglia (Brisighella), in localit\u00e0 Monte Spada, da Giacomo, governatore \"a vita\" di Brisighella e Val di Lamone e consigliere di Stato sotto Papa Pio V.\nDopo aver vinto l'appalto per la tesoreria della Legazione di Romagna tra il 1560 e il 1564, si spos\u00f2 nel 1573 con Francesca Ricciardelli di Faenza e nel 1592, in seconde nozze, con Daria dei marchesi Albicini di Forl\u00ec.\nDalla seconda moglie ebbe Francesco, Bernardino e Virgilio: Bernardino Spada fu avviato dal padre alla carriera ecclesiastica e fu eletto cardinale nel 1626.\nPaolo Spada mor\u00ec nel 1631 a Faenza. \nFondazione della Congregazione Paolina.\nCon suo testamento rogato l'8 aprile 1631 dal notaio Alessandro Calbetti di Faenza, fond\u00f2 la Congregazione Paolina, un'istituzione benefica per opere pie, che continu\u00f2 a svolgere autonomamente il suo compito fino al 1859, anno in cui fu riunita alla Congregazione di carit\u00e0 di Brisighella."}
{"id": "1621595", "revid": "1543377", "url": "https://it.wikipedia.org/wiki?curid=1621595", "title": "Baseball ai Giochi della XVI Olimpiade", "text": "Nel 1956 il baseball fa la sua quarta apparizione come sport dimostrativo ai Giochi di Melbourne.\nPer la prima volta per\u00f2 si assistette a uno scontro tra due nazionali, l'Australia fu la prima nazionale ad affrontare gli Stati Uniti in un match d'esibizione.\nLa partita venne giocata il 1\u00ba dicembre, all'inizio la presenza di pubblico fu molto bassa, ma pare che prima del termine della partita furono toccate le 114.000 presenze."}
{"id": "1621596", "revid": "110157", "url": "https://it.wikipedia.org/wiki?curid=1621596", "title": "\u010cuna", "text": "La \u010cuna (altres\u00ec conosciuta come Uda) \u00e8 un fiume della Russia siberiana sudorientale (Oblast' di Irkutsk e Kraj di Krasnojarsk), ramo sorgentifero di destra della Taseeva nel bacino dell'Angara.\nNasce dal versante settentrionale dei Saiani orientali (nella catena secondaria chiamata \"monti della Uda\") e prende direzione dapprima orientale, poi mediamente settentrionale, scorrendo in ambiente montano nella parte meridionale dell'Oblast' di Irkutsk; in questa parte del corso il fiume \u00e8 conosciuto come \"Uda\". Seguendo un corso grossolanamente parallelo a quello del suo fiume gemello \"Birjusa\", all'incirca verso la met\u00e0 del suo corso piega verso ovest-nordovest, percorrendo un tratto dell'Altopiano dell'Angara prima di unirsi alla Birjusa per formare la Taseeva. Il fiume \u00e8 gelato, mediamente, da novembre ad aprile.\nIl bacino del fiume \u00e8 molto ricco di risorse minerarie (oro, zinco, ferro, molibdeno, ecc.); la maggiore citt\u00e0 del bacino \u00e8 \"Ni\u017eneudinsk\" nell'alto corso; altri insediamenti di qualche rilievo sono \"Oktjabr'skij\" e \"\u010cunskij\"."}
{"id": "1621597", "revid": "80339", "url": "https://it.wikipedia.org/wiki?curid=1621597", "title": "Chuna", "text": ""}
{"id": "1621604", "revid": "1951004", "url": "https://it.wikipedia.org/wiki?curid=1621604", "title": "Leon Festinger", "text": "Egli \u00e8 forse meglio noto per la Dissonanza cognitiva e la Teoria Del Confronto Sociale. Alle sue teorie e ricerche \u00e8 stato riconosciuto il merito di aver superato il punto di vista comportamentista che in precedenza dominava la psicologia sociale, dimostrando l'inadeguatezza dello schema \"stimolo-risposta\" per comprendere e determinare il comportamento umano. Festinger \u00e8 anche conosciuto per aver favorito l'uso del laboratorio per gli esperimenti in psicologia sociale, nonostante allo stesso tempo egli abbia evidenziato l'importanza dello studio di situazioni di vita reale, tecnica che ha messo in pratica quando si \u00e8 infiltrato nella setta di un culto apocalittico per studiare gli effetti di quando una profezia fallisce. \u00c8 noto anche nell'ambito delle reti sociali grazie alla teoria dell'Effetto Di Prossimit\u00e0. \nFestinger, ha studiato psicologia all'Universit\u00e0 dell'Iowa sotto la guida di Kurt Lewin, un'importante figura nella moderna psicologia sociale e si \u00e8 laureato nel 1941; ci\u00f2 nonostante, egli svilupp\u00f2 l'interesse per la psicologia sociale solo dopo essere entrato a far parte del centro di ricerca di Lewin sulle dinamiche di gruppo, presso l'Istituto di tecnologia del Massachusetts nel 1945. Nonostante il suo interesse principale fosse la psicologia sociale, Festinger si occup\u00f2 anche di ricerca sulla percezione visiva nel 1964 e quindi di archeologia e di storia, a partire dal 1979 fino alla sua morte nel 1989.\nLa vita.\nLa prima parte e l'educazione.\nFestinger nacque a Brooklyn, New York, l'8 maggio 1919 da genitori immigrati ebrei-russi, Alex Festinger e Sara Salomon in Festinger. Suo padre, che si specializz\u00f2 nel campo dei ricami, lasci\u00f2 la Russia da radicale e ateo e rimase fedele a queste opinioni per tutta la sua vita. Festinger frequent\u00f2 la Boy's High School a Brooklyn e ricevette la sua laurea di psicologia dal City College di New York nel 1939.\nProsegu\u00ec a studiare sotto Kurt Lewin all'universit\u00e0 di Iowa in cui Festinger ottenne il master (la laurea di 2\u00ba livello) nel 1940 e il dottorato di ricerca (il pi\u00f9 alto grado di specializzazione che si ottiene al college: phd= doctor of phylosophy) nel 1942 nel campo del comportamento infantile. Per sua stessa ammissione, non era interessato alla psicologia sociale quando arriv\u00f2 a Iowa e non scelse un solo corso di psicologia sociale durante tutto il periodo in cui rimase l\u00e0; era invece interessato al precedente lavoro di Lewin sui \u201csistemi di tensione\u201d che compaiono nel campo psicologico in determinate regioni dell'Io, ma gli interessi di Lewin si erano ormai spostati sulla psicologia sociale nel periodo in cui Festinger arriv\u00f2 a Iowa. Tuttavia, Festinger continu\u00f3 a seguire i suoi interessi originari studiando il livello di aspettativa e le relative performance, lavorando sulla statistica, sviluppando un modello quantitativo sulla presa di decisioni e pubblicando anche uno studio di laboratorio sui topi.\nSpiegando la sua mancanza di interesse per la psicologia sociale in quel periodo, Festinger ha dichiarato: \"La metodologia assai approssimativa della disciplina, la vaghezza del legame tra i dati e le teorie Lewiniane, tutto mi sembrava poco interessante nella mia giovane propensione alla severit\u00e0\". \nDopo la laurea, Festinger lavor\u00f2 come ricercatore associato in Iowa dal 1941 al 1943, come statistico per la commissione di selezione e formazione dei piloti di aerei presso l'universit\u00e0 di Ronchester dal 1943 al 1945 durante la Seconda Guerra Mondiale. Nel 1943, Festinger spos\u00f2 Mary Oliver Ballou, una pianista, con la quale ebbe tre figli: Richard, Kurt, Catherine. Festinger e Ballou pi\u00f9 tardi divorziarono e nel 1968 Festinger spos\u00f2 Trudy Bradley, al tempo un'insegnante di studi sociali presso l'Universit\u00e0 di New York, .\nLa carriera.\nNel 1945, Festinger si un\u00ec come aiuto professore al Centro di Ricerca sulle Dinamiche di Gruppo di Lewin che era stato appena istituito presso il Massachusetts Institute of Technology (MIT). Fu al MIT che Festinger si dedic\u00f2 alla psicologia sociale: \"Diventai per decreto uno psicologo sociale e m'immersi in questo campo con tutte le sue difficolt\u00e0, le ambiguit\u00e0 e le sfide\". Fu sempre al M.I.T che Festinger inizi\u00f2 la sua incursione nella comunicazione sociale e i suoi studi sulla pressione di gruppo che hanno segnato un punto di svolta nella sua ricerca. Come lo stesso Festinger ricorda :\"Gli anni al M.I.T apparivano a noi tutti qualcosa di fondamentale, l'inizio di qualcosa di importante\". Infatti Stanley Schachter, studente ed assistente di ricerca di Festinger a quel tempo, dichiara: \"ho avuto la fortuna di lavorare con Festinger in quel periodo, a cui penso come uno dei pi\u00f9 alti momenti della mia carriera scientifica\"- \nTuttavia, questo tentativo \u00e8 iniziato \"quasi per caso\", mentre Festinger stava conducendo uno studio per conto dell'universit\u00e0 sull'impatto dei fattori architettonici ed ecologici sul grado di soddisfazione degli studenti residenti. Nonostante gli effetti di prossimit\u00e0 (o propinquit\u00e0) siano stati un'importante scoperta del suo studio, Festinger e i suoi collaboratori hanno anche notato delle correlazioni tra il livello di amicizia fra gruppi di residenti e la concordanza delle opinioni all'interno del gruppo, cos\u00ec sorsero domande inaspettate riguardo alla comunicazione all'interno dei gruppi sociali e allo sviluppo delle norme di gruppo, degli atteggiamenti e dei comportamenti. Infatti, il fondamentale articolo di Festinger nel 1950 sulla comunicazione sociale informale all'interno di un gruppo in funzione della pressione verso l'uniformit\u00e0, cita pi\u00f9 volte i risultati di questo studio apparentemente di altro ambito. \nDopo la morte di Lewin nel 1947, Festinger si trasfer\u00ec, con il centro di ricerca, all'Universit\u00e0 del Michigan nel 1948, poi all'Universit\u00e0 del Minnesota nel 1951 e all'Universit\u00e0 di Stanford nel 1955. Durante questo periodo Festinger pubblic\u00f2 il suo fondamentale articolo sulla teoria del confronto sociale, estendendo la sua teoria precedente - che riguardava la misurazione degli atteggiamenti nei gruppi sociali - alla misurazione delle abilit\u00e0 nei gruppi sociali. A seguito di ci\u00f2, nel 1957 Festinger pubblic\u00f2 la sua teoria della Dissonanza Cognitiva, probabilmente il suo contributo pi\u00f9 famoso e influente nel campo della psicologia sociale. Alcuni vedono anche questo come un prolungamento della prima opera di Festinger sulle pressioni del gruppo verso la risoluzione delle discrepanze nelle opinioni e abilit\u00e0 all'interno di gruppi sociali, su come l'individuo risolve le discrepanze a livello cognitivo. In questo periodo, Festinger ricevette anche un considerevole riconoscimento per il suo lavoro, sia in ambito specialistico con il conferimento del premio per il contributo scientifico dall'associazione Americana psicologica nel 1959, sia dall'opinione pubblica, infatti fu nominato uno dei 10 scienziati americani pi\u00f9 promettenti dalla rivista Fortune, poco dopo la pubblicazione della teoria del Confronto sociale. \nFestinger, nonostante questo riconoscimento, lascia il campo della psicologia sociale nel 1964, attribuendo la sua decisione a \"una convinzione che era cresciuta in me in un momento in cui personalmente ero bloccato e avevo bisogno di un'iniezione di stimoli intellettuali da nuove fonti per continuare a essere produttivo\". Rivolse la sua attenzione al sistema visivo, in particolare ai movimenti e alla percezione del colore nell'occhio umano. Nel 1968, Festinger ritorn\u00f2 nella sua citt\u00e0 originaria, New York, continuando la sua ricerca sulla percezione presso la \u201cNew School\u201d, che poi venne conosciuta come \u201cNew School for Social Research\u201d. Nel 1979 egli chiuse il suo laboratorio, dichiarandosi insoddisfatto del lavoro \"che si \u00e8 via via involuto a causa di problemi tecnici sempre pi\u00f9 specifici\".\nL'ultima parte della vita.\nIn uno scritto del 1983, quattro anni dopo la chiusura del laboratorio, Festinger si dichiarava deluso dai risultati che egli e altri nel campo della psicologia sociale avevano raggiunto. \u201cQuarant'anni nella mia vita mi sembrano un lungo periodo e, sebbene alcune cose siano state comprese sugli esseri umani e sul loro comportamento, il progresso non \u00e8 stato sufficientemente rapido; n\u00e9 le nuove conoscenze sono state abbastanza importanti. E peggio ancora, da un punto di vista pi\u00f9 ampio, abbiamo trascurato molti problemi importanti.\u201d \nSuccessivamente Festinger inizi\u00f2 a studiare reperti preistorici e incontr\u00f2 Stephen Jay Gould per scambiare idee, visitare personalmente i siti archeologici e studiare la costruzione di utensili primitivi. I suoi sforzi culminarono nel libro \u201cThe Human Legacy\u201d in cui si esamina come gli esseri umani si sono evoluti e sviluppati in societ\u00e0 complesse. Sebbene l'abbandono completo del campo della psicologia possa sembrare il frutto di un atteggiamento disilluso, Festinger considera questa ricerca come un ritorno ai concetti fondamentali della psicologia. Egli descrive l'obiettivo della nuova ricerca come la possibilit\u00e0 di vedere che cosa si pu\u00f2 dedurre da diversi punti di vista, da differenti campi riguardo alla natura, alle caratteristiche di \"questa specie che noi definiamo umana\", e si stup\u00ecsce quando i colleghi psicologi gli chiesero come i suoi nuovi interessi fossero collegati alla psicologia.\nLa successiva e ultima impresa di Festinger \u00e8 capire perch\u00e9 un'idea viene accettata o rifiutata da una cultura, e decide che esaminare il perch\u00e9 una nuova tecnologia fu adottata rapidamente in Occidente e non nell'Impero orientale bizantino avrebbe chiarito la questione. A Festinger, per\u00f2, fu diagnosticato un cancro prima che fosse in grado di pubblicare il materiale. Lui decise di non seguire la terapia e mor\u00ec l'11 febbraio 1989.\nLe opere.\nL'effetto di prossimit\u00e0.\nFestinger, Stanley Schachter e Kurt Back hanno esaminato i criteri con cui si operava la scelta delle amicizie tra gli studenti universitari che vivevano in alloggi per studenti sposati al MIT. Il team ha dimostrato che la formazione dei legami poteva essere predetta in base alla vicinanza, alla prossimit\u00e0 fisica tra gli alloggi e non in base ai gusti o alle opinioni simili come si sarebbe portati a pensare. In altre parole, le persone semplicemente tendono a fare amicizia con i loro vicini.\nInoltre, essi scoprirono che \u00e8 anche la distanza funzionale a determinare i legami sociali. Ad esempio, in un appartamento a due piani, le persone che vivono al piano inferiore accanto alle scale sono funzionalmente pi\u00f9 vicine ai residenti del piano superiore di quanto lo siano gli altri che vivono sullo stesso piano. \u00c8 pi\u00f9 probabile che a stringere amicizia con chi abita al piano superiore siano i residenti del piano inferiore che abitano vicini alle scale, piuttosto che gli altri. Festinger e i suoi collaboratori considerarono questi risultati come prova che le amicizie si sviluppano spesso grazie a contatti casuali (es. un breve incontro nell'andirivieni della 'Student Housing Community') e che questi contatti casuali si verificano con pi\u00f9 probabilit\u00e0 se tra le persone se vi \u00e8 vicinanza fisica e funzionale.\nLe comunicazioni sociali informali.\nNel testo del 1950 \"La pressione sociale nei gruppi informali\" Festinger ha sostenuto che una delle spinte pi\u00f9 forti che determinano la comunicazione \u00e8 l'uniformit\u00e0 tra i componenti del gruppo. L'uniformit\u00e0 si basa su due principi: la realt\u00e0 sociale e il moto di gruppo. Festinger sostiene che per determinare la validit\u00e0 dei loro atteggiamenti e delle loro opinioni personali le persone dipendono dalla realt\u00e0 sociale e che per definire la realt\u00e0 sociale si rifanno al loro gruppo di riferimento. Un parere o un atteggiamento \u00e8 quindi valido quanto pi\u00f9 \u00e8 simile a quello del gruppo di riferimento. Inoltre, egli ha sostenuto che la spinta a comunicare nasce quando vi sono differenze nelle opinioni e negli atteggiamenti tra i membri di un gruppo e ha formulato una serie di ipotesi su ci\u00f2 che determina l'esigenza di comunicare tra i membri, con chi essi lo fanno e come i recettori della comunicazione reagiscono, citando prove sperimentali per sostenere le sue teorie. Festinger etichett\u00f2 la comunicazione derivante da tali pressioni verso l'uniformit\u00e0 come \"comunicazione strumentale\", poich\u00e9 la comunicazione non \u00e8 fine a se stessa, ma \u00e8 un mezzo per ridurre le discrepanze tra il comunicatore e gli altri componenti del gruppo. La comunicazione strumentale \u00e8 in contrasto con la \"comunicazione funzionale\" in cui la comunicazione funge da espressione emotiva.\nLa teoria del confronto sociale.\nL'influente teoria del confronto sociale di Festinger pu\u00f2 essere interpretata come estensione alla sfera delle abilit\u00e0 della sua teoria precedente in cui sostiene che gli atteggiamenti e le opinioni sono valutati in base alla realt\u00e0 sociale. Partendo dal presupposto che gli esseri umani hanno una spinta innata a valutare attentamente le loro opinioni e le loro abilit\u00e0, Festinger sostiene che la gente cercher\u00e0 di valutare le proprie opinioni e abilit\u00e0 confrontandole con quelle di altri. In particolare, per tale confronto, le persone si paragoneranno ad altri che abbiano opinioni e abilit\u00e0 simili alle proprie, perch\u00e9 \u00e8 difficile fare confronti affidabili quando le differenze tra s\u00e9 e gli altri sono troppo grandi. Per usare l'esempio di Festinger, chi ha appena imparato a giocare a scacchi non pu\u00f2 fare un confronto tra s\u00e9 e un grande maestro, ugualmente uno studente non deve paragonare le proprie abilit\u00e0 intellettuali con quelle di un neonato. Le persone, inoltre, agiranno per ridurre le discrepanze negli atteggiamenti o cambiando gli altri per avvicinarli alle proprie posizioni o modificando i propri atteggiamenti per avvicinarli a quelli degli altri. Allo stesso modo, essi agiranno per ridurre le discrepanze nelle abilit\u00e0 e ci\u00f2 provocher\u00e0 una spinta a migliorare le proprie abilit\u00e0. Festinger, dunque, suggerisce che \u201ci processi di influenza sociale e alcune tipologie di comportamento competitivo sono entrambi aspetti di uno stesso processo socio-psicologico [...] la spinta ad autovalutarsi \u00e8 basata sul confronto con le altre persone.\" Festinger ha allargato il campo dell'indagine applicando la propria teoria dal particolare al generale, egli ha infatti indagato le ripercussioni che la teoria del confronto sociale ha sulla societ\u00e0 nel suo insieme, ipotizzando che la tendenza ad aggregarsi e muoversi in gruppi omogenei per opinioni e abilit\u00e0 si rifletta nella segmentazione della societ\u00e0 in gruppi relativamente simili.\nNel suo saggio del 1954, \"A Theory of Social Comparison Processes\", Festinger espone in modo sistematico le sue ipotesi sostenendole con opportune prove sperimentali dove queste esistono. Egli espone la sua ipotesi nei seguenti punti:\nQuando la profezia fallisce.\nFestinger e i suoi collaboratori Henry Riecken and Stanley Schachter nel libro \"When Prophecy Fails\" del 1956 studiarono come l'effetto della disconferma di ci\u00f2 in cui si crede induca a rafforzare le proprie convinzioni nella credenza smentita. Il gruppo studi\u00f2 i membri di un piccolo culto apocalittico guidati da una casalinga di periferia, Dorothy Martin (nel libro sotto lo pseudonimo di Marian Keech). Dorothy Martin afferm\u00f2 di aver ricevuto messaggi da \" i Guardiani\", un gruppo di esseri superiori provenienti da un altro pianeta. I messaggi dicevano che un diluvio avrebbe distrutto il mondo presumibilmente il 21 dicembre. I tre psicologi e diversi altri assistenti si unirono al gruppo. La squadra osserv\u00f2 il gruppo direttamente per molti mesi prima e dopo la prevista apocalisse. Molti membri del gruppo si prepararono all'apocalisse lasciando il lavoro e sistemando i loro averi. Dopo che il giorno del giudizio fu pi\u00f9 volte rimandato, la Martin sostenne che il mondo era stato risparmiato per la \"forza del bene e della luce\", che i membri del gruppo avevano diffuso in tutto il mondo. Invece di abbandonare le loro credenze smentite dai fatti, i membri del gruppo vi aderirono con ancora pi\u00f9 convinzione e iniziarono una fervente azione di proselitismo. Festinger e i suoi coautori sostennero che le cause che portatono a incrementare le convinzioni del gruppo nella credenza smentita dai fatti sono le seguenti: \nFestinger, anche in seguito, descrisse l'aumento della convinzione e del proselitismo dei membri del culto dopo la sconfessione, come esempio specifico di dissonanza cognitiva, (l'aumento del proselitismo contribu\u00ec a ridurre la dissonanza con la consapevolezza che altri accettano le loro convinzioni) che pu\u00f2 essere applicata ai fenomeni di massa facilitandone la comprensione.\nLa Dissonanza cognitiva.\nIl fondamentale lavoro di Festinger del 1957 integr\u00f2 la letteratura di ricerca esistente sull'influenza e sulla comunicazione sociale sotto con la sua teoria sulla dissonanza cognitiva. L'idea alla base della teoria nacque a partire da uno studio sulle voci che si diffusero dopo un forte terremoto, avvenuto in India nel 1934. Fra la gente che sent\u00ec la scossa, ma non sub\u00ec danni dal terremoto, le voci che parlavano di altri imminenti disastri naturali godevano di maggiore credito. Il fatto che le persone avessero scelto di dare credito a voci che provocavano in loro paura era contro-intuitivo, fu spiegato da Festinger: queste voci svolgevano in realt\u00e0 la funzione di giustificare la paura stessa. Le voci servivano a ridurre l'inconsistenza dei sentimenti di paura della gente che non aveva vissuto sulla propria pelle gli effetti devastanti del terremoto, dando loro una buona ragione per avere paura. Festinger ha descritto le ipotesi di base della dissonanza cognitiva come segue:\nLa riduzione della dissonanza pu\u00f2 essere ottenuta modificando il comportamento, cambiando la cognizione, o acquisendo nuove informazioni e opinioni in maniera selettiva. Per utilizzare l'esempio di Festinger, un fumatore che \u00e8 consapevole che il fumo \u00e8 dannoso per la sua salute, pu\u00f2 ridurre la dissonanza, scegliendo o di smettere di fumare, o cambiando opinione sugli effetti del fumo (ad esempio: il fumo non fa male alla salute, come altri sostengono), o con l'acquisizione di conoscenze che esaltino gli effetti positivi del fumo (ad esempio, il fumo previene l'aumento di peso).\nNel 1959 Festinger e James Carlsmith pubblicarono il loro classico esperimento sulla dissonanza cognitiva. Nell'esperimento ai soggetti venne chiesto di svolgere compiti monotoni e noiosi per un'ora.\nAd alcuni soggetti, portati a credere che la loro partecipazione all'esperimento fosse conclusa, si chiese poi di fare un favore allo sperimentatore dicendo al partecipante successivo, il quale in realt\u00e0 era un complice, che l'incarico era estremamente piacevole.\nNei soggetti che dovevano sostenere che il compito fosse piacevole si cre\u00f2 una dissonanza, perch\u00e9 in realt\u00e0 esso era noioso. Il gruppo fu diviso in due parti: una met\u00e0 dei soggetti ricevette 1 dollaro, l'altra met\u00e0 ne ricevette 20. Come previsto da Festinger e Carlsmith, quelli che ricevettero 1 dollaro sostennero che il compito fosse pi\u00f9 divertente di quanto non fecero quelli pagati 20 dollari. Quelli pagati $1 erano costretti a ridurre la dissonanza cambiando le loro opinioni riguardo al compito, per produrre una consonanza con il loro comportamento, segnalando che il compito era piacevole. I soggetti pagati $20 hanno sperimentato meno dissonanza proprio perch\u00e9 l'abbondante pagamento ha portato armonia nel loro comportamento; quindi loro hanno valutato la prova come meno gradevole e la loro opinione era simile a quella di coloro ai quali non era stato chiesto di riferire che il compito era gradevole.\nEredit\u00e0.\nLa teoria del confronto sociale e la dissonanza cognitiva sono state descritte dagli altri psicologi come \"le due teorie pi\u00f9 proficue nella psicologia sociale\". La dissonanza cognitiva \u00e8 stata descritta in modo vario come \"il risultato pi\u00f9 notevole della psicologia sociale senza la quale essa non sarebbe quella che \u00e8 oggi\". La dissonanza cognitiva ha generato decenni di ricerche a questa connesse, da studi mirati ad affinarne la portata teorica e a favorirne lo sviluppo fino all'applicazione in campi diversi quali la presa di decisioni, la socializzazione dei bambini e la preferenza di un colore.\nInoltre, Festinger \u00e8 ritenuto colui che ha favorito la sperimentazione in laboratorio nel campo della psicologia sociale, come colui che \"ha trasformato l'esperimento in un potente strumento scientifico con un ruolo centrale nella ricerca della conoscenza.\" Nel necrologio pubblicato dall\u2019\"American Psychologist\" si leggeva: \"c'\u00e8 da dubitare che la psicologia sperimentale sarebbe esistita compiutamente\" senza Festinger.\nEppure sembra che Festinger diffidasse delle richieste troppo pressanti di una maggiore precisione empirica: consapevole dei pericoli che tali richieste comportano quando i concetti teorici non sono ancora completamente definiti. Festinger afferm\u00f2: \"La ricerca pu\u00f2 prendere le mosse da questioni non chiarite in precedenti ricerche, piuttosto che da argomenti di vasta portata; infatti le persone possono perdere di vista i problemi di fondo perch\u00e9 il campo \u00e8 limitato dalla ricerca in atto.\" Egli ha anche sottolineato che il laboratorio sperimentale \"non pu\u00f2 esistere per s\u00e9,\" ma che \"ci dovrebbe essere un'interrelazione attiva tra il laboratorio sperimentale e lo studio delle situazioni di vita reale.\"\" Inoltre, mentre Festinger \u00e8 lodato per il suo rigore teorico e per l'approccio sperimentale alla psicologia sociale, egli \u00e8 apprezzato per \"aver contribuito all'allontanamento tra ricerca di base e psicologia sociale applicata negli Stati Uniti.\" Egli divent\u00f2 un simbolo del rigore teorico e dello scienziato sperimentale, mentre Ron Lippit, un altro membro di facolt\u00e0 presso il Centro di Ricerca di Lewin per le dinamiche di gruppo con cui Festinger spesso si scontrava, divent\u00f2 il simbolo di confusa disposizione mentale, ingenuo idealismo nel campo della psicologia sociale applicata. Uno dei maggiori contributi degli studi di Festinger risiede forse nella \"descrizione del comportamento sociale come la risposta di un organismo pensante continuamente in azione per portare l'ordine nel suo mondo, piuttosto che come impulsi ciechi di una creatura fatta di emozione e abitudine,\" come citato nel suo illustre Premio per il Contributo Scientifico \"Distinguished Scientific Contribution Award\".\nIl comportamentismo, che ha dominato la psicologia fino a quel momento, ha caratterizzato l'uomo come una creatura dai comportamenti condizionati dai processi di stimolo, risposta e rinforzo. I comportamentisti erano concentrati solo su ci\u00f2 che era osservabile, cio\u00e8 sul comportamento e le ricompense esterne, senza alcun riferimento ai processi cognitivi o emotivi. Teorie come la dissonanza cognitiva non potevano essere spiegate nei termini comportamentisti. Per esempio, secondo i comportamentisti, l'apprezzamento era una forma di ricompensa, cos\u00ec una maggiore ricompensa avrebbe prodotto maggiore apprezzamento. Gli esperimenti di Festinger e di Carlsmith mostrarono che poteva esserci maggiore apprezzamento con una minore ricompensa; tale risultato richiedeva di riconoscere l'importanza dei processi cognitivi. Con le teorie di Festinger e le ricerche che queste hanno generato, \"la morsa d'acciaio in cui la teoria del rinforzo aveva tenuto la psicologia sociale fu definitivamente spezzata.\"\""}
{"id": "1621605", "revid": "121855515", "url": "https://it.wikipedia.org/wiki?curid=1621605", "title": "Finalmente tu (singolo)", "text": "Finalmente tu \u00e8 un singolo di Fiorello, pubblicato nel febbraio 1995.\nCon questa canzone, scritta da Max Pezzali e Mauro Repetto, Fiorello partecipa al 45\u00ba Festival di Sanremo, al termine del quale si classifica al 5\u00ba posto. \nDopo il Festival viene pubblicato l'album omonimo.\nVersione degli 883.\nIl brano venne reinterpretato da Max Pezzali, gi\u00e0 autore del pezzo, per l'album \"La dura legge del gol!\", e pubblicato come singolo nel 1997. Il videoclip \u00e8 composto da immagini tratte dal film \"Jolly Blu\" alternate ad altre scene dove Pezzali canta.\nQuesta versione del brano compare anche in \"Le canzoni alla radio.\""}
{"id": "1621607", "revid": "1543377", "url": "https://it.wikipedia.org/wiki?curid=1621607", "title": "Paradiso perduto (Penderecki)", "text": "Paradiso perduto \u00e8 un'opera in due atti del compositore polacco Krzysztof Penderecki su di un libretto di Christopher Fry.\nL'opera.\nL'opera \u00e8 tratta dal poema epico di Milton \"Paradiso perduto\". Penderecki defin\u00ec il lavoro come una sacra rappresentazione piuttosto che un'opera. Egli scrisse l'opera, nel 1976, su commissione per le celebrazioni del bicentennario degli Stati Uniti d'America. La prima esecuzione avvenne il 29 novembre 1978, al \"Lyric Opera of Chicago\", sotto la direzione di Bruno Bartoletti. Lo stesso allestimento fu dato al Teatro alla Scala di Milano nel 1979.\nL'opera \u00e8 ambientata in paradiso, nell'inferno e sulla terra all'epoca della creazione ed \u00e8 suddivisa in 42 scene."}
{"id": "1621609", "revid": "237256", "url": "https://it.wikipedia.org/wiki?curid=1621609", "title": "Dmitri Shepilov", "text": ""}
{"id": "1621610", "revid": "237256", "url": "https://it.wikipedia.org/wiki?curid=1621610", "title": "Dmitrij \u0160epilov", "text": ""}
{"id": "1621612", "revid": "152625", "url": "https://it.wikipedia.org/wiki?curid=1621612", "title": "Urka", "text": ""}
{"id": "1621616", "revid": "6923", "url": "https://it.wikipedia.org/wiki?curid=1621616", "title": "Rudi Fischer", "text": ""}
{"id": "1621629", "revid": "17654", "url": "https://it.wikipedia.org/wiki?curid=1621629", "title": "Le\u00f2n Festinger", "text": ""}
{"id": "1621631", "revid": "6923", "url": "https://it.wikipedia.org/wiki?curid=1621631", "title": "Simca Gordini", "text": ""}
{"id": "1621632", "revid": "2056951", "url": "https://it.wikipedia.org/wiki?curid=1621632", "title": "Guscio", "text": "Il termine guscio pu\u00f2 essere utilizzato in diversi ambiti:"}
{"id": "1621634", "revid": "6923", "url": "https://it.wikipedia.org/wiki?curid=1621634", "title": "Hans Von Stuck", "text": ""}
{"id": "1621636", "revid": "1798940", "url": "https://it.wikipedia.org/wiki?curid=1621636", "title": "Giuseppe II di Costantinopoli", "text": "Biografia.\nFiglio di Ivan Shishman di Bulgaria e di una principessa bizantina, dal 1393 al 1394 fu metropolita di Efeso.\nDivenuto patriarca nel 1416, nel 1437 part\u00ec con l'imperatore Giovanni VIII Paleologo e altri 23 vescovi della Chiesa bizantina e un numero imprecisato di studiosi e teologi da Costantinopoli per l'Italia, dove prese parte prima al Concilio di Ferrara, che poi venne trasferito a Firenze nel 1439 su pressione di Cosimo il Vecchio dei Medici. Nel concilio si doveva ricomporre lo scisma d'Oriente del 1054, ma pi\u00f9 che le questioni teologiche erano in ballo fondamentali questioni politiche, con l'impero bizantino ormai ridotto a un piccolo stato con al centro la sua enorme capitale per via dell'avanzata dei turchi ottomani, che cercava disperatamente aiuto in Occidente anche a patto di riconoscere il primato religioso di Roma. Tuttavia, al concilio si tennero diverse sedute sulle diverse posizioni teologiche (Filioque, Purgatorio e Primato Petrino su tutte), che lo videro aderire convintamente alla linea unionista via via pi\u00f9 marcata specialmente da parte dei futuri cardinali Basilio Bessarione, metropolita di Nicea, e Isidoro di Kiev, metropolita di Kiev e di tutta la Russia.\nA Firenze Giuseppe risiedette a Palazzo Ferrantini. Mor\u00ec dopo soli due mesi a Firenze, prendendo pochissimo parte ai lavori conciliari, che vennero condotti da Basilio Bessarione e Isidoro di Kiev. Lasci\u00f2 nel suo studio, poco prima di morire, un breve scritto dove rinnov\u00f2 la sua posizione unionista dichiarando \"di credere convintamente ogni cosa che crede e afferma dogmaticamente la Cattolica ed Apostolica Chiesa di nostro Signor Ges\u00f9 Cristo della antica Roma. Confesso che il Papa dell\u2019antica Roma \u00e8 il Padre dei Padri, Pontefice Massimo e Vicario di nostro Signor Ges\u00f9 Cristo e conferma la fede di tutti. Confesso anche che vi \u00e8 il Purgatorio delle anime\"\".\"\nGiuseppe venne sepolto nella basilica di Santa Maria Novella, dove la sua tomba \u00e8 ancora oggi conservata nel transetto destro, decorato da un affresco in uno stile ieratico semi-bizantino. Venne forse raffigurato nel ciclo di affreschi che celebr\u00f2 l'evento del concilio, la Cappella dei Magi di Benozzo Gozzoli, dove \u00e8 dipinto a cavallo di una mula bianca nelle vesti del Mago Melchiorre; la sua figura venne in parte tagliata da alcune modifiche seicentesche alla cappella. Inoltre venne ritratto a Ferrara da Pisanello, in una serie di disegni conservati al Cabinet des Dessins del museo del Louvre."}
{"id": "1621641", "revid": "92920", "url": "https://it.wikipedia.org/wiki?curid=1621641", "title": "Sun Tzu", "text": "Biografia.\nTra i vari biografi di Sun Tzu sussiste una certa discordanza per il luogo di nascita. Gli \"Annali delle primavere e degli autunni\" collocano i natali di Sun Tzu nello stato di Qi, nella Cina settentrionale, mentre le \"Memorie storiche\" di Sima Qian riportano che Sun Tzu era nativo di Wu. Ci\u00f2 malgrado, ambedue le fonti sono concordi nell'affermare che Sun Tzu nacque nel tardo periodo delle primavere e degli autunni, cio\u00e8 tra il 722 e il 481 a.C., e che lavorava alle dipendenze del re Hel\u00fc come consigliere militare, aiutandolo nella conquista dello stato di Chu. In seguito alla presunta partecipazione ad un complotto, Sun Tzu venne sospettato di tradimento e pertanto fu sottoposto all'evirazione e mandato in esilio: si pensa che fu proprio durante l'allontanamento della patria che egli abbia scritto l\"'Arte della Guerra\", il testo di strategia pi\u00f9 antico pervenutoci al quale il suo nome \u00e8 indissolubilmente legato. Il luogo e la data della sua morte restano invece ignoti.\nScarsissime sono quindi le notizie biografiche di Sun Tzu: ci rimane, tuttavia, un curioso aneddoto narratoci sempre da Sima Qian, che riportiamo di seguito. Prima di ingaggiare Sun Tzu come consigliere militare, il re di Wu volle testare le sue doti chiedendogli se le sue capacit\u00e0 strategiche potessero applicarsi anche alle donne; lo stratega, pertanto, accett\u00f2 di dargliene dimostrazione usando le centottanta concubine del re. Sun Tzu divise quindi le donne in due gruppi e pose a capo di ciascun gruppo le due favorite del re. Poi spieg\u00f2 ai due gruppi le regole da seguire: agli ordini di Sun Tzu, le donne avrebbero dovuto girarsi tutte nella direzione indicata. Al rullo dei tamburi ordin\u00f2 quindi alla donne di voltarsi a destra, ma queste cominciarono a ridere e non obbedirono. Sun Tzu disse allora: \u00abSe le regole non sono chiare e gli ordini non vengono compresi, la colpa \u00e8 del generale\u00bb. Spieg\u00f2 quindi ancora una volta le regole, quindi, al rullo dei tamburi, ordin\u00f2 alle donne di voltarsi a sinistra. Ancora una volta le donne scoppiarono a ridere e non obbedirono. Sun Tzu disse allora: \u00abSe le regole non sono chiare e gli ordini non vengono compresi, la colpa \u00e8 del generale; se, invece, le regole sono chiare, e tuttavia gli ordini non vengono eseguiti, allora la colpa \u00e8 degli ufficiali\u00bb. Diede quindi l'ordine di decapitare le due favorite. Il re, che aveva seguito le manovre dall'alto del suo padiglione, gli ordin\u00f2 di fermare l'esecuzione dicendosi convinto dell'abilit\u00e0 di Sun Tzu nel condurre le truppe, ma questi rispose che, nelle sue vesti di generale, vi erano ordini del re che poteva non seguire. Le due donne furono dunque giustiziate, e le favorite immediatamente inferiori per rango furono messe al comando dei due gruppi. Questa volta le donne obbedirono agli ordini senza indugio. A questo punto Sun Tzu disse al re che le sue truppe erano pronte e ben istruite, e che avrebbero obbedito a qualsiasi suo ordine, invitandolo a passarle in rassegna. Ma il re lo conged\u00f2 senza farlo e Sun Tzu allora comment\u00f2: \u00abIl re ama le belle parole, ma non sa metterle in pratica\u00bb: fu proprio in questo modo, racconta Sima Qian, che Sun Tzu riusc\u00ec a dare prova delle sue teorie militari e a venire assunto al servizio regio.\nA partire dal dodicesimo secolo numerosi studiosi iniziarono a contestare l'effettiva esistenza storica di Sun Tzu, per il motivo che egli non \u00e8 menzionato nello \"Zuo Zhuan\", cronaca cinese in forma narrativa che parla delle pi\u00f9 note personalit\u00e0 vissute nel periodo delle primavere e degli autunni. Assai dibattuta \u00e8 anche la paternit\u00e0 dell\"'Arte della guerra\", da attribuire secondo gli scettici non a Sun Tzu bens\u00ec ad altri strateghi militari, quali Wu Zixu, Sun Bin, un autore anonimo, o altri. Analogamente, l'unica battaglia storicamente attribuita a Sun Tzu, quella di Boju, non riporta il suo nome tra i vari combattenti. Molti storici moderni hanno rilevato anche presunti anacronismi fra il periodo in cui tradizionalmente sarebbe vissuto Sun Tzu e la cultura militare del suo tempo; l'ampiezza delle armate menzionate nel testo e la loro organizzazione, gli accenni all'impiego della balestra, entrata in uso verso la fine del V secolo a.C., i riferimenti alla teoria dei Cinque Elementi e certi usi linguistici, secondo queste interpretazioni, sposterebbero la datazione dell'Arte della guerra tra il 400-320 a.C., nel Periodo dei regni combattenti.\n\"L'arte della guerra\".\nIl testo \"L'arte della guerra\" (\"S\u016bnz\u01d0 B\u012bngf\u01ce\", \u5b6b\u5b50\u5175\u6cd5) non \u00e8 un'opera letteraria, bens\u00ec un manuale militare contenente regole su come condurre una guerra vittoriosa nell'antica Cina.\nIn caso di guerra l'importante \u00e8 vincere e vince solo chi sa pianificare in modo che quando si scende in campo si ottenga il massimo profitto nel minor tempo possibile, meglio se senza combattere o col minimo di perdite. La pianificazione deve avvenire in un contesto variabile, con pronte reazioni ai cambiamenti di situazione che portino a rapidi aggiustamenti dei piani e la disposizione tattica, anche applicando manovre irregolari ed imprevedibili ed avvalendosi di stratagemmi per dare al nemico informazioni sbagliate che lo inducano a valutazioni ingannevoli. Sun Tzu, tradizionalmente ritenuto uno dei maggiori promotori della \u00abstrategia indiretta\u00bb, definisce assai nitidamente i rapporti tra guerra e politica, tracciando un percorso che verr\u00e0 successivamente seguito da Niccol\u00f2 Machiavelli e Carl von Clausewitz: egli, infatti, ritiene la guerra subordinata al dominio della politica, essendo uno degli strumenti utilizzati dallo Stato per raggiungere i propri scopi. \nFondamentale, in tal senso, \u00e8 l'utilizzo dell'astuzia pi\u00f9 che della forza, oltre alla minuziosa conoscenza dell'avversario. \u00c8 opinione di Sun Tzu, infatti, che \u00abcombattere e vincere cento battaglie non \u00e8 prova di suprema eccellenza: la suprema abilit\u00e0 consiste nel piegare la resistenza (volont\u00e0) del nemico senza combattere\u00bb e, ancora, che \u00abl'abilit\u00e0 del comandante consiste nel piegare le forze del nemico senza alcun combattimento, nell'impadronirsi delle citt\u00e0 senza assalirle, nel conquistare lo Stato nemico senza lunghe operazioni militari\u00bb.\nDopo la sua pubblicazione, l'\"Arte della guerra\" ha esercitato una fortissima e ininterrotta influenza, attraverso i secoli e i millenni, sulla strategia militare. L'Esercito degli Stati Uniti ha incluso l'\"Arte della guerra\" fra le opere che devono essere presenti nelle biblioteche delle singole unit\u00e0, per la formazione continua del personale. Le teorie esposte nell\"'Arte della guerra\", oltre ad essere considerate ancora attuali da molti moderni strateghi militari, hanno trovato applicazioni anche in altri campi, soprattutto in quello delle strategie manageriali, che attingono ad esse per modelli di comportamento da adottare nelle situazioni competitive.\nCollegamenti esterni.\nLibri digitali di pubblico dominio:"}
{"id": "1621652", "revid": "115554389", "url": "https://it.wikipedia.org/wiki?curid=1621652", "title": "Monte Rasu", "text": "Il monte Rasu \u00e8 una montagna situata nella Sardegna centrale e la sua parte sommitale, la Punta Manna di monte Rasu, 1.259 metri, \u00e8 la cima pi\u00f9 alta della catena del Marghine-Goceano.\nSi trova nei territori comunali di Bottidda e di Bono e dalle sue sommit\u00e0 si possono ammirare panorami che spaziano sull'altopiano di Campeda e sull'alta valle del fiume Tirso.\nDescrizione.\nOrigine e significato del nome.\nIl nome della montagna deriva dal termine \"rasu\" che, nella lingua sarda, indica la condizione morfologica relativa all'appiattimento del rilievo o alla mancanza di vegetazione sulle sue pendici.\nFlora e fauna.\nLe sue pendici sono ricoperte da vaste foreste di roverelle (\"Quercus pubescens\"), acero minore (\"Acer monspessulanum\"), castagni (\"Castanea sativa\") e lecci (\"Quercus ilex\"). Tra queste va citata la \"foresta di sos Nibberos\"; \u00e8 considerata uno dei pi\u00f9 grandi boschi di tasso (\"Taxus baccata\") ed agrifoglio (\"Ilex aquifolium\") d'Italia e vi si trovano un gran numero di esemplari millenari.\nSulla sommit\u00e0 della montagna si trova un centro meteorologico del Servizio agro-meteorologico della Sardegna dotato di un potente radar."}
{"id": "1621655", "revid": "198277", "url": "https://it.wikipedia.org/wiki?curid=1621655", "title": "Pallavolo Virtus Fontanafredda", "text": "La Pallavolo Virtus Fontanafredda \u00e8 una societ\u00e0 pallavolistica di Fontanafredda, in provincia di Pordenone.\nStoria.\nIl club nacque nel 1985, in seguito allo spostamento di sede della , squadra di Serie A2 che gi\u00e0 in diverse occasioni aveva utilizzato il Palasport di Fontanafredda in seguito alla sponsorizzazione dell'industria Arrital Cucine, che nella cittadina friulana ha sede. Adott\u00f2 i colori giallo e rosso.\nGi\u00e0 alla prima stagione di A2, 1985-86, il club ottenne la promozione in massima serie dopo i play-off, vinti contro la Di.Po. Vimercate e la Belunga Belluno. Nel 1986-87 disput\u00f2 cos\u00ec il suo primo campionato in A1 come Giomo Fontanafredda, riuscendo a ottenere una non scontata salvezza. Nella stagione successiva, dopo un inizio di campionato abbastanza positivo, il club si ritir\u00f2 per protesta a met\u00e0 stagione, dopo il mancato via libera della FIPAV al tesseramento del giocatore statunitense Tim Hovland, ponendo precocemente fine all'esperienza di Fontanafredda tra i professionisti.\nAttualmente il club continua la sua attivit\u00e0, soprattutto nel settore giovanile, a livello dilettantistico."}
{"id": "1621660", "revid": "36426", "url": "https://it.wikipedia.org/wiki?curid=1621660", "title": "Callinico I di Costantinopoli", "text": ""}
{"id": "1621663", "revid": "106456", "url": "https://it.wikipedia.org/wiki?curid=1621663", "title": "Eutichio patriarca di Costantinopoli", "text": ""}
{"id": "1621665", "revid": "339392", "url": "https://it.wikipedia.org/wiki?curid=1621665", "title": "Fozio I di Costantinopoli", "text": ""}
{"id": "1621669", "revid": "36426", "url": "https://it.wikipedia.org/wiki?curid=1621669", "title": "Ignazio I di Costantinopoli", "text": ""}
{"id": "1621677", "revid": "767487", "url": "https://it.wikipedia.org/wiki?curid=1621677", "title": "John Blackwall", "text": "Blackwall visse a Hendre House, nei pressi di Llanrwst, nel nord del Galles dal 1833 alla sua morte.\nSi interess\u00f2 alla natura fin dalla sua giovinezza, in primo luogo agli uccelli e poi ai ragni, sui quali pubblic\u00f2 il suo primo articolo nel 1827.\nLa sua opera pi\u00f9 importante fu \" Una Storia dei Ragni della Gran Bretagna e dell'Irlanda \" (in 2 volumi, del 1861-1864) che menzionava 304 specie e dove dava le prime descrizioni adeguate dei ragni britannici. Solo dieci delle specie incluse erano descritte da Octavius Pickard-Cambridge e dodici dal naturalista irlandese Robert Templeton.\nCorrispondenza con Charles Darwin.\nBlackwall scrisse quattro lettere sul tema dei ragni a Charles Darwin, il 12 febbraio 1868, \nil 18 febbraio 1868, il 10 agosto 1869 ed l'8 settembre 1869. Gli originali sono conservati nel Darwin Archive della biblioteca dell'Universit\u00e0 di Cambridge. La prima, seconda e terza lettera sono di risposta diretta a comunicazioni di Darwin, sebbene il luogo di spedizione di queste lettere, presumibilmente mandate da Blackwall, \u00e8 ignoto. \nIl loro argomento \u00e8, in modo ampio, la variabilit\u00e0 che esiste fra specie e generi di ragni. \nLa prima lettera comincia \"io desidero che sia in mio potere dare risposte soddisfacenti alle domande contenute nella Sua lettera del 10 scorso. Ragni adulti della stessa specie differiscono in taglia e colore cos\u00ec notevolmente, e anche indipendentemente ad ogni aspetto delle situazioni nel quale vengono rinvenuti, che io non sono capace di assegnare una causa adeguata per questo fatto straordinario... \" .\nIl lavoro di Blackwall costitu\u00ec un passo importante nella comparsa dell'aracnologia. \n\u00c8 stato uno dei primi aracnologi che si interessarono ai ragni di taglie molto piccole, in particolare quelli che appartengono ai generi Neriene e Walckenaeria (Linyphiidae).\nTaxa descritti.\nHa descritto e denominato, in ordine alfabetico, molti taxa, fra i quali:\ne specie:\nPortano il suo nome.\nIn suo onore sono state denominati molti generi e specie di ragni fra cui:"}
{"id": "1621686", "revid": "767487", "url": "https://it.wikipedia.org/wiki?curid=1621686", "title": "Curt Backeberg", "text": "\u00c8 famoso soprattutto per la collezione e la classificazione di piante grasse.\nViaggi\u00f2 molto per l'America Centrale e Meridionale, e pubblic\u00f2 molti libri sulle cactacee, di cui ricordiamo \"Die Cactacee\" e \"Kakteenlexikon\". Fu lo scopritore di numerose nuove specie."}
{"id": "1621693", "revid": "232551", "url": "https://it.wikipedia.org/wiki?curid=1621693", "title": "Lemovici", "text": "I Lemovici erano un popolo gallico. Il loro nome viene da \"Lemo\" (\u00abolmo\u00bb) e \"vices\" (\u00abvince\u00bb), con il significato di \u00abvincitori con l'olmo\u00bb. Hanno anche dato il loro etnonimo a Limoges e al Limosino.\nCitt\u00e0.\nIl loro capoluogo era \"Durotincum\" (Villejoubert, nel comune di Saint-Denis-des-Murs), spostato poi ad \"Augustoritum\" (Limoges) in epoca gallo romana. Altri luoghi conosciuti sono: \"Acitodunum\" (Ahun), \"Argentate\" (Argentat), \"Blatomagus\" (Blond), \"Briva Curretia\" (Brive-la-Gaillarde), \"Cassinomagus\" (Chassenon), \"Carovicus\" (Ch\u00e2teau-Chervix), \"Roncomagus\" (Rancon), \"Excingidiacum\" (Yssandon) et \"Uxellum\" (Ussel).\nTerritorio.\nIl territorio dei Lemovici si estendeva sugli odierni dipartimenti dell'Alta Vienne, della Creuse e della Corr\u00e8ze, oltre che su una parte del dipartimento della Charente. Si trattava di un'area ricca di miniere d'oro potendosene contare attualmente 200.\nAbili commercianti, essi erano soprattutto specializzati nell'esportazione e il loro commercio si estendeva fino alle coste atlantiche.\nConquista romana.\nNel 52 a.C. circa 10 000 combattenti Lemovici furono inviati in soccorso di Vercingetorige assediato ad Alesia da Cesare. Nella battaglia che ne segu\u00ec rimase ucciso il loro capo Sedullo."}
{"id": "1621702", "revid": "1395110", "url": "https://it.wikipedia.org/wiki?curid=1621702", "title": "Delta Yeti", "text": "Il Delta Yeti \u00e8 un fuoristrada costruito dalla Delta Veicoli Speciali di Torino, verso la fine degli anni sessanta.\nIl contesto.\nL'idea si deve allo stesso progettista che aveva disegnato il Ferves Ranger e si tratta un piccolo fuoristrada a quattro posti con carrozzeria scoperta e fornito di tetto in tela, applicabile mediante intelaiatura a centine.\nLa struttura \u00e8 composta da un telaio in scatolato d'acciaio esterno, la cui sagomatura squadrata caratterizza e condiziona la linea del veicolo.\nVenne motorizzato con il propulsore della Fiat 850 e risulta essere il primo fuoristrada dotato di quattro ruote motrici e sterzanti costruito in Italia prodotto per il mercato civile.\nMesso in vendita nel 1968 e prodotto in piccolissima serie, nonostante la raffinata tecnica costruttiva, lo \"Yeti\" ebbe scarso successo, rimanendo in fase poco pi\u00f9 che prototipale.\nDopo un paio d'anni il progetto venne acquisito da una nuova azienda di Alba, la Samas, che sostitu\u00ec il propulsore con quello nuovo introdotto sulla Fiat 127 da 903 cm\u00b3, commercializzando il Samas Yeti 903. Nel 1973 la stessa casa present\u00f2 anche il progetto di una versione dello Yeti \"6x6\", cio\u00e8 a sei ruote motrici, che non ebbe per\u00f2 seguito commerciale.\nLa modifica effettuata dalla SAMAS non si limit\u00f2 alla mera sostituzione del propulsore, bens\u00ec ad una radicale modifica della meccanica. La principale fu il posizionamento del motore non pi\u00f9 a sbalzo sull'assale anteriore ma arretrato quasi dentro l'abitacolo. Inoltre vennero impiegate componenti meccaniche diverse come la scatola del cambio della Fiat 124, differenziali della Alfa Romeo Giulia, scatola dello sterzo del camioncino Fiat 316; solo la scatola riduttore ripartitore veniva costruita appositamente per questo modello."}
{"id": "1621708", "revid": "1543377", "url": "https://it.wikipedia.org/wiki?curid=1621708", "title": "Nathaniel Lord Britton", "text": "Fond\u00f2 il New York Botanical Garden nel Bronx, New York. Britton nacque in Staten Island nella contea di New York. I suoi genitori cercarono nella sua giovinezza di condurlo verso studi ecclesiastici, ma lui fin da bambino fu attratto dalla botanica e dalla biologia.\nPresto si laure\u00f2 alla Columbia University nelle facolt\u00e0 di botanica e geologia, ed inoltre fu il primo direttore del New York Botanical Garden.\nSi spos\u00f2 con Elizabeth Gertrude Knight, biologa e membro del Torrey Botanical Club.\nScrisse \"Illustrated Flora of the Northern United States, Canada, and the British Possessions\" (1896)."}
{"id": "1621711", "revid": "6923", "url": "https://it.wikipedia.org/wiki?curid=1621711", "title": "Master Mold", "text": "Master Mold \u00e8 un personaggio dei fumetti creato da Stan Lee e Jack Kirby, pubblicato dalla Marvel Comics. Trattasi di un robot creato da Bolivar Trask esplicitamente per comandare le Sentinelle e combattere i mutanti.\nBiografia del personaggio.\nQuando Bolivar Trask decise di costruire le Sentinelle pens\u00f2 di dotarle di un capo che avrebbe potuto guidarle nel loro compito di proteggere la razza umana e di costruirne delle nuove. Questo capo era appunto Master Mold, l'unico fra le Sentinelle originali ad avere la capacit\u00e0 di parlare e ad essere dotato di intelligenza artificiale. Quando le Sentinelle furono presentate al mondo dettero subito ottima prova di s\u00e9 sconfiggendo e catturando gli X-Men. Dopo questa vittoria Master Mold si rese conto dell'elevato numero di mutanti presenti sulla Terra e dell'insicurezza degli esseri umani.\nDecise, perci\u00f2, che l'unico modo per proteggere davvero l'umanit\u00e0 era quello di conquistarla. Egli infatti non era stato programmato per obbedire ad alcun tipo di ordine, da chiunque provenisse, ma, anzi, poteva prendere autonomamente delle decisioni purch\u00e9 rispettassero l'unico obiettivo col quale era stato costruito, proteggere, cio\u00e8, la razza umana dai mutanti. Resosi conto del drammatico errore e delle idee estremiste del robot, Bolivar Trask sacrific\u00f2 la sua vita per distruggere Master Mold e tutte le Sentinelle che questi aveva creato.\nDopo la distruzione del Master Mold originale ne vennero creati diversi altri nel corso degli anni. Tra questi ricordiamo coloro che si fusero con Nimrod, la Sentinella proveniente dal futuro, e crearono l'essere conosciuto come Bastion.\nUn altro Master Mold, invece, si fuse con l'esanime Steve Lang quando questi stava per morire. Si scontr\u00f2 poi con Hulk, Angelo e Uomo Ghiaccio venendo distrutto con la distruzione della propria base segreta. Infine un Master Mold fu costruito segretamente in Ecuador. Questi cre\u00f2 le Sentinelle autonome, molto diverse da tutti i tipi precedenti poich\u00e9 non avevano alcun comando umano a cui obbedire. Quest'ultimo Master Mold fu sconfitto da Cassandra Nova che utilizzo le sue Sentinelle per distruggere Genosha.\nPoteri e abilit\u00e0.\nMaster Mold, come tutte le altre Sentinelle, \u00e8 dotato di forza e resistenza straordinarie ed \u00e8 capace di emettere dei raggi di vario tipo. Caratteristiche che lo distinguono sono la stazza gigantesca e soprattutto la capacit\u00e0 di poter costruire altre Sentinelle. Bolivar Trask lo ha dotato anche di capacit\u00e0 logiche ed intellettive che lo rendono in grado di elaborare complesse strategie e soprattutto di sviluppare una propria autonomia decisionale, senza essere dipendente dagli ordini degli esseri umani."}
{"id": "1621715", "revid": "15756", "url": "https://it.wikipedia.org/wiki?curid=1621715", "title": "Bahamut Lagoon", "text": " \u00e8 un videogioco prodotto da Square e distribuito per la console Super Nintendo esclusivamente in Giappone il 9 febbraio 1996. Le meccaniche di gioco di \"Bahamut Lagoon\" sono un misto tra \"Final Fantasy Tactics\", \"Fire Emblem\" e \"Front Mission\".\nIl gioco \u00e8 stato reso poi disponibile su Virtual Console per Wii il 29 settembre 2009 e per Nintendo 3DS il 5 febbraio 2014.\nTrama.\nLa storia ha luogo nel mondo di Orelus, la cui principale caratteristica \u00e8 la presenza di veri e propri \"continenti volanti\". Il gioco inizia con un prologo, in cui viene mostrato un mondo devastato da una precedente guerra scatenata dall'imperatore Sauzer, al termine della quale fu in grado di sottomettere il regno di Khana. Sauzer, notando le qualit\u00e0 sorprendenti della principessa YoYo, la cattura e la rende la sua schiava preferita. Il prologo finisce con la guerra giunta ormai al termine, e un gruppo di ribelli, la Resistenza, pronti a minare il dominio del maligno Sauzer. Capo della Resistenza \u00e8 Byuu, ex cavaliere del regno di Khana, assieme a Matelite, comandante della legione imperiale, e Sendak, mago e cortigiano di corte.\nCon loro vi sono anche numerosi altri compagni, ognuno proveniente dai regni delle Lagune, conquistati da Sauzer, tutti fidati e pronti a combatterlo. Con l'aiuto dal capitano della \"Fahreneit\", una macchina volante facente parte della squadra di Cavalieri Drago dell'impero di Khana, cercheranno in tutti i modi di contrastare il tiranno. Un'eventuale sconfitta totale della resistenza determiner\u00e0, purtroppo, la caduta di Ozerus nelle mani di Sauzer.\nNelle battaglie successive, Byuu e i suoi compagni cercheranno in tutti i modi di recuperare la principessa YoYo, considerandolo un importante passo intermedio verso la vittoria finale. Purtroppo la principessa YoYo, a causa della lunga prigionia ha mutato drasticamente il suo carattere. All'inizio era follemente innamorata di Byuu, ma ora, probabilmente causa la dura prigionia, si \u00e8 innamorata di Satha Palpaleos, generale al comando di Sauzer.\nLa principessa YoYo possiede l'abilit\u00e0 di poter comunicare mentalmente con i draghi e, di fatto, con il pi\u00f9 possente di tutti, Bahamut, difensore dell'impero di Ozerus, ma ora non si risveglia pi\u00f9 al richiamo di YoYo, e non se ne conosce il motivo. La Resistenza, conscia di ci\u00f2, decide di andare a cercarlo per allearsi con il Drago.\nNel frattempo la resistenza conquista lagune su lagune, mettendo in grave pericolo la stabilit\u00e0 dell'impero. Sauzer, infuriato, affida al comandante capo dei suoi quattro generali, Gudolf, il compito di eliminare definitivamente La Resistenza.\nYoYo e Sauzer giungono finalmente davanti a Bahamut, ma entrambi cadono in preda ad una febbre profonda, causata dal drago che li reputa \"esseri deboli\". La contemporanea presenza di YoYo e Sauzer e del Drago causa l'apertura di un portale verso la dimensione di Altair, dalla quale fuoriescono creature demoniache dalle forme numerose.\nFrattanto Palpaleos, il generale di Sauzer, che nel frattempo si \u00e8 ammalato, \u00e8 alle prese con l'amministrazione del regno del quale cerca di risolvere i problemi. Ma l'incontro con la sua amata YoYo gli far\u00e0 comprendere i motivi di questa insensata guerra, cos\u00ec, e non solo per amore, passa con la Resistenza.\nPalpaleos, a capo della Resistenza di Orelus, assieme a Byuu tenter\u00e0 un attacco al palazzo imperiale, fallendo. Riescono per\u00f2 a catturare l'imperatore Sauzer, ancora malato e tremendamente debole, che cercano di curare. Passano i giorni, e dopo una tremenda agonia, Sauzer confida a Palpaleos e Byuu di avere commesso un grande errore: un patto con i demoni del portale Altair. Sauzer muore di malattia e Palpaleos, il suo unico amico, in suo onore decide di lanciare il suo corpo morto nei cieli di Ozerus che tanto desiderava conquistare.\nGudolf, primo generale di Sauzer, eredita ingiustamente il trono ed inizia a comandare con il pugno di ferro l'impero di Khana. Dopo una lunga battaglia, La Resistenza di Ozerus penetra nel castello imperiale ed uccidono Gudolf e quattro demoni evocati da Sauzer. Purtroppo, il portale Altair \u00e8 ancora aperto e Bahamut, notando un grande pericolo, porta con s\u00e9 tutti i protagonisti sulla macchina volante, il \"Fahrneit\", aiutandola ad attraversare il portale, e trovandosi faccia a faccia contro il loro vero nemico: Alexander, il drago dalle tre teste, il pi\u00f9 potente di tutti e boss finale del gioco.\nSconfitto Alexander, dopo un'estenuante ed epica battaglia, la pace su Ozerus \u00e8 finalmente una realt\u00e0, e Byuu lascia i suoi compagni per divenire, assieme al drago Bahamut, l'autentico protettore di tutta Ozerus.\nPersonaggi.\nIn \"Bahamut Lagoon\", i personaggi sono divisi in classi specifiche.\nModalit\u00e0 di gioco.\n\"Bahamut Lagoon\" mescola meccaniche JRPG con la tattica. Ogni personaggio dispone di HP, MP, \"SP\", punti abilit\u00e0 per i personaggi combattenti, EXP, equipaggiamento, classe e statistiche. Anche le abilit\u00e0 seguono le regole degli JRPG classici, consumando MP variabili da tecnica a tecnica. Quando non si combatte, \u00e8 possibile girovagare per i luoghi in cui si svolger\u00e0 la trama, andando in negozi, parlando con la gente ed ottenendo, se perspicaci, oggetti segreti. A differenza della saga \"Final Fantasy\", in \"Bahamut Lagoon\" non v'\u00e8 una mappa del mondo.\nSviluppo.\nLo staff di sviluppo del gioco comprendeva molti membri chiave della serie di videogiochi \"Final Fantasy\", tra cui il creatore di \"Final Fantasy\" Hironobu Sakaguchi come supervisore, Kazushige Nojima come regista e Motomu Toriyama come organizzatore di eventi della storia. In un'intervista, Motomu Toriyama ha dichiarato che quando \u00e8 stato assunto per la prima volta da SquareSoft per lavorare ad un nuovo capitolo di \"Bahamut Lagoon\". Il titolo \u00e8 stato infine cancellato.\nAccoglienza.\nAll'uscita, quattro recensori di \"Famits\u016b\" hanno assegnato al gioco un punteggio di 29/40.\nIn una recensione retr\u00f2, Hardcore Gaming 101 ha elogiato molto il gioco, definendolo una parte del \"rinascimento\" di Square a met\u00e0 degli anni '90, con personaggi affascinanti, una trama coerente e dettagli grafici che sono \"una vera delizia\". Nintendo Life ha anche definito il gioco un \"tesoro perduto\" e si \u00e8 lamentato del fatto che non ci sia mai stata una localizzazione ufficiale in lingua inglese. Siliconera ha notato che anni dopo per il gioco \u00e8 stata fatta una traduzione non ufficiale dei fan in inglese. 1UP.com ha definito il gioco uno dei primi sei titoli \"da giocare\" da importare, citando la sua storia ricca di sfumature, la grafica lussureggiante e l'ampia quantit\u00e0 di gioco.\n\"Bahamut Lagoon\" ha venduto copie in Giappone nel 1996, rendendolo cos\u00ec il diciassettesimo titolo pi\u00f9 venduto di quell'anno.\nRetrospettivamente, la rivista \"Famits\u016b\" ha classificato YoYo come la diciottesima eroina pi\u00f9 famosa dei videogiochi degli anni '90."}
{"id": "1621718", "revid": "161374", "url": "https://it.wikipedia.org/wiki?curid=1621718", "title": "Olga F\u00ebdorovna (Cecilia di Baden)", "text": ""}
{"id": "1621723", "revid": "237256", "url": "https://it.wikipedia.org/wiki?curid=1621723", "title": "Alexander Alexandrovi\u010d di Russia", "text": ""}
{"id": "1621727", "revid": "830939", "url": "https://it.wikipedia.org/wiki?curid=1621727", "title": "Joseph Nelson Rose", "text": "Suo padre prese parte alla guerra civile e fu ucciso quando Joseph era ancora un bambino. Successivamente si laure\u00f2 all'universit\u00e0 di Liberty.\nSi impegn\u00f2 nella botanica e in particolare nelle studio delle cactacee, e con Nathaniel Lord Britton pubblic\u00f2 parecchi articoli sulle Crassulaceae."}
{"id": "1621728", "revid": "436907", "url": "https://it.wikipedia.org/wiki?curid=1621728", "title": "Steve Rothery", "text": ""}
{"id": "1621729", "revid": "599013", "url": "https://it.wikipedia.org/wiki?curid=1621729", "title": "H\u00e5vard Nordtveit", "text": "Caratteristiche tecniche.\nNato come difensore centrale, nel corso della propria carriera \u00e8 stato impiegato in diverse posizioni, affermandosi come un vero e proprio jolly. Si \u00e8 affermato nella posizione di centrocampista difensivo. Nel 4-4-2, a Nordtveit vengono affidati i compiti pi\u00f9 di contenimento, offrendo cos\u00ec il proprio supporto alla linea difensiva. \u00c8 stato utilizzato anche come uno dei tre difensori centrali nel 3-5-2. Forte fisicamente, negli anni \u00e8 migliorato anche nella fase di costruzione del gioco, arrivando all'83% di passaggi riusciti al termine della Bundesliga 2015-2016. Alcuni cali di concentrazione ne hanno, talvolta, pregiudicato le prestazioni. \u00c8 stato impiegato anche da terzino destro.\nCarriera.\nClub.\nHaugesund.\nDopo aver giocato a livello giovanile per Vats 94 e Skjold IL, Nordtveit \u00e8 entrato in quelle dell'Haugesund. Con questa squadra ha avuto l'opportunit\u00e0 di esordire in 1. divisjon, secondo livello del campionato norvegese: il 20 agosto 2006 \u00e8 stato infatti schierato titolare nella vittoria interna per 2-0 sul Sogndal. \u00c8 diventato il calciatore pi\u00f9 giovane ad esordire per questa squadra. \u00c8 stata l'unica presenza in campionato, in quella stagione.\nIl 27 giugno 2007 ha trovato la prima rete con questa maglia, con cui ha contribuito al successo casalingo per 4-0 sul L\u00f8v-Ham, in una sfida valida per il terzo turno del Norgesmesterskapet.\nArsenal.\nIl 15 giugno 2007, Ingolf Steensn\u00e6s dell'Haugesund ha reso noto d'aver ceduto Nordtveit all'Arsenal, che lo avrebbe aggregato alla propria squadra riserve. Il giocatore si \u00e8 imposto rapidamente in questa formazione. L'11 maggio 2008 si \u00e8 accomodato in panchina in occasione della sfida valida per la Premier League disputatasi in casa del Sunderland, vinta dai \"Gunners\" col punteggio di 0-1: con la maglia numero 35, Nordtveit non \u00e8 stato per\u00f2 impiegato nel corso della sfida.\nI prestiti.\nIl 18 agosto 2008, gli spagnoli del Salamanca \u2013 all'epoca militanti in Segunda Divisi\u00f3n, secondo livello del campionato \u2013 hanno annunciato l'ingaggio di Nordtveit con la formula del prestito, col calciatore che avrebbe vestito la maglia numero 3. Ha debuttato in squadra il 7 settembre, subentrando a Paulo S\u00e9rgio nel pareggio per 1-1 maturato sul campo del Siviglia Atl\u00e9tico. Il 30 ottobre 2008 ha fatto anticipatamente ritorno all'Arsenal, a causa del poco spazio a disposizione.\nIl 10 marzo 2009 ha fatto ritorno in Norvegia per giocare nel Lillestr\u00f8m, con la formula del prestito fino al successivo 1\u00ba agosto. Il 14 marzo successivo ha cos\u00ec giocato la prima partita in Eliteserien, schierato titolare nel pareggio per 1-1 maturato sul campo dello Stab\u00e6k. Ha giocato 21 partite nel corso di questa porzione di stagione in squadra, tra campionato e coppa, senza segnare alcuna rete.\nIl 28 luglio 2009, i tedeschi del Norimberga hanno ufficializzato l'ingaggio di Nordtveit, sempre con la formula del prestito. Ha esordito in Bundesliga il 22 agosto successivo, subentrando ad Andreas Wolf nella sconfitta casalinga per 0-2 contro l'Hannover 96. Tornato all'Arsenal in vista della stagione 2010-2011, non ha disputato alcun incontro in squadra.\nBorussia M'gladbach.\nIl 30 dicembre 2010, i tedeschi del Borussia M\u00f6nchengladbach hanno reso noto d'aver ingaggiato Nordtveit a titolo definitivo, con il giocatore norvegese che si \u00e8 legato al nuovo club con un contratto valido fino al 30 giugno 2013. Ha debuttato in squadra il 25 gennaio 2011, schierato titolare nel successo per 0-1 sul campo del Norimberga. Il 10 aprile ha trovato la prima rete, nel 5-1 inflitto al Colonia. Al termine della stagione, il Borussia M\u00f6nchengladbach ha mantenuto il proprio posto in Bundesliga dopo aver avuto la meglio nello spareggio con il Bochum.\nNel campionato 2011-2012, la squadra ha centrato il 4\u00ba posto finale, qualificandosi cos\u00ec per la Champions League 2012-2013. Il 21 agosto 2012, Nordtveit ha cos\u00ec avuto l'opportunit\u00e0 di esordire nei turni preliminari della competizione, schierato titolare nella sconfitta casalinga per 1-3 contro la Dinamo Kiev. La formazione ucraina ha avuto la meglio nel doppio confronto, spedendo cos\u00ec il Borussia M\u00f6nchengladbach in Europa League. Il 19 dicembre 2012, Nordtveit ha prolungato il contratto che lo legava al Borussia M\u00f6nchengladbach fino al 30 giugno 2016.\nIl 2 ottobre 2014 ha trovato la prima rete nelle competizioni europee per club: \u00e8 andato a segno nel pareggio per 1-1 in casa dello Zurigo, sfida valida per la 2\u00aa giornata della fase a gironi dell'Europa League. Il 13 marzo 2016, il Borussia M\u00f6nchengladbach ha confermato con una nota ufficiale che Nordtveit non avrebbe rinnovato il contratto in scadenza, col giocatore che aveva manifestato l'intenzione di tornare in Inghilterra.\nWest Ham Utd.\nIl 16 maggio 2016, il West Ham United ha ufficializzato l'ingaggio di Nordtveit, che ha firmato un contratto quinquennale con la nuova squadra. Ha scelto di vestire la maglia numero 4. Ha debuttato per gli \"Hammers\" il 28 luglio, schierato titolare nella sconfitta per 2-1 in casa del Dom\u017eale, sfida valida per l'Europa League 2016-2017. Il 15 agosto ha esordito in Premier League, in occasione della sconfitta per 2-1 contro il Chelsea. Ha trovato difficolt\u00e0 nell'inserirsi nel sistema di gioco dell'allenatore Slaven Bili\u0107, disputando soltanto 16 partite di campionato per il West Ham, con i media che hanno bollato questa esperienza come un flop.\nHoffenheim.\nIl 20 giugno 2017, l'Hoffenheim ha reso noto d'aver tesserato Nordtveit, che ha firmato un contratto valido fino al 30 giugno 2022 ed ha scelto di indossare la maglia numero 6: il giocatore ha fatto cos\u00ec ritorno in Germania. Resta con la formazione tedesca per la prima parte della stagione successiva, prima di essere ceduto in prestito.\nFulham.\nNel sessione invernale del mercato 2018-2019 passa in prestito, fino al termine della stagione, al Fulham.\nNazionale.\nA livello giovanile, Nordtveit ha rappresentato la , Under-17, Under-18, Under-19 e Under-21. Per quanto concerne quest'ultima selezione, ha esordito il 23 novembre 2008, schierato titolare nella vittoria per 0-3 contro la . Il 12 agosto 2009 ha trovato la prima rete, attraverso cui ha contribuito alla vittoria per 1-3 contro .\nIl 7 maggio 2013, il suo nome \u00e8 stato incluso nella lista provvisoria consegnata all'UEFA dal commissario tecnico Tor Ole Skullerud in vista del campionato europeo Under-21 2013. Il 22 maggio, Nordteveit \u00e8 rimasto tra i 23 calciatori scelti per la manifestazione. La selezione norvegese ha superato la fase a gironi per poi venire eliminata dalla in semifinale. In base al regolamento, la Norvegia ha ricevuto la medaglia di bronzo in ex aequo con i , altra semifinalista battuta.\nIl 7 giugno 2011 ha debuttato in Nazionale maggiore, nella vittoria in amichevole contro la , col punteggio di 1-0. Il 29 febbraio 2012 ha trovato la prima rete, nella vittoria per 0-3 contro l', a Belfast.\nStatistiche.\nPresenze e reti nei club.\n\"Statistiche aggiornate al 5 febbraio 2019.\""}
{"id": "1621731", "revid": "709565", "url": "https://it.wikipedia.org/wiki?curid=1621731", "title": "Vanguard (Marvel Comics)", "text": "Vanguard, il cui vero nome \u00e8 Nicolai Krylenko, \u00e8 un personaggio dei fumetti, creato da Bill Mantlo (testi) e Carmine Infantino (disegni), pubblicato dalla Marvel Comics. La prima apparizione avviene in \"Iron Man\" (prima serie) n. 109, \u00e8 un mutante dell'Universo Marvel.\nBiografia del personaggio.\nNato a Minsk, figlio del fisico nucleare Sergei Krylov (che diverr\u00e0 la Presenza), Nikolai Krylenko e sua sorella Laynia Petrovna (Stella Nera) vengono reclutati dal governo russo per entrare a far parte dei Super Soldati Sovietici.\nQuando il KGB li ingaggia, per combattere il padre, Vanguard volta le spalle al suo governo per affrontare una carriera da supereroe solitario, fino a che, tornato in patria non entra a far parte della Guardia d'Inverno.\nAccorso, insieme alla sorella, in aiuto di Quasar (Wendell Vaughn), Vanguard cade in battaglia ma resuscita grazie al potere del padre. Per un breve periodo si allea con il Generale Tskarov che cercava di minare l'economia americana, questo fino a quando scopre che sua sorella era stata fatta sparire proprio dal militare. All'interno della Guardia d'inverno si allea con Iron Man per combattere il Mandarino.\nPoteri e abilit\u00e0.\nVanguard \u00e8 un mutante con l'abilit\u00e0 di respingere ogni tipo di energia che gli viene inviata contro. Focalizza il proprio potere attraverso una falce e un martello."}
{"id": "1621734", "revid": "6923", "url": "https://it.wikipedia.org/wiki?curid=1621734", "title": "James Bowman (controtenore)", "text": "La sua carriera spazia fra l'opera, l'oratorio e la musica contemporanea.\nBiografia.\nLa sua cultura musicale deriva dalla musica sacra della chiesa anglicana. Egli inizi\u00f2 da ragazzino come corista presso la cattedrale di Ely. Frequent\u00f2 poi il \"New College\" di Oxford divenendo un membro del coro della \"Christ Church\", la chiesa del College. Bowman canta attualmente nella \"Chapel Royal\" di St. James's Palace a Londra.\nOpera.\nNel 1967 fece una audizione per l\"English Opera Group\" di Benjamin Britten e venne scritturato per interpretare la parte di \"Oberon\" in \"A Midsummer Night's Dream\", ruolo che era stato composto per il controtenore Alfred Deller e che Bowman fece suo per una lunga serie di repliche. \nEgli fu al Glyndebourne Festival Opera nel 1970 in \"La Calisto\" di Francesco Cavalli (il primo controtenore a cantare a Glyndebourne), all'English National Opera nel 1971 in \"Semele\", e alla Royal Opera House, Covent Garden nel 1972 in \"Taverner\".\nBowman non appare spesso nei teatri d'opera ma ha comunque cantato nei maggiori teatri d'opera del mondo quali il Teatro alla Scala, Opera di Amsterdam, Op\u00e9ra Garnier a Parigi, \"Festival\" di Aix-en-Provence, \"Sydney Opera House\" a Sydney, Arena di Verona, Opera di Vienna, \"Op\u00e9ra\" di Strasburgo, \"Dallas Opera\" a Dallas, e \"San Francisco Opera\" a San Francisco.\nAltro repertorio.\nBowman fece il suo debutto a Londra alla prima per l'inaugurazione della nuova \"Queen Elizabeth Hall\".\nBowman incontr\u00f2 David Munrow e venne invitato ad entrare nell'ensemble Early Music Consort of London. Il gruppo ebbe grande successo nel decennio fra il 1967 e il 1976, realizzando numerose registrazioni e svolgendo numerose touen\u00e9e all'estero. Dopo la morte di Munrow, Bowman continu\u00f2 a collaborare con gli altri membri dell'ex ensemble come con il clavicembalista Christopher Hogwood ed il liutista Robert Spencer.\nIn funzione della collaborazione con Britten menzionata sopra, egli ha cantato le prime assolute di alcune opere di importanti compositori contemporanei come Geoffrey Burgon, Alan Ridout e Richard Rodney Bennett.\nDiscografia.\nBowman ha realizzato pi\u00f9 di 180 incisioni con le pi\u00f9 importanti etichette discografiche ed i maggiori direttori d'orchestra fra i quali si citano: or Nikolaus Harnoncourt, Frans Br\u00fcggen, John Eliot Gardiner, Roger Norrington, e Gustav Leonhardt. La maggior parte delle sue recenti incisioni sono state fatte con l'etichetta Hyperion Records, sotto la direzione del direttore Robert King. Questi dischi comprendono l'integrale delle odi di Purcell, musica sacra e profana e due CD con arie di Handel."}
{"id": "1621749", "revid": "830939", "url": "https://it.wikipedia.org/wiki?curid=1621749", "title": "Giulio Cesare Teloni", "text": "Informazioni biografiche.\nFrequent\u00f2 il Liceo Dante di Firenze e consegu\u00ec la laurea in lettere nel 1878, presso l'Istituto di Studi Superiori di Firenze.\nPercorse tutta la carriera nell'ambito bibliotecario, dal 1884 al 1924: prima a Firenze, presso la Biblioteca Medicea Laurenziana e dal 1893-94 presso la Biblioteca Nazionale Centrale di Firenze, successivamente a Roma presso la Biblioteca Nazionale Vittorio Emanuele II.\nPresso la Biblioteca Nazionale Centrale di Firenze fu stretto collaboratore del direttore Desiderio Chilovi; vi lavorava anche Anita Castellano, che spos\u00f2 attorno al 1900.\nStudioso della civilt\u00e0 e della cultura Mesopotamiche, in particolare degli Assiri, e precursore della Assiriologia in Italia.\nFu in contatto e in corrispondenza con l'orientalista Angelo De Gubernatis e con l'irredentista triestino e collega bibliotecario a Firenze Salomone Morpurgo.\nLibero docente di assiriologia presso l'Istituto di Studi Superiori di Firenze.\nProfessore incaricato di Archeologia Orientale presso la Scuola di Studi Orientali dell'Universit\u00e0 di Roma."}
{"id": "1621752", "revid": "33689", "url": "https://it.wikipedia.org/wiki?curid=1621752", "title": "Filatelia (uffici postali italiani all'estero)", "text": ""}
{"id": "1621753", "revid": "466539", "url": "https://it.wikipedia.org/wiki?curid=1621753", "title": "Alan Ayckbourn", "text": "Biografia.\n\u00c8 autore di brillanti commedie di ambiente moderno borghese tra cui \"Camere da letto\" (\"Bedroom Farce\"), \"Family Circles\", \"Sinceramente bugiardi\" (\"Relatively Speaking\") e \"Confusioni\" (\"Confusions\").\nNel 1987 \u00e8 stato insignito del titolo di Commendatore dell'Ordine dell'Impero Britannico.\nHa pubblicato anche il manuale \"The Crafty Art of Playmaking\", sul mestiere di scrivere e di dirigere i testi teatrali. La traduzione italiana di Leonardo Franchini \u00e8 stata pubblicata da Audino di Roma con il titolo \"L'ingegnosa arte di fare teatro\".\nCommedie complete.\nAlan Ayckbourn ha pubblicato 75 commedie complete."}
{"id": "1621754", "revid": "86599", "url": "https://it.wikipedia.org/wiki?curid=1621754", "title": "GJ 1061", "text": ""}
{"id": "1621769", "revid": "601933", "url": "https://it.wikipedia.org/wiki?curid=1621769", "title": "Girolamo Benivieni", "text": "Biografia.\nFiglio di Paolo Benivieni, Girolamo ebbe per fratelli Antonio (1443-1502) e Domenico (1460-1507), tutti destinati a lasciare un ricordo di s\u00e9 nella vita culturale fiorentina.\nLa salute cagionevole gl'imped\u00ec di seguire un regolare corso di studi. Dedicatosi agli studi classici, apprese il latino, il greco e l'ebraico, coltiv\u00f2 la grande letteratura in volgare di Dante e Petrarca, e impar\u00f2 presto a improvvisare versi che gli guadagnarono la considerazione dell'ambiente letterario che ruotava intorno alla corte di Lorenzo de' Medici. Qui conobbe il signore di Camerino Giulio Cesare Varano, al quale dedic\u00f2 nel 1482 una \"Bucolica\".\nDa questa sua attivit\u00e0 di poeta cortigiano e imitatore del Poliziano e degli idilli di Teocrito e di Mosco - quale il poemetto \"Amore\" e la traduzione dell\"Amore fuggitivo\" di Mosco - lo sottrasse la conoscenza e l'amicizia con il dottissimo Giovanni Pico della Mirandola. Conosciuto forse nel 1479, la loro frequentazione si fece intensa dal 1484, e il Beniveni lo visit\u00f2 e s'intrattenne con lui nel 1486 a Fratta, dove Giovanni cercava di sfuggire alle minacce d'arresto di papa Innocenzo VIII.\nDopo la nuova fuga a Parigi e la detenzione a Vincennes, Giovanni pot\u00e9 essere liberato e stabilirsi a Firenze nel giugno del 1488 grazie alla protezione di Lorenzo de' Medici. Da allora l'amicizia dei due umanisti prosegu\u00ec fino alla morte di Giovanni, avvenuta nel 1494, rafforzata dalle costanti riunioni tenute nella villa di Giovanni, a Fiesole, insieme con il Poliziano, con il canonico Matteo Bosso, con il carmelitano Battista Spagnoli e con il filosofo cabalista Yohanan Alemanno. In questo periodo compose la \"Canzona dell'Amor celeste e divino\", per la quale il Pico scrisse un \"Commento\".\nIl Beniveni fece propria l'attesa pichiana di una nuova era di pace universale, unendola alle speranze della riforma civile e religiosa propugnata da Girolamo Savonarola e rinneg\u00f2 le sue poesie giovanili, che apparivano al suo spirito rinnovato troppo mondane, ed altre modific\u00f2. La morte di Pico, avvenuta il giorno stesso dell'entrata in Firenze di Carlo VIII, il 17 novembre 1494, gett\u00f2 il Benivieni in una profonda depressione, durante la quale medit\u00f2 anche il suicidio. Fuggiti i Medici, il Benivieni appoggi\u00f2 il programma del Savonarola con laude che esaltavano il prossimo rinnovamento spirituale e morale della citt\u00e0: nell'ottobre del 1496 pubblic\u00f2 la traduzione in volgare dello scritto del frate ferrarese \"Della semplicit\u00e0 della vita cristiana\", ne tradusse in latino l\"Epistola dell'umilt\u00e0\" e il 7 febbraio 1497 esalt\u00f2 in una laude il \"rogo delle vanit\u00e0\" organizzato dal Savonarola.\nAnche dopo la morte sul rogo del frate rimase fedele alla sua memoria. Nel 1500 pubblic\u00f2 il \"Commento sopra a pi\u00f9 sue canzone et sonetti dello Amore e della Bellezza divina\", dedicato al nipote del suo grande amico, Giovan Francesco Pico, insieme con cento dei suoi componimenti poetici degli anni precedenti, da lui corretti secondo la sua pi\u00f9 recente ispirazione spirituale, aggiungendo nell'appendice il poemetto \"Amore\" e la \"Deploratoria allo Illustre Principe Giovanni Pico Mirandulano\".\nNegli anni successivi si dedic\u00f2 allo studio della \"Divina Commedia\" e nel 1506, per l'edizione giuntina del poema dantesco, pubblic\u00f2 come introduzione, il \"Cantico in laude di Dante\", poemetto in terzine di 199 versi, seguito dal \"Dialogo di Antonio Manetti circa al sito, forma et misure dello Inferno di Dante Alighieri\". Cristoforo Landino aveva pubblicato, nell'edizione del 1481 del poema dantesco, il \"Sito, forma et misura dello Inferno et statura de' giganti et di Lucifero\", una interpretazione dell'architettura dell'Inferno nella quale citava le considerazioni inedite che il matematico e letterato Antonio Manetti aveva svolto al riguardo. Nel dialogo, cui partecipano il Benivieni stesso, il Manetti e il savonaroliano millenarista Francesco da Meleto, si discutono le teorie del Manetti che il Benivieni fa proprie.\nNel 1519 comparvero a Firenze le \"Opere di Hieronymo Benivieni\", ossia l'edizione di tutte le poesie non rifiutate dall'autore, compresa la \"Canzona d'amore\" e il \"Commento\" del Pico, oltre al \"Cantico in laude di Dante\" e ad altri scritti minori, come una \"Consolatoria\" alla vedova per la morte di Giovanni de' Medici, testimonianza dell'amicizia che lo leg\u00f2, malgrado tutto, a taluni esponenti delle famiglia medicea. Del resto, Benivieni salut\u00f2 l'elezione al pontificato di un altro Medici, Leone X, con la \"In renovatione Ecclesiae\", una \"frottola\" nella quale si augurava che il nuovo papa desse mano a quella riforma della Chiesa tanto auspicata da lui e dai \"piagnoni\", e frequent\u00f2 la casa del cardinale Giulio de' Medici, desideroso, quest'ultimo, di giungere a una composizione della tradizionale ostilit\u00e0 che divideva i seguaci dei Medici dai nostalgici del frate ferrarese.\nA Clemente VII scrisse ancora una lettera, il 10 novembre 1530, quando la citt\u00e0 era tornata nuovamente in potest\u00e0 della famiglia fiorentina dopo la sua cacciata di tre anni prima, invitandolo alla moderazione nell'interesse di tutti i cittadini di Firenze. Nel 1532 Benivieni fece parte del \"Consiglio dei Duecento\", ma non vi svolse alcuna funzione di primo piano: giunto ormai a tardissima et\u00e0, visse appartato e si spense quasi novantenne nel 1542, venendo sepolto nella chiesa di San Marco nella tomba stessa dell'amico indimenticabile."}
{"id": "1621771", "revid": "767487", "url": "https://it.wikipedia.org/wiki?curid=1621771", "title": "Porta del Filarete", "text": "La porta del Filarete sono i battenti bronzei del portale centrale della basilica di San Pietro in Vaticano. \u00c8 stata fusa dal fiorentino Filarete su commissione di papa Eugenio IV ed \u00e8 composta da due battenti.\nStoria.\nFilarete era un artista della bottega di Lorenzo Ghiberti che aveva lavorato alla fusione della porta nord del Battistero di Firenze, per questo venne scelto da Eugenio IV per la grande opera romana, essendo probabilmente il maestro fiorentino impegnato nelle commissioni in patria.\nVenne faticosamente eseguita tra il 1433 e il 1445 in un periodo politicamente turbolento. Fu posta in opera all'accesso centrale della basilica. L'opera si inser\u00ec nel quadro dei lavori di ripristino delle antiche basiliche romane, promossi da Martino V e Eugenio IV, e testimonia il nascente gusto antiquario legato alla citt\u00e0 di Roma.\nDopo il completamento della demolizione dell'antica basilica di San Pietro, nel 1619 fu posta in opera nel varco centrale della nuova basilica, facendo delle aggiunte, con dediche a Paolo V, in alto ed in basso ai due battenti per adattarli in altezza alla nuova costruzione.\nDescrizione.\nOgni battente \u00e8 diviso in tre riquadri sovrapposti.\nNei riquadri in alto sono rappresentati a sinistra \"Cristo in trono\" () a destra \"Madonna in trono\" (); nei riquadri centrali sono rappresentati \"San Paolo con la spada e un vaso mistico di fiori\" (\"vas electionis\") e \"San Pietro mentre consegna le chiavi a papa Eugenio IV inginocchiato\"; nei riquadri inferiori rappresentano il martirio dei due santi: a sinistra \"San Paolo che appare a Plautilla\" e \"Decapitazione di San Paolo\", a destra la \"Crocifissione capovolta di San Pietro\", quest'ultima con interessanti scorci di Roma antica: in particolare sono rappresentate la piramide Cestia e la piramide Vaticana (la \"Meta Romuli\" ancora esistente nel XV secolo, vicino alla basilica) con il vicino mausoleo detto \"Therebintus\". Tali monumenti erano legati, secondo varie tradizioni, al martirio di Pietro.\nI riquadri sono incorniciati da girali di acanto animati, con motivi classici, profili di imperatori e personaggi del tempo, oltre a scene tratte dalla mitologia greca, romana, dalle \"Metamorfosi\" di Ovidio e dalle Favole di Esopo.\nNell'intercapedine tra i riquadri, vi sono fregi con episodi del pontificato di Eugenio IV. Tra questi vi sono le rappresentazioni di scene del Concilio di Ferrara-Firenze, svoltosi tra il 1437 e il 1439, a cui parteciparono, oltre al papa, l'imperatore bizantino Giovanni VIII Paleologo e il patriarca di Costantinopoli Giuseppe. Tra queste scene vi sono \"Giovanni VIII e il suo seguito salpano da Costantinopoli\", \"Giovanni VIII e il suo seguito giungono a Ferrara e rendono omaggio al papa\", \"Sessione conciliare a Firenze\" e \"Partenza per Costantinopoli della delegazione greca\".\nProbabilmente il programma iconografico iniziale cambi\u00f2 per inserire tali scene per glorificare l'impegno di Eugenio IV verso la riunificazione con la Chiesa d'Oriente.\nLa porta, posta a suggello della \"DOMUS DEI\", rappresenta una sintesi concettuale dell'universalit\u00e0 della Chiesa e del perpetuarsi in essa dell'\"Imperium\" di Roma, secondo lo spirito del classicismo umanista pre-rinascimentale.\nFilarete firma la sua opera in vari punti: sul riquadro del martirio di san Paolo: , sulla cornice dove raffigura se stesso di profilo con la scritta: \nAnche sul lato interno destro vi \u00e8 un'insolita firma dell'artista che si rappresenta con in mano un compasso, alla guida dei suoi allievi, () mentre festeggiano con vino e danza il completamento del loro lavoro. Completano la scena due strani personaggi a cavallo di un asino e di un dromedario.\nLa parte inferiore e superiore mostra le aggiunte dell'epoca di Paolo V, per adattare i battenti alle nuove dimensioni della porta della nuova basilica di San Pietro.\nStile.\nI battenti del Filarete furono una novit\u00e0 nel panorama dell'arte dell'epoca, poich\u00e9 abbandonarono il tradizionale schema a formelle in favore di uno schema con pannelli pi\u00f9 grandi, ispirati ai rari esempi superstiti di porte bronzee antiche, tra cui soprattutto quelle del Pantheon, che tuttavia non erano figurati.\nLa porta rappresenta un'instabile conciliazione tra la cultura tardo-gotica del Filarete ed i suoi nuovi interessi antiquari. Infatti il Filarete, a Roma, fece proprio lo studio e la rievocazione dell'antico, sviluppando una conoscenza di tipo \"antiquario\", che mirava a ricreare opere in stile verosimilmente classico. infatti la sua riscoperta dell'esperienza classica non fu sufficientemente filologica come quella della generazione seguente, ma piuttosto mitizzata ed animata dalla fantasia e dal gusto per la rarit\u00e0. La porta, che anche sul piano della rappresentazione prospettica sembra piuttosto attardata rispetto alle esperienze fiorentine, fu infatti deprecata da Vasari.\nLa porta presenta elementi figurativi piuttosto autonomi, legati tra loro solo in maniera blanda, senza un programma preordinato salvo il tema generale dell'esaltazione della Chiesa romana, del suo primato, come erede della Roma pagana. Nei singoli riquadri si contano citazioni eterogenee, che spaziano dall'arte imperiale a quella paleocristiana, fino alle invenzioni fantastiche. La ricchezza esorbitante di temi iconografici richiama poi l'atteggiamento enciclopedico medievale e la tendenza ornamentale dei bordi miniati presenti nei codici medievali.\nAnche lo stile risente di queste ibridazioni, alternandosi tra forte resa volumetrica e piattezza spaziale, tra la sommariet\u00e0 nell'anatomia e la cura del dettaglio decorativo minuto."}
{"id": "1621775", "revid": "2039709", "url": "https://it.wikipedia.org/wiki?curid=1621775", "title": "Centro storico di Agrigento", "text": "Il centro storico di Agrigento \u00e8 individuabile sulla sommit\u00e0 occidentale della collina dell'antica Girgenti. Risalente all'et\u00e0 medioevale del XI e XV, conserva ancora oggi vari edifici medioevali (chiese, monasteri, conventi e palazzi nobiliari).\nDa aprile del 2016 \u00e8 tornato a chiamarsi ufficialmente Girgenti, toponimo dell'intera citt\u00e0 dismesso nel 1927 su volere di Benito Mussolini.\nNel centro storico sono custodite significative testimonianze dell'arte arabo-normanna, tra cui in particolare la cattedrale di San Gerlando, il PalazzoSteri sede del seminario, il palazzo vescovile, la Basilica di Santa Maria dei Greci ed il complesso monumentale di Santo Spirito e le porte delle cinta muraria.\nStoria del centro storico.\nDal disegno di autore Anonimo del 1584, tratta dall\"'Atlante Storico della Sicilia\" di L. Dufour, si rileva una rara immagine della citt\u00e0 medievale, circondata da una cinta muraria e da un tessuto urbano poco differenziato. In alto spiccano i pi\u00f9 importanti edifici quali lo Steri, la Cattedrale, il Castello, la Chiesa di Santa Maria dei Greci.\nAl centro si nota un burrone che taglia a met\u00e0 il Colle, detto della Via \"Bac Bac\". Ancora non sono visibili altri edifici che verranno costruiti successivamente alla stampa del disegno.\nIl Centro Storico di Agrigento \u00e8 databile intorno al XI e il XIII secolo, sorto per necessit\u00e0 difensive, logistiche e commerciali, in relazione alla vicinanza del porto. Gli ultimi abitanti dell'antica Akragas, minacciati dall'invasione musulmana e per l'eccessiva vicinanza delle antiche mura troppo estese e quasi vicine al mare, si arroccarono nel colle occidentale dell'Acropoli, dove costruirono un Castello ed un recinto murario attorno alla citt\u00e0 medioevale che poi prese il nome di Girgenti, creando, quindi, una vera e propria fortezza.\nAnche se le condizioni di vita risultarono decadenti, inizi\u00f2 l'espansione urbanistica all'interno della citt\u00e0 muraria, passando dalla citt\u00e0 antica a moderna, arricchendo l'abitato con Palazzi, Chiese e Monasteri, artisticamente influenzate da scambi culturali arabo-normanna.\nLo stile Chiaramontano.\nNel XIV secolo si diffuse in Sicilia uno stile architettonico che prese il nome di \" Stile chiaramontano\". Si tratta di applicazioni in pietra bianca di Comiso con modanature a zig zag, incastonate nelle ghiere merlettate di portali e bifore a sesto acuto, con il fine da rendere pi\u00f9 suggestive e abbellire le facciate esterne ed interne di Chiese, Palazzi, Monasteri, conventi e ospedali.\nCastello.\nDal disegno tratto dal libro di Francesco Negro e Carlo Maria Ventimiglia, \"Atlante di citt\u00e0 e fortezze del Regno di Sicilia - 1640\", viene raffigurato com'era il Castello di Girgenti nel 1640. Il disegno \u00e8 l'unica testimonianza dell'intero Castello, prima della parziale distruzione avvenuta durante la rivolta di Girgenti nel 1715. Il Castello si trovava sulla sommit\u00e0 del colle, ma nei secoli successivi, il degrado e l'abbandono hanno fatto s\u00ec che fosse distrutto quasi completamente per far posto ad un serbatoio comunale (1909).\nDi esso rimane la facciata dell'ingresso, opportunamente ristrutturato; ed alcune mura perimetrali, salvate in tempo da coperture di cemento armato atte al consolidamento del serbatoio comunale.\nPorte.\nPorta del Vescovo.\nRisalente al XV secolo, si affaccia sul ciglio settentrionale delle Mura, venne chiusa nel 1755 per ampliamento del Vescovado.\nPorta Bibbirria.\nRisalente al secolo XI, era chiamata Plebis Rea, collocata nella Piazza omonima, accanto alla chiesa di Sant'Onofrio. La Porta e la Chiesa furono insieme distrutte nel 1864.\nUn documento storico del 15 agosto 1266, depositato presso l'Archivio Storico di Palermo, ne documenta l'esistenza sin dai \" tempi remoti\", di indefinibile data.\nPorta della Gioiosa.\nRisalente all'XI secolo, costruita accanto alla chiesa Madonna degli angeli detta della Porzincuola delle Indulgenze (gioiosa), \u00e8 stata demolita all'inizio del '900 perch\u00e9 ormai pericolante.\nPorta di Ponte.\nRisalente al XI secolo, fu la pi\u00f9 importante porta della citt\u00e0; non c'\u00e8 mai stato un ponte levatoio come generalmente si crede. La Porta era sormontata da un arco gotico con lo stemma di Federico III d'Aragona, re di Sicilia dal 1296 al 1337. Fu completamente distrutta nel 1868 e ricostruita, senza pi\u00f9 l'arco, nello stile neoclassico su progetto di Raffaello Politi. Dell'originaria porta esistono due disegni, uno del 1823 eseguito da Leo Von Klenze e l'altro del 1829 eseguito da Friedrich Maxmilian Hessemer.\nLa Porta di Ponte era anche l'ingresso della via Atenea, principale arteria della citt\u00e0 medioevale di Girgenti.\nPorta Panitteri.\nRisalente all'XI secolo, si trovava lungo il fossato meridionale della citt\u00e0. Fu distrutto a seguito della costruzione della Stazione Ferroviaria di Girgenti, ricostruita in sede poco distante nel 1930.\nDi essa rimane un'edicola del XVII secolo raffigurante la Madonna del Lume.\nPorta dei Saccajoli.\nRisalente all'XI secolo, detta \"dei pastai\", \u00e8 tuttora esistente, in parte interrata. Essa rappresenta un chiaro esempio di stile Chiaramontano, caratterizzato dall'utilizzo dell'arco a sesto acuto, proprio della tradizione architettonica normanna.\nNel XVI secolo all'interno venne collocata una edicola sacra dedicata alla Madonna del Porto Salvo e successivamente dedicata a Santa Lucia.\nLa chiesetta soprastante fu in seguito distrutta per ragioni urbanistiche, e la Porta rimase seminterrata, ma ancora visibile.\nPorta di Mazara.\nRisalente all'XI secolo, si trova nella parte alta occidentale della citt\u00e0, accanto alla Cattedrale di San Gerlando ed al Seminario dello Steri.\nLa Porta, detta anche \"\"del Pertugio\" per via del rimpicciolimento del varco, dovuto alla trasformazione dello Steri in Seminario, venne chiusa nel 1846.\nPorta del Borgo.\nRisalente all'XI secolo, era la Porta che aveva prima preso il nome di \"Mazara\", segnava il confine della citt\u00e0 con il quartiere del Rabato, venne demolita dal Comune nel 1873.\nPorta di Mare.\nRisalente al XV secolo, \u00e8 tuttora esistente ma interrata.\nPorta del Marchese.\nRisalente al XIV secolo, era collocata tra le cinque torri meridionali della citt\u00e0 medioevali, poi distrutta.\nPorta Balnei (Porta dei Bagni).\nRisalente al XII secolo, faceva parte di un'antica cinta muraria arabo-normanna che fu demolita qualche secolo dopo per l'allargamento della cinta muraria.\nIl nome \"Porta Bagni\" deriva dalla strada che conduceva a sud, attraversando la Giudecca, il lavacro sacro degli ebrei girgentini fino al 1492.\nPorta Cannone.\nRisalente al XVI secolo, si trovava all'estremit\u00e0 occidentale della citt\u00e0, accanto alla chiesa dell'Addolorata, al confine con il quartiere Rabato. Fu demolita per ragioni urbanistiche del tempo, nel 1864.\nMa di questa antica porta rimane un eccezionale documento storico in un dipinto del francese Desprez, che erroneamente scambi\u00f2 il quartiere Rabato con la Rupe Atenea, dove si scorgono la Torre circolare, la Porta Cannone e la chiesa dell'addolorata.\nFossato.\nDi notevole importanza strategica-difensiva era il Fossato molto profondo creato parallelamente all'interno delle mura meridionali, in tutta la sua lunghezza, tale da rendere quasi impossibile l'accesso ai vicoli della cittadella.\nDalla fine del XVII secolo questo enorme fossato, con profondit\u00e0 diverse, venne via via riempito per ragioni strutturali ed urbanistiche, fino al raggiungimento del livello attuale, dove ora sorge la citt\u00e0 di Agrigento.\nNave di Empedocle.\nLa \"Nave di Empedocle\" era un enorme voragine naturale che divideva l'antica Girgenti in due colline. Nella collina occidentale era arroccata la citt\u00e0 Medioevale (Fortezza di Kokalo); nella collina orientale, meno popolata, era il promontorio della Rupe Atenea.\nUn disegno del 1775, tratto da \"Antichit\u00e0 Siciliane spiegate\" di G. Pancrazi, visualizza chiaramente tutta la collina di Girgenti, dove si scorgono il Castello Medioevale, il burrone e la Rupe atenea.\nChiese e monasteri.\nCattedrale di San Gerlando.\nLa cattedrale metropolitana di San Gerlando \u00e8 il principale luogo di culto cattolico di Agrigento, chiesa madre dell'omonima arcidiocesi metropolitana. Nel dicembre del 1951 papa Pio XII la elev\u00f2 alla dignit\u00e0 di basilica minore. Fu pi\u00f9 volte ricostruita tra i secoli XII e XIII e venne costruita nel 1094, pochi anni dopo la conquista normanna della citt\u00e0, ma gi\u00e0 nel 1244 fu distrutta in parte a causa di un crollo dovuto ad una frana del costone occidentale. Consacrata originariamente alla Madonna Assunta, titolo storico della cattedrale agrigentina, venne dedicata a San Gerlando nel 1305, quando la chiesa fu ricostruita dal vescovo Bertoldo de Labro. Nel corso dei secoli la cattedrale ha subito nuovi danni a seguito di un terremoto del 1693 e della frana del 1745. Nell'insieme, quindi, la cattedrale presenta diverse sovrapposizioni di stile, mantenendo la sua imponente mole costituita dalla grande torre campanaria accanto alla facciata della chiesa. La torre campanaria fu costruita dal canonico Giovanni Montaperto nel 1470.\nMonastero di Santo Spirito.\nIl Monastero di Santo Spirito \u00e8 uno dei pi\u00f9 grandi complessi monumentali della citt\u00e0 di Agrigento. Con la sua imponente mole domina la parte orientale del colle, ed \u00e8 costituita dal Monastero e la chiesa di Santo spirito.\nEsso fu eretta nel 1299 per volont\u00e0 della nobildonna Marchisia Prefoglio,\nSi accede al Monastero attraverso un corridoio posto tra la chiesa ed il Monastero, che conduce ad un ampio chiostro con giardino dal quale si pu\u00f2 ammirare la suggestiva facciata occidentale con le sue monofore di semplice struttura e bifore divise da esili colonnine, ed un elegante portale in stile Chiaramontano.\nLa struttura di pietra calcarea e di arenaria ha creato un meraviglioso effetto di bicromia, rendendo tutto l'insieme di particolare suggestione.\nDal portale centrale si accede alla cappella trecentesca.\nAttraverso una scaletta si accede ai dormitori del piano superiore.\nL'abbazia di Santo spirito era detto \"Bataranni\", che in gergo girgentano significa Badia Grande appunto per la sua grande mole.\nAll'interno \u00e8 ospitato il museo etno-antropologico.\nConvento dei Domenicani.\nIn Piazza Municipio, accanto al \"Palazzo dei Montaperto\" sorge quello che fu il seicentesco Convento dei domenicani, adibito a Municipio nel 1869.\nEsso fu il primo convento dei frati Domenicani, dopo il trasferimento da un altro convento del quartiere del Rabato.\nAll'interno \u00e8 esposta la pinacoteca comunale con la famosa collezione Sinatra.\nConvento dei Padri Agostiniani.\nDi fronte all'attuale palazzo del Municipio, si trova l'ex \"Convento dei Padri Agostiniani\", oggi ristrutturato ed adibito a Museo civico.\nCostruito nel 1578, fu demolito nel 1770 quando fu soppresso il convento, ed al suo posto sorse il reclusorio femminile detto del \"Trentatr\u00e9\"\nDopo un abbandono di diversi decenni, il palazzo \u00e8 stato restaurato ed \u00e8 stato adibito a Museo Civico, ancora chiuso."}
{"id": "1621778", "revid": "1924342", "url": "https://it.wikipedia.org/wiki?curid=1621778", "title": "Carry You Home (James Blunt)", "text": "Carry You Home \u00e8 il terzo singolo estratto dall'album \"All the Lost Souls\" di James Blunt. Il singolo \u00e8 uscito nei negozi il 17 marzo 2008, ma era stato gi\u00e0 reso disponibile nei siti specializzati per il download digitale dal 9 febbraio, stesso periodo in cui \u00e8 cominciata la sua rotazione radiofonica e la trasmissione del video ad esso legato.\nTracce.\nCD1:\nCD2:\n7\" vinyl:"}
{"id": "1621780", "revid": "1005847", "url": "https://it.wikipedia.org/wiki?curid=1621780", "title": "Eletti alla Camera dei deputati nelle elezioni politiche italiane del 1963", "text": "Questo elenco riporta i nomi dei deputati della IV legislatura della Repubblica Italiana dopo le elezioni politiche del 1963:"}
{"id": "1621787", "revid": "585241", "url": "https://it.wikipedia.org/wiki?curid=1621787", "title": "Monte Lema", "text": "Il Monte Lema \u00e8 una montagna di 1.624\u00a0m s.l.m. delle Prealpi Luganesi, situata sul confine tra la Svizzera (Canton Ticino) e l'Italia (provincia di Varese).\nDescrizione.\nSul versante svizzero \u00e8 raggiunta da una funivia che parte da Miglieglia. Sulla sommit\u00e0 vi \u00e8 un ristorante con servizio di piccolo albergo, un osservatorio astronomico amatoriale e una stazione meteorologica con un'antenna radar. La vetta \u00e8 compresa in un vasto tracciato di sentieri che si snodano su queste prealpi per oltre ottanta chilometri.\nLa via pi\u00f9 frequentata \u00e8 la traversata dal Monte Lema al Monte Tamaro, si cammina sulla cresta delle montagne e la magnifica vista si estenda dal Lago Maggiore al Lago Ceresio. Meta anche di escursionisti in Mountain bike. In passato, tra gli anni sessanta e novanta del XX secolo, il Lema fu anche una piccola stazione sciistica, composta da due skilift, chiusa poi per scarsit\u00e0 di innevamento e mancanza di clientela.\nDiscendendo verso il versante italiano (comune di Dumenza) si raggiunge il Pradecolo (1184 mlsm), alpe con un rifugio alpino con cappelletta annessa e qualche baita privata.\nPoco pi\u00f9 in basso (979\u00a0m) il monastero benedettino della Santissima Trinit\u00e0.\nToponimo.\nVa notato che in lingua italiana si chiama il Lema, ma nel dialetto locale veniva sempre designato come la Lema."}
{"id": "1621799", "revid": "287204", "url": "https://it.wikipedia.org/wiki?curid=1621799", "title": "David Filo", "text": "Biografia.\nAll'et\u00e0 di 6 anni si trasfer\u00ec a Moss Bluff, un sobborgo di Lake Charles in Louisiana. Si diplom\u00f2 al Sam Houston High School e in seguito ottenne la laurea e il master in ingegneria e all'Universit\u00e0 di Stanford."}
{"id": "1621813", "revid": "767487", "url": "https://it.wikipedia.org/wiki?curid=1621813", "title": "Easy Going", "text": "Gli Easy Going sono stati un gruppo musicale italiano di disco music, prodotto da Claudio Simonetti e Giancarlo Meo.\nStoria.\nIl gruppo prese il nome dall'omonimo locale gay romano, che apr\u00ec nel 1978 a due passi da Piazza Barberini, nascosto nella salita di via della Purificazione al numero 9, al tempo frequentato dalla scena alternativa e dello spettacolo romano, ma anche da musicisti e attori internazionali che erano nella capitale per i loro film..\nIl primo album, \"Easy Going\", usc\u00ec nel 1978 per volere di Claudio Simonetti. Conteneva solo quattro brani e come apripista fu scelta la canzone \"Baby I Love You\", che entr\u00f2 nelle classifiche di vari paesi di lingua inglese e veniva abitualmente suonata da Dave Mancuso al \"The Loft\" di New York.\nL'anno dopo usc\u00ec \"Fear\", che riusc\u00ec a ripetere il grande successo del primo album. Risale al 1980 l'ultima incisione, \"Casanova\".\nFormazione.\nInizialmente il gruppo Easy Going era composto da Paolo Micioni e due ballerini: Francesco Bonanno, DJ del \"Mais\" e Ottavio Siniscalchi, tecnico luci e DJ del citato locale, anch'esso a Roma; nel terzo album a Micioni subentr\u00f2 Russell Russell, come ballerino e cantante ufficiale. Nei primi due album per il canto si usavano anche alcuni turnisti, fra i quali Ivana Spagna, Tiziana Rivale e lo stesso Claudio Simonetti, del quale fra l'altro \u00e8 la voce camuffata elettronicamente della prima hit \"Baby I Love You\".\nScioglimento.\nIn un'intervista video Russell ha affermato che la fine degli \"Easy Going\" fu dovuta all'autore televisivo Gianni Boncompagni, che lo invit\u00f2 come protagonista del programma \"Sotto le stelle\", per il quale dovette abbandonare la sua immagine a suo dire \"trasgressiva\" non adatta per un pubblico medio televisivo."}
{"id": "1621815", "revid": "729019", "url": "https://it.wikipedia.org/wiki?curid=1621815", "title": "Ptosi renale", "text": "Si definisce ptosi renale lo spostamento del rene verso il basso, dovuto al rilascio dei legamenti quando il paziente si alza in piedi. \u00c8 pi\u00f9 comune nelle donne che negli uomini. \u00c8 stata una delle condizioni pi\u00f9 controverse tra medici sia per la diagnosi che per la scelta del trattamento.\nEziologia.\nCiascun rene \u00e8 avvolto da una capsula adiposa ed \u00e8 contenuto nella loggia renale delimitata dalla fascia renale. \nLe logge renali sono aperte in basso per cui un dimagrimento rapido ed eccessivo pu\u00f2 causare ptosi. \nIl fenomeno della ptosi renale pu\u00f2 anche essere una conseguenza dell'anoressia, dal momento che viene a mancare il tessuto adiposo necessario a mantenere la corretta posizione dei reni.\nSpesso accade che venga accompagnata dalla ptosi di altri organi, colpiti dunque dal fenomeno analogo.\nDiagnosi.\nLa diagnosi viene inizialmente fatta sui sintomi descritti dal paziente per poi essere confermata durante una urografia endovenosa o una scintigrafia renale, ottenuta in posizione supina e eretta.\nSintomi.\nNella maggior parte dei pazienti la ptosi renale \u00e8 asintomatica. Tuttavia la condizione pu\u00f2 essere caratterizzata da violenti attacchi di dolorose coliche al fianco, nausea, brividi, ipertensione, ematuria e proteinuria. I pazienti con ptosi renale sintomatica si lamentano spesso di dolori acuti che si irradiano fino all'inguine. Molti pazienti riferiscono anche una sensazione di pesantezza sull'addome. Il dolore in genere passa da sdraiati. L'attacco di coliche \u00e8 chiamata 'crisi di Dittel' o 'parossismo renale'.\nTrattamento.\nSi tratta di una condizione che normalmente non necessita di terapia. In certi casi, quando vi sono sintomi evidenti, si rende necessario un intervento chirurgico di nefropessi. L'approccio laparoscopico pu\u00f2 essere valutato per pazienti selezionati."}
{"id": "1621816", "revid": "198277", "url": "https://it.wikipedia.org/wiki?curid=1621816", "title": "Domenico Parola", "text": "\u00c8 prematuramente scomparso nell'aprile del 1998, a causa di un arresto cardiaco, mentre disputava una partita di calcio tra amici.\nCarriera.\nGiocatore.\nClub.\nCome molti di coloro che hanno giocato a calcio inizi\u00f2 a rincorrere il pallone all'Oratorio di Laveno, in provincia di Varese. Fu tesserato dal Laveno Mombello all'inizio del 1961. L'esordio in campionato giunse il 23 aprile 1961 in occasione della partita con il Besozzo durante il campionato di Prima Categoria. A Laveno Mombello gioc\u00f2 ottimamente anche nel campionato successivo in compagnia di Gigi Riva (con lui fu chiamato nella rappresentativa lombarda) per poi passare assieme, al termine della stagione 1961-62, al , in Serie C. Qui gioc\u00f2 il primo anno nella Juniores per poi esordire tra i semiprofessioniti nella stagione 1963-64. In totale collezion\u00f2 58 presenze in Serie C segnando 6 reti.\nIl passo determinante nella carriera di Parola arriv\u00f2 con il passaggio alla SPAL in Serie A. Parola aveva colpito, per l'eleganza di gioco e la sua instancabile tenacia, Paolo Mazza che lo volle a tutti i costi a Ferrara mettendolo a disposizione di allenatori come Petagna, Montanari e Giovan Battista Fabbri. Parola gioc\u00f2 con Massei, Bagnoli, Bozzao, Gastone Bean, Glauco Tomasin, dell'Omodarme e giovani come Capello, Bigon, Reja. Celebre una sua doppietta che consent\u00ec alla SPAL di battere il in trasferta per 3-2; il gol decisivo fu realizzato dall'altro ex legnanese Brenna.\nParola prosegu\u00ec la sua attivit\u00e0 calcistica a , in Serie B, per poi trasferirsi a Perugia dove disput\u00f2 sempre tra i cadetti i campionati 1972-73 e 1973-74. Torn\u00f2 infine a , in Serie C, per un anno.\nNazionale.\nLa stagione 1964-65 lo vide tra i convocati nella Nazionale di Serie C. Fece poi parte della Nazionale Olimpica che nel 1967 vinse i Giochi del Mediterraneo di Tunisi, battendo per 1-0 la Francia in finale.\nAllenatore.\nDopo qualche campionato tra i dilettanti, Parola ottenne nel 1980 il patentino di allenatore professionista di II Categoria e cominci\u00f2 l'attivit\u00e0 di allenatore a Laveno Mombello, poi a Luino e a Travedona, per poi far seguire un'esperienza svizzera, quella di responsabile del settore giovanile del Locarno, nella Lega Nazionale B. \u00c8 successivamente passato a collaborare con il Milan in qualit\u00e0 di allenatore di una squadra giovanile e di osservatore. Ha infine collaborato con i settori giovanili del Laveno Mombello e del Verbano."}
{"id": "1621833", "revid": "767487", "url": "https://it.wikipedia.org/wiki?curid=1621833", "title": "Dejan Petkovi\u0107", "text": "Carriera.\nClub.\nDebutta da professionista nel 1988 con il Radni\u010dki Ni\u0161, dove cresce prima di passare, all'inizio della stagione 1992-1993, alla , dove vince un campionato della RF di Jugoslavia e due Coppe di Jugoslavia (1993, 1995).\nLe sue doti gli valgono l'ingaggio, nel gennaio del 1996, da parte del , e l'immediato prestito al Siviglia. Rientrato a Madrid, partecipa alla vittoria della Supercoppa di Spagna 1997, ma non riuscendo ad imporsi, viene nuovamente ceduto in prestito al Racing Santander, dove chiude una sfortunata parentesi spagnola.\nNell'estate del 1997, infatti, si trasferisce in Brasile al Vit\u00f3ria Bahia, dove rimane per due stagioni vincendo il Campionato Baiano 1997.\nRientra in Europa, ingaggiato dal Venezia, dove nonostante gli 8 miliardi di lire spesi per il suo acquisto non convince nella prima parte della stagione 1999-2000 di serie A (13 presenze e 2 reti in una sconfitta interna contro la e in Coppa Italia all'Udinese), tanto da rientrare, a gennaio, dopo poche partite, in Brasile, al Flamengo, con cui conquista due Campionati Carioca (2000, 2001), una Ta\u00e7a Rio (2000), una Ta\u00e7a Guanabara (2001), e la Coppa dei Campioni brasiliana 2001.\nNel 2002 si trasferisce ai rivali del Vasco da Gama.\nNel 2003 viene ingaggiato dalla squadra cinese dello Shanghai Shenhua, contribuendo alla prima vittoria della formazione di Shanghai, del campionato cinese.\nRientrato al Vasco da Gama, le sue straordinarie prestazioni contribuiscono alla vittoria, della Ta\u00e7a Rio 2004.\nTrasferitosi in Arabia Saudita, all'Al-Ittihad, con cui vince la Champions League asiatica 2005 e la Champions League araba del 2004-2005.\nRitornato in Brasile, gioca dapprima con il Fluminense, con cui vince il Campionato Carioca 2005 e la Ta\u00e7a Rio 2005, poi con il Goi\u00e1s, prima di decidere di chiudere la carriera con il Santos vincendo il Campionato paulista 2007. L'Atl\u00e9tico Mineiro decide per\u00f2 di ingaggiarlo e lo convince a tornare al calcio giocato nel 2008.\nNel 2004, nel 2005 e nel 2009 \u00e8 stato premiato, unico europeo della storia, con la Bola de Prata, assegnata al miglior giocatore per ruolo del campionato brasiliano.\nIl 20 maggio 2009 viene ingaggiato di nuovo dal Flamengo, dopo la sua prima esperienza svoltasi nel 2000-2001, ed \u00e8 passato alla nuova squadra all'inizio del campionato 2009-2010.\nIl 5 giugno 2011, dopo aver disputato il primo tempo della partita di campionato contro il Corinthians, si \u00e8 ritirato dal calcio giocato.\nNazionale.\nIn nazionale jugoslava ha disputato 7 incontri realizzando una rete fra il 1995 e il 1998; in seguito, nonostante il suo grande tasso tecnico e buon livello di rendimento non \u00e8 stato pi\u00f9 convocato ."}
{"id": "1621837", "revid": "298055", "url": "https://it.wikipedia.org/wiki?curid=1621837", "title": "Jack Bristow", "text": ""}
{"id": "1621839", "revid": "287204", "url": "https://it.wikipedia.org/wiki?curid=1621839", "title": "Dejan Petkovic", "text": ""}
{"id": "1621841", "revid": "682087", "url": "https://it.wikipedia.org/wiki?curid=1621841", "title": "Nodulo (dermatologia)", "text": "Il nodulo \u00e8 una lesione circoscritta della pelle, solida e palpabile. \u00c8 simile alla papula ma interessa tessuti pi\u00f9 profondi ed \u00e8 di dimensioni maggiori (supera i 5 mm di diametro). La lesione \u00e8 in sede dermica o ipodermica.\nIl nodulo pu\u00f2 essere espressione di un'infiammazione se dura poco tempo (es. geloni o eritema nodoso); pu\u00f2 essere di origine oncologica, quindi essere la parte evidente di un tumore benigno o in taluni casi maligno (sarcoma o linfoma cutaneo).\nAlla guarigione lascia una cicatrice."}
{"id": "1621842", "revid": "327773", "url": "https://it.wikipedia.org/wiki?curid=1621842", "title": "Diuretici tiazidici", "text": "I diuretici tiazidici sono una classe di farmaci diuretici utilizzata principalmente nel trattamento dell'ipertensione.\nI diuretici tiazidici riducono il rischio di morte, ictus ed infarto del miocardio secondari nei pazienti ipertesi ed in molti Paesi costituiscono gli antipertensivi pi\u00f9 economici presenti sul mercato.\nMeccanismo d'azione.\nI membri di questa classe di diuretici derivano strutturalmente dalla benzotiadiazina. Controllano l'ipertensione in parte inibendo il riassorbimento degli ioni sodio (Na+) e cloruro (Cl\u2212) dal tubulo contorto distale del rene bloccando il cotrasportatore sodio-cloro tiazido-sensibile. Il sodio, che non \u00e8 assorbito a livello del tubulo contorto distale a causa del blocco del simporto, sar\u00e0 parzialmente riassorbito a livello del dotto collettore grazie ad un trasportatore in antiporto tra sodio e potassio. I diuretici tiazidici provocano un'aumentata escrezione di potassio ed aumentati livelli plasmatici di acido urico.\nIl termine \"tiazidico\" viene usato anche per farmaci che mostrino un simile meccanismo d'azione, anche se non a struttura tiazidica come il clortalidone ed il metolazone. Questi farmaci sono pi\u00f9 propriamente noti come diuretici tiazido-simili.\nI diuretici tiazidici inoltre aumentano il riassorbimento di calcio nel tubulo distale. Diminuendo la concentrazione di sodio all'interno delle cellule epiteliali, i tiazidici aumentano l'attivit\u00e0 della Na+/Ca2+-ATPasi sulla membrana basolaterale che pertanto pompa pi\u00f9 calcio nell'interstizio. Ci\u00f2, di conseguenza, abbassa la concentrazione di calcio intracellulare e pertanto pi\u00f9 Ca2+ pu\u00f2 diffondere nella cellula tramite i canali calcio-selettivi (TRPV5) del lato apicale. In altre parole una pi\u00f9 bassa concentrazione di Ca2+ intracellulare genera la driving force per il riassorbimento del lume.\nSi ritiene che i diuretici tiazidici aumentino il riassorbimento di calcio con un meccanismo che coinvolge il riassorbimento di sodio e calcio nel tubulo prossimale in risposta alla carenza di sodio. Parte di questa risposta \u00e8 dovuta all'aumento dell'azione dell'ormone paratiroideo (PTH).\nI tiazidici aumentano l'escrezione di magnesio, che correlata a quella ridotta di calcio e la perdita di potassio, pu\u00f2 favorire la comparsa di scompensi elettrolitici.\nSono utilizzati come terapia iniziale per i casi di lieve ipertensione a causa del loro basso potere, spesso associati a farmaci B-Bloccanti per aumentare l'effetto di questi ultimi.\nFarmaci.\nA questa classe appartengono:\nUtilizzo farmacologico.\nI farmaci tiazidici vengono utilizzati nella cura di:\nImpiego come antipertensivi.\nI diuretici tiazidici sono generalmente usati nel trattamento dell'ipertensione, sebbene siano impiegati anche per trattare edema e insufficienza cardiaca congestizia.\nCostituiscono il trattamento consigliato per l'ipertensione nelle lineeguida europee (ESC/ESH).\nLe lineeguida sull'ipertensione del 2011 dell'Istituto Nazionale per la Salute e l'Eccellenza Clinica (NICE) del Regno Unito, invece, raccomanda i calcio antagonisti come farmaci di prima scelta per l'ipertensione, mentre suggerisce che i diuretici tiazidici debbano essere usati solo quando i calcio antagonisti non sono indicati, oppure quando il paziente presenta edema o un alto rischio di sviluppare insufficienza cardiaca.\nI tiazidici sono stati sostituiti in Australia dagli inibitori dell'ACE a causa della loro propensione ad aumentare il rischio di diabete mellito di tipo 2. Tiazidici a basso dosaggio hanno mostrato una riduzione della mortalit\u00e0 e della morbilit\u00e0 ipertensione-correlata sebbene il meccanismo con il quale provochino l'abbassamento della pressione arteriosa sul lungo periodo non sia pienamente noto. Quando somministrati in acuto i tiazidici causano un abbassamento della pressione sanguigna inducendo la diuresi, un abbassamento del volume plasmatico quindi della volemia ed una riduzione nella gittata cardiaca. Nella somministrazione cronica, invece, i diuretici tiazidici causano la riduzione pressoria mediante una riduzione delle resistenze vasali periferiche (RVP), (ovvero inducendo vasodilatazione). Il meccanismo di questo effetto non \u00e8 chiaro ma pu\u00f2 coinvolgere effetti sistemici o di autoregolazione renale oppure un'azione vasodilatatrice diretta attraverso l'inibizione dell'anidrasi carbonica o mediante desensibilizzazione delle cellule muscolari lisce dei vasi in seguito all'aumento del calcio (elemento chimico) intracellulare indotto dalla noradrenalina.\nAltri impieghi clinici.\nI diuretici tiazidici riducono l'escrezione di calcio nell'urina, rendendoli utili nella prevenzione dei calcoli renali contenenti calcio. Questo effetto \u00e8 associato ad un bilancio positivo del calcio ed \u00e8 associato ad un aumento della densit\u00e0 delle ossa ed una riduzione delle fratture attribuibili ad osteoporosi. Con un meccanismo meno noto, i diuretici tiazidici stimolano direttamente la differenziazione degli osteoblasti e la formazione della componente minerale dell'osso, rallentando ulteriormente il decorso dell'osteoporosi.\nA causa del loro effetto sulla ritenzione di calcio i diuretici tiazidici sono usati anche nel trattamento della malattia di Dent o nella ipercalciuria idiopatica\nI tiazidici possono essere associati con gli ACE inibitori per aumentare la diuresi senza variare le concentrazioni plasmatiche di potassio. Mentre gli ACE inibitori causano diuresi con ritenzione di potassio, infatti, i tiazidici ne inducono l'escrezione. Il loro effetto combinato sull'escrezione del potassio, quindi, si annulla. I tiazidici non hanno effetti significativi sul flusso sanguigno renale ma possono diminuire il tasso di filtrazione glomerulare.\nTossicit\u00e0.\nIn genere la tossicit\u00e0 \u00e8 bassa. Pu\u00f2 per\u00f2 talvolta presentarsi:"}
{"id": "1621852", "revid": "31092", "url": "https://it.wikipedia.org/wiki?curid=1621852", "title": "Licenza X11", "text": ""}
{"id": "1621860", "revid": "124491038", "url": "https://it.wikipedia.org/wiki?curid=1621860", "title": "Dinamo Cremisi", "text": "Dinamo Cremisi (\"Crimson Dynamo\"; , traslitterato: \"Krasnoye Dinamo\") \u00e8 un personaggio dei fumetti creato da Stan Lee (testi) e Don Heck (disegni) pubblicato dalla Marvel Comics. La sua prima apparizione avviene in \"Tales of Suspense\" (vol. 1) n. 46 (ottobre 1963).\nDinamo Cremisi \u00e8 considerato per certi versi la risposta sovietica ad Iron Man, in linea col clima anticomunista da Guerra Fredda tipico delle prime storie dell'eroe; nonostante nel corso della sua vita editoriale tale identit\u00e0 e la potente armatura rosso cremisi sia stata assunta da oltre una decina di personaggi differenti, hanno tutti in comune l'essere un agente sovietico o, successivamente, russo.\nBiografia dei personaggi.\nAnton Vanko.\nIl professor Anton Vanko (), \u00e8 un fisico sovietico di origini armene, nonch\u00e9 uno dei massimi esperti mondiali di elettronica. Su commissione del suo governo costruisce l'armatura di Dinamo Cremisi, ricevendo poi l'incarico di servirsene per sconfiggere la sua controparte statunitense: Iron Man venendo tuttavia sconfitto. Temendo per la sua vita dopo tale fallimento, Vanko decide dunque di chiedere asilo in America unendosi alle Stark Industries e divenendo uno dei principali assistenti e amici di Stark, sviluppando al contempo una grande ammirazione verso la nuova patria. Quando per\u00f2 il KGB manda la Vedova Nera e Boris Turgenov a uccidere Iron Man e Vanko per poi prelevare la sua armatura, lo scienziato si sacrifica per salvare la vita a Stark uccidendo Turgenov con un'arma laser il cui rinculo lo carbonizza.\nBoris Turgenov.\nBoris Turgenov (), \u00e8 un sicario del KGB inviato dall'Unione Sovietica assieme alla Vedova Nera per uccidere il professor Vanko, Tony Stark e Iron Man (allora considerati due persone differenti) nonch\u00e9 per recuperare l'armatura di Dinamo Cremisi. Nonostante riesca a rubare l'armatura e ad indossarla per affrontare Iron Man, la sua carriera di supercriminale viene immediatamente dopo stroncata da Vanko, che lo uccide sparandogli con un'arma laser e perdendo la vita a sua volta.\nAlex Nevsky.\nAleksandr \"Alex\" Nevsky (, dal nome dell'omonimo eroe russo), \u00e8 un giovane scienziato discepolo di Anton Vanko la cui brillante carriera viene rovinata nel momento in cui il mentore \u00e8 costretto a fuggire negli USA ed egli, accusato di complicit\u00e0 col traditore, viene esiliato iniziando dunque a disprezzare sia l'Unione Sovietica che gli Stati Uniti, il cui sistema capitalistico, impersonato in Tony Stark, ritiene aver corrotto l'animo del suo mentore. Assunta l'identit\u00e0 fittizia di Alex Niven, si infiltra nelle Cord Industries nel tentativo di affossare Stark e, costruita una nuova armatura di Dinamo Cremisi, affronta Iron Man mostrandosi superiore ma attirando l'attenzione del KGB, che manda Titanium Man a ucciderlo, dando luogo a una battaglia che vede la morte di Janice Cord, figlia dell'amministratore delegato delle Cord Industries ed interesse sentimentale di Alex. L'evento alimenta l'odio dell'uomo verso Iron Man, che ritiene responsabile tanto quanto Titanium Man, anche se, in seguito, si allea con quest'ultimo e l'Uomo Radioattivo per sfuggire dal Vietnam. Dopo un ultimo tentativo di vendicarsi di Iron Man, Nevsky viene assassinato dal KGB, che confisca la sua armatura.\nYuri Petrovich.\nYuri Ivanovich Bezukhov (), noto anche come Yuri Petrovich (), \u00e8 il figlio di Ivan Petrovich, storico addestratore e mentore della Vedova Nera. Dopo che la donna si ribella divenendo un'alleata degli Stati Uniti e dei Vendicatori, degli agenti dei servizi segreti americani tentano di convincere Ivan a fare lo stesso ma, dopo che questi rifiuta, essi uccidono sua moglie e, nel chaos successivo, Ivan e Yuri si perdono di vista convincendosi ciascuno della morte dell'altro. Successivamente il ragazzo viene catturato dal KGB, trasformato in un assassino, indottrinato a odiare l'America tramite lavaggio del cervello e fornito dell'armatura di Dinamo Cremisi confiscata a Nevsky. Messo a capo di un manipolo di agenti dotati di poteri (Stella Nera, Griffin, Rampage e Titanium Man), viene inviato a uccidere la Vedova Nera e Ivan, ma finisce per scontrarsi coi Campioni di Los Angeles e, scoperta la vera natura delle persone che ha imparato a odiare, impazzisce. Tornato in Russia viene esiliato in un campo di lavoro in Siberia.\nDmitri Bukharin.\nDmitri Bukharin (), \u00e8 un agente del KGB cui viene assegnata l'armatura Dinamo Cremisi di Nevsky dopo la deportazione di Yuri Petrovich. Inizialmente parte dei Super-Soldati Sovietici, viene successivamente espulso e in seguito allontanato dal governo del suo paese per ordine del colonnello generale Valentin Shatalov, che si impossessa della sua armatura. In seguito a tutto ci\u00f2, assume la nuova identit\u00e0 di Airstrike e diviene un alleato di Iron Man.\nValentin Shatalov.\nIl colonnello generale Valentin Shatalov (), \u00e8 un ufficiale dell'esercito sovietico e agente del KGB di idee fortemente anti-mutanti intenzionato a far risorgere lo stalinismo in Russia. Dopo essersi impossessato dell'armatura di Dinamo Cremisi se ne serve per affrontare Iron Man, un gruppo di esuli mutanti e i Super-Soldati Sovietici, ritenuti traditori del governo. Dopo il crollo dell'Unione Sovietica la sua armatura viene potenziata e riappacifica le sue divergenze con Stark aiutandolo a affrontare Titanium Man, il quale non riesce a accettare il nuovo sistema di governo. Dopo che, nel corso dello scontro, Shatalov uccide Titanium Man, il governo lo solleva dal ruolo di Dinamo Cremisi poich\u00e9 gli ordini impartitigli erano di prenderlo vivo.\nGregar Valski.\nGregar Valski (), \u00e8 un uomo che ritrova e indossa l'armatura Dinamo Cremisi di Bukharin; le sue abilit\u00e0 nell'utilizzarla tuttavia sono minime e la sua breve carriera si interrompe dopo una battaglia contro Nick Fury e Capitan America.\nGennady Gavrilov.\nGennady Dmitrievich Gavrilov (), \u00e8 uno studente russo che trova per caso l'elmo dell'armatura originale Dinamo Cremisi di Anton Vanko potenziato dagli scienziati FSB per permettere a chi lo indossa di controllare via satellite le parti che compongono l'armatura. Convinto che sia un sofisticato videogioco provoca non pochi problemi all'esercito russo realizzando solo alla fine la verit\u00e0 e decidendo di tenere segreta l'armatura.\nDinamo Cremisi IX.\nL'innominato nono individuo che ha vestito i panni di Dinamo Cremisi \u00e8 un criminale con indosso un'armatura realizzata dal Riparatore e assoldato da Lucia von Bardas durante la guerra segreta di Fury a Latveria.\nDinamo Cremisi X.\nL'innominato decimo individuo che ha vestito i panni di Dinamo Cremisi \u00e8 un rapinatore di banche che si impossessa dell'armatura del predecessore dopo che questa viene messa sul mercato nero; viene successivamente arrestato da Iron Man.\nDinamo Cremisi XI.\nL'innominato undicesimo individuo che ha vestito i panni di Dinamo Cremisi \u00e8 un agente sovietico ibernato prima del finire della Guerra Fredda, risvegliato da un'enorme esplosione provocata accidentalmente dal supergruppo \"The Order\" e morto durante il successivo scontro con essi.\nBoris Vadim.\nBoris Vadim (), \u00e8 un soldato russo che sostituisce Shatalov come Dinamo Cremisi venendo inserito nel supergruppo chiamato Guardia d'Inverno, affrontando Iron Man, She-Hulk, il Generale Ross, Doc Samson e Maria Hill quando questi si recano in Russia per indagare sulla morte di Abominio (per mano di Hulk Rosso). In seguito, durante l'invasione segreta degli Skrull, ignora gli ordini dei suoi superiori e aiuta War Machine ad affrontare un intero plotone di alieni. Qualche tempo dopo affronta un ex-agente sovietico mutato venendo divorato.\nGalina Nemirovsky.\nGalina Nemirovsky (), \u00e8 una soldatessa russa di origini ucraine che sostituisce Vadim come Dinamo Cremisi divenendo la prima donna a rivestire tale ruolo nonch\u00e9, stando ai suoi superiori, la migliore pilota che l'armatura abbia mai avuto. Successivamente radiata per insubordinazione, Galina tiene per s\u00e9 l'armatura e diviene una mercenaria venendo assoldata dal Mandarino e da Zeke Stane per affrontare Iron Man.\nPoteri e abilit\u00e0.\nDinamo Cremisi indossa una potente armatura esoscheletrica che gli conferisce forza e velocit\u00e0 sovrumane, una resistenza allo strenuo dell'invulnerabilit\u00e0 e la capacit\u00e0 di volare raggiungendo velocit\u00e0 fino a Mach-8. Tale armatura, originariamente inventata e assemblata da Anton Vanko, \u00e8 costituita da una matrice allineata molecolarmente di ferro, carbonio e altre leghe in misura minore, oltre ad essere alimentata da un complesso circuito elettrico che consente l'emissione d'energia e l'auto-alimentazione del sistema, completo di computer interno e radiotrasmettitore. Altre dotazioni balistiche tipiche dell'armatura sono i lanciaraggi da polso e varie tipologie di missili emessi dalle spalle.\nNel corso degli anni, l'armatura \u00e8 stata costantemente rimaneggiata ed aggiornata da diversi scienziati, evolvendo notevolmente dalla sua versione originale; particolarmente degne di nota sono: la versione di Nevsky e Yuri Petrovich, dotata di un design pi\u00f9 morbido e formoso; la versione di Bukharin, che favorisce sia movimenti che capacit\u00e0 difensive; la versione di Shatalov, completa di una potente arma simile all'uniraggio nel petto e la versione di Gavrilov, manovrabile a distanza.\nAltre versioni.\nRinascita degli Eroi.\nNell'universo de \"La Rinascita degli Eroi\", Anton Vanko (Dinamo Cremisi) \u00e8 membro dei Signori del male di Loki nonch\u00e9 ex-difensore della Russia assieme a Titanium Man, con cui condivide un forte rancore verso Iron Man.\nHouse of M.\nNella realt\u00e0 alternativa di \"House of M\", Dinamo Cremisi \u00e8 Yuri Petrovich, membro dei Super-Soldati Sovietici.\nMarvel Zombi.\nNella serie \"Marvel Zombi\", Dinamo Cremisi viene contagiato dopo essere stato morso da Iron Man.\nUltimate.\nNell'universo Ultimate, la vera identit\u00e0 di Dinamo Cremisi \u00e8 il giovane soldato cinese Alex Su membro del gruppo di supercriminali noto come i Liberatori, creato per impedire agli Stati Uniti d'America di conquistare il mondo. Fusosi permanentemente con un'armatura di titanio rubata alle Stark Industries al fine di sconfiggere Iron Man, assieme ai Liberatori attacca New York provocando l'intervento degli Ultimates e morendo per mano di Stark nel successivo scontro tra i due gruppi di superumani.\nLa versione Ultimate di Valentin Shatalov () compare in seguito come maggiore sovietico dotato di una potente armatura e considerato \"l'Iron Man esteuropeo\" rifugiatosi in una baracca in Siberia lontano dai suoi superiori per non dover pi\u00f9 ricevere ordini; ritorna in attivit\u00e0 per aiutare gli UFF ad affrontare il Fantasma Rosso."}
{"id": "1621863", "revid": "121084597", "url": "https://it.wikipedia.org/wiki?curid=1621863", "title": "Stemma della Repubblica Popolare Cinese", "text": "Lo stemma della Repubblica Popolare Cinese (in cinese: ) \u00e8 costituito dalla Porta Tiananmen, l'ingresso principale da piazza Tiananmen alla Citt\u00e0 proibita a Pechino, e, sopra al cancello, cinque stelle a cinque punte, il tutto posto in un campo rosso circolare circondato da spighe di riso e, in basso, da una ruota dentata.\nL'emblema fu disegnato da Liang Sicheng, un famoso architetto, in occasione di una competizione tenutasi in occasione della fondazione della Repubblica Popolare Cinese; lo stemma, con evidenti influssi simbolici sovietici, fu scelto come stemma nazionale dal Governo Centrale del Popolo il 20 settembre 1950.\nSecondo l'interpretazione ufficiale, lo stemma si richiama alla bandiera cinese; il significato dei simboli \u00e8:\nUn'interpretazione del significato delle cinque stelle le vuole ad indicare le cinque etnie principali che costituiscono il popolo cinese, un'altra le quattro classi sociali e il Partito. Le spighe di grano rimandano alla filosofia maoista della rivoluzione agricola, mentre la ruota dentata rappresenta i lavoratori industriali.\nL'insieme di questi elementi simboleggia le lotte rivoluzionarie del popolo cinese, a partire dal Movimento del 4 maggio 1919, e la coalizione dei proletari che riuscirono a fondare la Repubblica Popolare Cinese."}
{"id": "1621864", "revid": "287204", "url": "https://it.wikipedia.org/wiki?curid=1621864", "title": "Arular", "text": "Arular \u00e8 l'album di debutto della cantante hip hop M.I.A., pubblicato per la \"XL Recordings\" nel 2005. Il titolo dell'album \u00e8 il nome del padre della cantante."}
{"id": "1621865", "revid": "125190326", "url": "https://it.wikipedia.org/wiki?curid=1621865", "title": "Alain Corneau", "text": "Biografia.\nCorneau avrebbe voluto fare il musicista jazz ma fin\u00ec col fare degli studi che lo indirizzarono verso il cinema. Affascinato dal cinema statunitense, ha affrontato, nel corso della sua carriera, un ventaglio di generi abbastanza vasto, dal grande affresco epico di \"Fort Saganne\" alla psicologia intimista di \"Les mots bleus\".\nL'inizio della sua carriera \u00e8 segnato dal genere poliziesco, sposando spesso una costruzione ed una nefandezza considerate come gli omaggi al film noir americano, ma con una profonda analisi della psicologia dei personaggi. Dopo tre successi commerciali, realizza un film molto crudo, \"Il fascino del delitto\", grazie ad una perfetta regia degli attori (Patrick Dewaere, Marie Trintignant, Myriam Boyer, Bernard Blier) che ha lasciato il segno nel cinema francese.\nAdatta poi un romanzo storico di Louis Gardel: \"Fort Saganne\", e realizza ci\u00f2 che all'epoca fu il film pi\u00f9 costoso del cinema francese. Il film ebbe un grande successo per l'argomento epico e la durata nonostante la difficolt\u00e0 delle riprese realizzate in gran parte nel deserto della Mauritania.\nCambia radicalmente atmosfera, con \"Notturno indiano\", dall'omonimo romanzo di Antonio Tabucchi: l'India, un cast ed un budget economico, un trattamento intimistico dei personaggi gli permettono di ritornare ai temi dei suoi film precedenti.\nCon \"Tutte le mattine del mondo\", dall'omonimo romanzo di Pascal Quignard, in cui la musica \u00e8 il primo personaggio, incontra un successo di pubblico e di critica forse inatteso, su un argomento un po' austero, la storia di un violista da gamba del XVII secolo trattata senza enfasi e con la buona interpretazione di Jean-Pierre Marielle.\nEffettua poi una nuova incursione in un paese straniero, questa volta in Giappone, con un adattamento di \"Stupore e tremori\" della scrittrice belga Am\u00e9lie Nothomb, in cui l'eroina sembra mostrare un'identit\u00e0 pi\u00f9 matura ed un migliore inserimento nel suo ambiente naturale rispetto agli eroi dei suoi primi film.\nNel 1992 vince l'EFEBO D'ORO -Premio Internazionale Cinema Narrativa- per il film \"Tutte le mattine del mondo\", tratto dal romanzo di Pascal Quignard.\nNel 2004, l'insieme della sua opera cinematografica viene premiato con il \"Premio Ren\u00e9 Clair\".\nNel 2006, Gr\u00e9gory Marouz\u00e9 dedica ad Alain Corneau un documentario, \"Alain Corneau, dal nero al blu\" che descrive il percorso del cineasta, affronta il suo collocamento in scena, le sue influenze ed i suoi temi fondatori.\nMuore il 30 agosto 2010 a causa di un tumore polmonare."}
{"id": "1621866", "revid": "729019", "url": "https://it.wikipedia.org/wiki?curid=1621866", "title": "Stazione di Angri", "text": "La stazione di Angri si trova sulla linea Napoli-Salerno.\nStrutture e impianti.\nSituata lungo la parte finale di Corso Vittorio Emanuele, \u00e8 posta in una zona periferica rispetto al centro cittadino. La stazione ha 2 binari passeggeri, mentre un terzo binario passeggeri \u00e8 posto a ridosso del binario verso Salerno: quest'ultimo \u00e8 collegato con una sezione ferroviaria direttamente con lo stabilimento conserviero della Doria Spa In passato era presente anche uno scalo merci, in un'area poi acquisita dal Comune di Angri.\nLa stazione nel corso degli anni, ha visto dapprima chiudere la propria biglietteria e poi la stessa sala d'aspetto dei viaggiatori. Con la soppressione dello scalo merci, il locale posto di movimento \u00e8 stato soppresso, spostando il responsabile presso la stazione di Nocera Inferiore.\nMovimento.\nAngri \u00e8 servita da treni metropolitani e regionali diretti a Napoli e Salerno, tutti servizi svolti da Trenitalia nell'ambito del contratto di servizio stipulato con la Regione Campania."}
{"id": "1621875", "revid": "167080", "url": "https://it.wikipedia.org/wiki?curid=1621875", "title": "Larissa (citt\u00e0)", "text": ""}
{"id": "1621877", "revid": "36426", "url": "https://it.wikipedia.org/wiki?curid=1621877", "title": "Obelisco di Thutmosi IV", "text": ""}
{"id": "1621885", "revid": "228587", "url": "https://it.wikipedia.org/wiki?curid=1621885", "title": "Math rock", "text": "Il math rock \u00e8 un genere musicale derivato dal rock sperimentale, emerso verso la fine degli anni ottanta. \u00c8 caratterizzato da una struttura ritmica complessa ed insolita, sonorit\u00e0 fuori dagli schemi del rock tradizionale, da accordi dissonanti e da una grande sperimentazione tecnica.\n\u00c8 talvolta associato al post-rock, a causa dell'utilizzo di strutture ritmiche tipiche del jazz.\nCaratteristiche.\nNella musica rock tradizionale viene spesso utilizzata una ritmica di 4/4; il math rock, invece, ricorre ad una ritmica suddivisa asimmetricamente, che varia dai 7/8 agli 11/8 e ai 13/8. La ritmica cos\u00ec complessa, riconosciuta come \"matematica\" dai diversi critici musicali ed ascoltatori, ha portato quindi all'attribuzione di questo nome al genere. Musicalmente, il math rock pu\u00f2 essere influenzato da altri generi, oltre al rock tradizionale, come l'heavy metal, il rock progressivo e il punk rock.\nI musicisti math rock sono stati anch'essi definiti come \"matematici\" a causa della ricerca di una creativit\u00e0 musicale nella loro musica. Manipolano, fondono e sincopano per confondere, in una fusione di rock, punk e pop.\nNon viene data grande importanza ai testi; la voce pu\u00f2 essere modificata, talvolta con altri suoni nel mixaggio. Spesso, i testi non vengono sovrapposti, e sono posizionati nell'ultimo grado del mixaggio, in particolar modo nello stile di registrazione di Steve Albini. Molti gruppi math rock compongono principalmente musica strumentale.\nIl termine \"math rock\" \u00e8 stato spesso considerato un gioco di parole, e si \u00e8 sviluppato negli anni a venire come stile musicale.\nGli originatori del nome comunque sia sono considerati i Breadwinner, altro gruppo estremamente importante per il genere.\nStoria.\nAlcuni musicisti tra quelli che iniziarono la loro carriera tra la fine degli anni '60 e l'inizio degli anni '70 sperimentavano la musica rock con strutture insolite. Tra gli esempi pi\u00f9 noti riportiamo The Velvet Underground, Henry Cow, Captain Beefheart, Frank Zappa, Genesis, Jethro Tull, Gentle Giant, Yes, Rush, King Crimson, The Police, Gong, i primi Devo e Pink Floyd. Molti artisti di questo periodo storico erano considerati principalmente esponenti dell'hard rock o dell'heavy metal, ma alcuni gruppi vennero classificati come rock progressivo.\nIl gruppo punk rock canadese NoMeansNo (formato nel 1979) \u00e8 stato citato dai critici, come una \"segreta influenza\" nel math rock, portando allo sviluppo del genere negli ultimi anni del decennio. Senza mostrare particolare interesse al mainstream, la musica del gruppo canadese era fortemente caratterizzata da un'aggressivit\u00e0 ed un'energia punk, drastici cambiamenti nel tempo e nella struttura ed un'acclamata abilit\u00e0 strumentale. Un altro gruppo d'avanguardia dello stesso periodo, i Massacre del chitarrista Fred Frith e del bassista Bill Laswell, influenzarono molti artisti grazie alla complessit\u00e0 ritmica e alla forte impronta punk delle loro composizioni.\nNegli anni novanta, uno stile ritmicamente pi\u00f9 complesso usc\u00ec fuori dalla scena noise rock, attiva a Chicago, ed in altre citt\u00e0 della costa occidentale, con gruppi influenti emersi dal Giappone e dalla California meridionale, e soprattutto Pittsburgh. Don Caballero (Don Cab), dalla citt\u00e0 di Pittsburgh, \u00e8 un buon esempio di musica math-rock: la band, fondata nel 1991, riusc\u00ec a mettere insieme sonorit\u00e0 noise rock molto pesanti con molti elementi di jazz e avanguardia.\nQuesti gruppi condividevano influenze che provenivano dalla musica dei compositori del ventesimo secolo come Igor' F\u00ebdorovi\u010d Stravinskij, John Cage e Steve Reich, cos\u00ec come dall'approccio caotico del free jazz dei Naked City di John Zorn.\nEntro la fine del XX secolo, la maggior parte delle band di ultima generazione, come i Thumbnail e i Leg Sweep Johnny si erano sciolte e il genere fu duramente rinnegato dalla maggior parte delle band che si videro etichettate con il termine \"math rock\". Tuttavia, l'influenza del movimento pu\u00f2 essere sentita chiaramente nella scena avant-garde e indie rock. Il gruppo musicale britannico Foals esemplifica le sezioni angolari di chitarra e le dinamiche start/stop del sound del math rock, ma manca loro la miscela di diverse strutture di tempo per essere classificato come un vero e proprio gruppo math rock. Gli Edmund Fitzgerald sono una band contenente i membri dei Foals, con l'aggiunta dell'utilizzo di cambiamenti di tempo. Altri gruppi math rock britannici del XXI secolo, come i The Murder of Rosa Luxemburg, in tour con la band mathcore Circle Takes the Square, prima di interrompere la propria carriera nel 2004, hanno saputo distinguersi nella scena del Regno Unito, ma sono stati meno efficaci. Gli Youthmovie Soundtrack Strategie sono un altro gruppo britannico che utilizza una sezione di chitarra angolare, cos\u00ec come alcune tecniche che si annoverano nel post-rock e l'uso di diversi tempi musicali.\nVerso la met\u00e0 del 2000, molte band math rock hanno goduto di una discreta popolarit\u00e0. Gli Slint e i Chavez hanno intrapreso i tour per le loro riunioni, mentre gli Shellac si sono trovati in tour e hanno pubblicato il loro primo album dopo sette anni di inattivit\u00e0. La riunione dei Don Caballero con una nuova formazione \u00e8 avvenuta con l'uscita di un nuovo album nel 2006, mentre molti dei suoi membri hanno aderito a nuovi progetti musicali; Il bassista Pat Morris si \u00e8 unito ai Poison Arrows nel 2005. Mike Banfield ha formato la band Knot Feeder nel 2006 in Pittsburgh, e anche sono attivi molti altri gruppi della stessa famiglia Pittsburgh che suonano math-rock come Token Black Guy, Tabula Rasa, A Voice Like Rhetoric, Hero Destroyed, Kalon (band).\nNel corso dell'evoluzione del genere, alcuni vedono un abbandono dell'enfasi sulla difficolt\u00e0 e della complessit\u00e0 da parte del math rock \"professionale\". Secondo il settimanale di musica di Los Angeles \"LA Weekly Music Column\", gruppi come i Battles (con Ian Williams, un altro componente dei Don Caballero), stanno contribuendo a \"suonare un math rock divertente e accessibile\". Questo \u00e8 anche esemplificato dalla band inglese Foals, che ha aggiunto elementi dance punk ed una struttura in 4/4 nel proprio math rock."}
{"id": "1621892", "revid": "709565", "url": "https://it.wikipedia.org/wiki?curid=1621892", "title": "Hellrazor", "text": "Hellrazor \u00e8 un personaggio dei fumetti, creato da Steven Grant (testi) e Gene Colan (disegni), pubblicato dalla Marvel Comics. Appare per la prima volta in \"Marvel Team-Up\" n. 87 (novembre 1979).\nBiografia del personaggio.\nHellrazor \u00e8 un assassino ingaggiato dalla Roxxon Oil Corporation, per diffamare e uccidere Pantera Nera. Viene sconfitto durante questa impresa da T'Challa, affiancato dall'Uomo Ragno. Viene ucciso nel \"Bar Senza Nome\" dal Flagello dei criminali.\nPoteri e abilit\u00e0.\nPu\u00f2 assorbire energia dall'ambiente per aumentare forza e resistenza. Utilizza lame da polso che sparano dardi affilatissimi."}
{"id": "1621905", "revid": "71433", "url": "https://it.wikipedia.org/wiki?curid=1621905", "title": "Certamente forse", "text": ""}
{"id": "1621909", "revid": "14324539", "url": "https://it.wikipedia.org/wiki?curid=1621909", "title": "Tracy Lords", "text": ""}
{"id": "1621912", "revid": "1921140", "url": "https://it.wikipedia.org/wiki?curid=1621912", "title": "Consiglio dei Maghi", "text": " "}
{"id": "1621913", "revid": "1573940", "url": "https://it.wikipedia.org/wiki?curid=1621913", "title": "Ras Gharib", "text": "Ras Gharib \u00e8 uno dei pi\u00f9 importanti porti dell'Egitto nel Mar Rosso.\nSi trova sulla sponda occidentale del Golfo di Suez a circa 180\u00a0km a sud di Suez. \u00c8 il pi\u00f9 importante porto Egiziano, dopo Suez, per il caricamento del greggio. Il porto \u00e8 equipaggiato con tre piloni in mare per le operazioni di carico. \u00c8 gestito dalla societ\u00e0 egiziana General Petroleum Corporation."}
{"id": "1621914", "revid": "125610386", "url": "https://it.wikipedia.org/wiki?curid=1621914", "title": "Alexandria (Romania)", "text": "Alexandria \u00e8 un municipio della Romania di 50.847 abitanti, capoluogo del distretto di Teleorman, nella regione storica della Muntenia.\nLa citt\u00e0 \u00e8 situata nella parte meridionale del Paese, a da Bucarest e a pochi chilometri dal Danubio e quindi dal confine con la Bulgaria; \u00e8 attraversata dal fiume Vedea, affluente di sinistra dello stesso Danubio.\nStoria.\nSebbene Alexandria venga considerata una citt\u00e0 relativamente recente, gli scavi archeologici e paleontologici condotti nell'area hanno mostrato l'esistenza di insediamenti umani fin dal Paleolitico e Neolitico, ed anche di piccoli villaggi di epoca medievale.\nLa citt\u00e0 venne ufficialmente fondata nel 1834, su iniziativa di alcuni abitanti delle vicine citt\u00e0 di Mavrodin e Zimnicea e prese il nome di Alexandria in onore del Principe di Romania Alexandru Dimitrie Ghica (che govern\u00f2 dal 1834 al 1842), il cui imponente cenotafio \u00e8 ospitato nella Cattedrale di Sant'Alessandro, al centro della citt\u00e0.\nLa struttura urbanistica della citt\u00e0 venne progettata da Moritz von Ott , gi\u00e0 noto all'epoca per vere curato la ristrutturazione di Br\u0103ila e Giurgiu, che impost\u00f2 una serie di lunghe strade rettilinee e perpendicolari tra di loro, con l'asse principale parallelo al fiume Vedea.\nFondata da un gruppo di contadini, artigiani e mercanti, la citt\u00e0 conobbe un rapido e costante sviluppo, grazie anche alla cosiddetta \"Ekstruk\u021bia\", una sorta di costituzione che gli stessi si diedero e rispettarono per un trentennio, nella quale venivano statuiti alcuni principi di tipo democratico, ivi compreso um governo cittadino affidato ad un'assemblea elettiva.\nFino al 1948, l'attivit\u00e0 economica pi\u00f9 importante della citt\u00e0 fu il commercio, in particolare dei cereali e del bestiame; nel 1968, quando venne costituito il distretto di Teleorman e Alexandria ne divenne il capoluogo, la citt\u00e0 benefici\u00f2 di importanti investimenti che ne portarono anche un certo sviluppo industriale. Alexandria venne dichiarata ufficialmente municipio il 27 luglio 1979.\nMonumenti e luoghi d'interesse.\nCon meno di due secoli di storia, Alexandria non dispone di monumenti antichi e gli edifici pi\u00f9 significativi sono di carattere religioso, tra i quali:\nCultura.\nAlexandria dispone di numerose scuole per l'infanzia e primarie, oltre a 5 istituti superiori. Dal 1992 esistono istituzioni a livello universitario intese come sedi staccate di due Universit\u00e0 di Bucarest:\nLe pi\u00f9 importanti istituzioni culturali della citt\u00e0 sono:\nEconomia.\nDopo la grande recessione degli anni novanta, seguita alla caduta del regime comunista, la citt\u00e0 ha conseguito un discreto sviluppo economico e gi\u00e0 nel 2005 erano presenti sul suo territorio circa 3.800 aziende, di cui 24 aziende di stato, 56 a capitale straniero e 31 a capitale misto locale e straniero\nInfrastrutture e trasporti.\nI principali collegamenti, sia stradali che ferroviari, convergono su Ro\u0219iorii de Vede, importante nodo di collegamento con tutto il Paese. La linea ferroviaria venne inaugurata alla fine del XIX secolo.\nI collegamenti con la capitale sono assicurati dalla nuova autostrada a tre corsie."}
{"id": "1621915", "revid": "729019", "url": "https://it.wikipedia.org/wiki?curid=1621915", "title": "Gran Premio d'Ungheria 2005", "text": "Il Gran Premio d'Ungheria 2005 \u00e8 stata la tredicesima prova della stagione 2005 del campionato mondiale di Formula 1. Svoltosi il 31 luglio 2005 sull'Hungaroring, \u00e8 stato vinto da Kimi R\u00e4ikk\u00f6nen su McLaren-Mercedes, che ha preceduto Michael Schumacher su Ferrari e Ralf Schumacher su Toyota. Sono inoltre giunti a punti Jarno Trulli, Jenson Button, Nick Heidfeld, Mark Webber e Takuma Sat\u014d.\nIn quest'occasione, fu l'ultima volta che i fratelli Schumacher salirono insieme sul podio.\nVigilia.\nAspetti sportivi.\nNelle prove libere del venerd\u00ec, oltre ai piloti titolari, partecipano alle prime due sessioni anche Alexander Wurz con la McLaren, Vitantonio Liuzzi con la Red Bull, Ricardo Zonta con la Toyota e Nicolas Kiesa con la Jordan, mentre una terza Minardi viene affidata a Chanoch Nissany, primo israeliano a prendere parte a un fine settimana di Formula 1.\nProve.\nRisultati.\nNella prima sessione del venerd\u00ec si \u00e8 avuta questa situazione:\nNella seconda sessione del venerd\u00ec si \u00e8 avuta questa situazione:\nNella prima sessione del sabato si \u00e8 avuta questa situazione:\nNella seconda sessione del sabato si \u00e8 avuta questa situazione:\nQualifiche.\nRisultati.\nNella sessione di qualifica si \u00e8 avuta questa situazione:\nGara.\nRisultati.\nI risultati del gran premio sono i seguenti:"}
{"id": "1621916", "revid": "287204", "url": "https://it.wikipedia.org/wiki?curid=1621916", "title": "Romain Maitre", "text": "Carriera.\nPer quanto riguarda le competizioni internazionali, la sua presenza pi\u00f9 importante \u00e8 stata nel motomondiale 2007 dove ha preso parte come wild card al GP di Francia della classe 125 in sella ad una Honda. Ha tagliato il traguardo della corsa in 28\u00aa posizione, senza ottenere punti validi per il campionato.\nPer il resto la sua attivit\u00e0 nel motociclismo si \u00e8 svolta nel campionato nazionale francese dove si \u00e8 piazzato al 27\u00ba posto in 125 nel 2008 e al 14\u00ba nella Supersport nel 2010.\nNel 2011 partecipa come wild card alla gara francese della Superstock 1000 FIM Cup con una Kawasaki ZX-10R del team Moto 39 Competition. Chiude al ventiduesimo posto la gara, non ottenendo pertanto un piazzamento nella zona punti. Partecipa nuovamente al gran premio di Francia della Superstock 1000, nel 2014, con una Suzuki GSX-R1000 del team AM Moto Racin Competition, chiude la gara in zona punti ma viene successivamente squalificato. Nel 2016 partecipa per la terza volta al Gran Premio di casa, con lo stesso team del 2014 ma con un'altra moto: la Kawasaki ZX-10R. Chiude la gara al ventesimo posto."}
{"id": "1621932", "revid": "124455602", "url": "https://it.wikipedia.org/wiki?curid=1621932", "title": "Luigi d'\u00c9vreux", "text": "Principe che credeva nella pace e nella laicit\u00e0 dello Stato, sostenne suo fratello Filippo nel suo attrito con papa Bonifacio VIII. Partecip\u00f2 tuttavia alle campagne nelle Fiandre nel 1297, nel 1304 e nel 1307.\nMatrimonio e discendenza.\nSpos\u00f2 nel 1301 Margherita d'Artois, figlia di Filippo d'Artois e di Bianca di Bretagna, dalla quale ebbe:"}
{"id": "1621935", "revid": "85709", "url": "https://it.wikipedia.org/wiki?curid=1621935", "title": "Luigi di Francia (1276-1319)", "text": ""}
{"id": "1621936", "revid": "287204", "url": "https://it.wikipedia.org/wiki?curid=1621936", "title": "Baroness M", "text": "La Baroness M era una nave traghetto varata nel 1967, appartenuta con questo nome dalla compagnia di navigazione greca Marlines dal 1985 al 1997.\nServizio.\nCostruita per la P&amp;O, fu impiegata da questa compagnia su rotte nella Manica con il nome di \"Lion\" fino alla vendita alla compagnia di navigazione greca Marlines, avvenuta nel 1985. Dopo essere stata sottoposta a lavori di ristrutturazione, con un aumento dei posti letto, nel 1986 fu immessa su una lunga linea da Ancona alla Turchia via Pireo e Creta insieme all'ammiraglia \"Queen M\". Nel 1987 e nel 1988 fu noleggiata alla British Channel Islands Ferries, che la utilizz\u00f2 per collegamenti stagionali con le isole del Canale della Manica con il nome di \"Portelet\". \nRientrata dal noleggio e ripreso il nome originale, la nave continu\u00f2 a servire su rotte lunghe, come collegamenti tra Cipro ed il Libano o una linea Pireo - Cipro - Israele. Proprio durante un viaggio tra il Libano e Cipro, la nave fu colpita da diverse cannonate sparate da una nave da guerra siriana, che provocarono un morto e diversi feriti; i danni allo scafo furono per\u00f2 limitati, e la \"Baroness M\" riusc\u00ec a tornare a Larnaca, il porto di partenza..\nDopo questa disavventura, le linee verso Libano e Israele furono eliminate dai programmi della compagnia e la \"Baroness M\" fu spostata nel 1991 sul collegamento Brindisi - Corf\u00f9 - Igoumenitsa - Patrasso. Rimase su questa linea fino al 1994, quando fu immessa sulla Ancona - Igoumenitsa - Patrasso.\nNel 1995 le ciminiere furono leggermente innalzate e la nave fu spostata sulla rotta Bari - Corf\u00f9 - Igoumenitsa, dove rimase fino alla vendita, a fine stagione 1997, ad una compagnia indonesiana. Il traghetto mantenne il nome \"Baroness M\" fino al 2002, quando fu posto in disarmo e messo in vendita con il nome di \"Adinda Lestari 101\". \nRimasta senza acquirenti, nel 2004 la nave fu demolita in Bangladesh."}
{"id": "1621937", "revid": "180559", "url": "https://it.wikipedia.org/wiki?curid=1621937", "title": "Antoine Stockalper", "text": "Vita e attivit\u00e0.\n\u00c8 stato Governatore di Saint-Maurice dal 1618 al 1620.\nNel corso della Guerra dei trent'anni viene inviato dalla Dieta in soccorso ai Grigioni alla testa di una compagnia d'armati vallesani. \nRitornato in Vallese, preoccupato della situazione di contrasto permanente tra i patrioti e il principe-vescovo, decide di recarsi a Milano per concludere un accordo con il governatore spagnolo, a protezione del principe-vescovo vallesano.\nArresto ed esecuzione.\nViene per\u00f2 arrestato nel settembre 1627, con l'accusa di aver voluto far assassinare alcune autorit\u00e0, tra cui il podest\u00e0 Jean de Roten e Michel Mageran (ricco mercante di Lo\u00e8che, appartenente all'\u00e9lite protestante ma convertito al cattolicesimo per interesse nel dicembre 1624 al fine di per poter accedere alle pi\u00f9 alte cariche politiche della regione).\nTenuto imprigionato nel castello vescovile dei Vidomnes, vi viene processato e, per quanto innocente, condannato a morte con l'accusa di alto tradimento. Viene giustiziato il 4 dicembre 1627. La sua morte segna la perdita del potere temporale del principe-vescovo, che viene con lui a perdere il suo unico alleato.\nIl processo di centralizzazione dei poteri in Vallese.\nMagerain risulter\u00e0 cos\u00ec essere il principale artefice della centralizzazione dei poteri nel Vallese ai danni del principe-vescovo, facendo tra l'altro espellere i Gesuiti, sempre nel 1627, e riuscendo anche a mettere a morte il loro pi\u00f9 strenuo difensore, Antoine Stockalper per l'appunto."}
{"id": "1621939", "revid": "14324846", "url": "https://it.wikipedia.org/wiki?curid=1621939", "title": "Antonio Stockalper", "text": ""}
{"id": "1621941", "revid": "287204", "url": "https://it.wikipedia.org/wiki?curid=1621941", "title": "Giovanna d'Evreux", "text": ""}
{"id": "1621946", "revid": "339392", "url": "https://it.wikipedia.org/wiki?curid=1621946", "title": "Pridniestrovie", "text": ""}
{"id": "1621947", "revid": "256896", "url": "https://it.wikipedia.org/wiki?curid=1621947", "title": "Corpo delle Capitanerie di Porto", "text": ""}
{"id": "1621950", "revid": "256896", "url": "https://it.wikipedia.org/wiki?curid=1621950", "title": "Corpo delle Capitanerie di porto - Guardia Costiera", "text": ""}
{"id": "1621954", "revid": "1543377", "url": "https://it.wikipedia.org/wiki?curid=1621954", "title": "Kala (album)", "text": "Kala \u00e8 il secondo album della cantante hip hop M.I.A., pubblicato per l'etichetta indipendente XL Recordings nel 2007.\nHa raggiunto le seguenti posizioni nelle classifiche dei migliori album del 2007:\n3# posto secondo Pitchfork, 4# posto secondo The Guardian, 7# posto secondo NME, 9# posto secondo il TIME."}
{"id": "1621955", "revid": "1543377", "url": "https://it.wikipedia.org/wiki?curid=1621955", "title": "Federazione calcistica di Grenada", "text": "La Federazione calcistica di Grenada, ufficialmente \"Grenada Football Association\", fondata nel 1924, \u00e8 il massimo organo amministrativo del calcio a Grenada. Affiliata alla CONCACAF dal 1969 e alla FIFA dal 1978, essa \u00e8 responsabile della gestione del campionato di calcio e della nazionale di calcio dell'isola."}
{"id": "1621961", "revid": "85709", "url": "https://it.wikipedia.org/wiki?curid=1621961", "title": "Luigi I d'\u00c9vreux", "text": ""}
{"id": "1621962", "revid": "27108", "url": "https://it.wikipedia.org/wiki?curid=1621962", "title": "Grenada Football Association", "text": ""}
{"id": "1621963", "revid": "767487", "url": "https://it.wikipedia.org/wiki?curid=1621963", "title": "Angoli diversi", "text": "Angoli diversi \u00e8 l'undicesimo album del gruppo vocale italiano dei Neri per Caso, pubblicato il 15 febbraio 2008.\nIl disco contiene brani in cui la band duetta con numerosi artisti italiani maschili. L'album successivo, \"Donne\", \u00e8 invece dedicato ai duetti con sole artiste femminili."}
{"id": "1621964", "revid": "44627", "url": "https://it.wikipedia.org/wiki?curid=1621964", "title": "Similitudine (matematica)", "text": ""}
{"id": "1621966", "revid": "287204", "url": "https://it.wikipedia.org/wiki?curid=1621966", "title": "Steven Le Coquen", "text": "Carriera.\nEsordisce nel 2007 nella classe 125 del motomondiale, come wild card. Nel 2008 giunge al secondo posto nel campionato nazionale francese della 125 e corre un Gran Premio del mondiale, ancora come wildcard; nel 2009, sempre in occasione del Gran Premio motociclistico di Francia, ottiene un'altra wild card, sempre alla guida di una Honda e nella stessa classe senza riuscire a portare a termine la prova.\nNel 2010 ha gareggiato nel Campionato europeo Superstock 600 su una Yamaha YZF R6 giungendo all'11\u00ba posto in classifica"}
{"id": "1621967", "revid": "289247", "url": "https://it.wikipedia.org/wiki?curid=1621967", "title": "Generatore di fusione", "text": ""}
{"id": "1621968", "revid": "92723", "url": "https://it.wikipedia.org/wiki?curid=1621968", "title": "La moneta maledetta", "text": "La moneta maledetta \u00e8 un libro per ragazzi scritto da Ciro Cabala, stampato dalle Edizioni San Paolo nel 2007.\nLungo il testo vi sono 11 domande ed alla fine del libro vi \u00e8 il posto dove mettere le risposte da cui nascer\u00e0 una frase nascosta.\nTrama.\nQuesto libro parla di Giovanni, un ragazzo che vive in una casa di campagna, trasformata in una locanda. Un giorno gli zii Giuliana e Claudio, chiedono alla madre di Giovanni se possono portare con loro Giovanni in viaggio in Turchia, anche se per gli zii \u00e8 un viaggio di lavoro. La madre e il padre accettano e danno il loro consenso. Giovanni era felicissimo, l'unica cosa che lo rattristava era lasciare la sua amichetta Lucilla. Dopo qualche giorno partono con un furgone chiamato \"Carnera\" che sarebbe servito per trasportare i tappeti acquistati. \nArrivati alla frontiera della Grecia, non ci fu nessuna possibilit\u00e0 di passare per motivi burocratici e cos\u00ec un soldato gli d\u00e0 il consiglio di passare dalla Bulgaria, e cos\u00ec fanno ed arrivano in Turchia.\nGiunti ad Istanbul, Claudio si incontra con l'amico Alil, che era anche il venditore, il quale voleva ospitarli ma loro decisero di alloggiare all'Hotel Pera Palace, per essere pi\u00f9 liberi di circolare, in questo hotel vi aveva alloggiato anche Agatha Christie.\nDopo una buona dormita, il giorno seguente andarono a fare delle spese e Giovanni in un negozio prese una scatolina d'argento con delle decorazioni che sembravano piume di pavone, intrecciate con delle spirali. Alla fine dei vari acquisti nei negozi ritornano da Alil, che li avvisa che era rimasto senza tappeti perch\u00e9 gli erano stati rubati durante la consegna. L'unica soluzione per non tornare indietro senza carico era andare di persona ai piedi del monte Ararat, quello famoso della leggenda di No\u00e8, dove avrebbero incontrato Habbas il suo fornitore. \nNel frattempo Giovanni decise di osservare meglio la scatolina acquistata e scopre che all'interno vi \u00e8 un doppio fondo, dove \u00e8 nascosta una moneta antica, la prese e la mise subito in tasca. Arrivati al mercato, gli zii cominciarono a trattare i tappeti ma facevano fatica a capire la lingua, all'improvviso Giovanni, riesce a capire bene cosa dicevano e allora aiuta gli zii a trattare i prezzi. Gli zii rimasero stupiti, sapendo che per Giovanni era la prima volta che andava in Turchia. Tornati all'albergo, vicino al bar, trovarono delle persone che offrirono a Giovanni il triplo del costo dei tappeti in cambio della scatolina d'argento. Gli zii insospettiti fecero valutare la scatolina e il risultato fu che era di buona fattura, ma non di valore cos\u00ec alto. Comunque accettarono lo scambio e fecero ritorno. \nArrivati a casa Giovanni viene rapito da Michele che si rivela la sua salvezza, gli spiega che quella moneta \u00e8 pericolosa, e specialmente \u00e8 l'ultima moneta dei trenta denari del pagamento che ricevette Giuda per tradire Ges\u00f9. Questa moneta ti d\u00e0 potere, ti migliora, ti fa capire lingue mai studiate, ma per il bene di Giovanni riuscir\u00e0 a rinunciarci? Che fine far\u00e0 questa moneta?"}
{"id": "1621975", "revid": "36426", "url": "https://it.wikipedia.org/wiki?curid=1621975", "title": "Ivan Shishman di Bulgaria", "text": ""}
{"id": "1621977", "revid": "104458", "url": "https://it.wikipedia.org/wiki?curid=1621977", "title": "Tiraspoli", "text": ""}
{"id": "1621978", "revid": "1543377", "url": "https://it.wikipedia.org/wiki?curid=1621978", "title": "Federazione calcistica del Guatemala", "text": "La Federazione calcistica del Guatemala, ufficialmente \"Federaci\u00f3n Nacional de F\u00fatbol de Guatemala (FENAFUTG)\", fondata nel 1919, \u00e8 il massimo organo amministrativo del calcio in Guatemala.\nAffiliata alla FIFA dal 1946 e alla CONCACAF dal 1961, essa \u00e8 responsabile della gestione del campionato di calcio e della nazionale di calcio dello stato centroamericano."}
{"id": "1621979", "revid": "111433", "url": "https://it.wikipedia.org/wiki?curid=1621979", "title": "Lambert", "text": ""}
{"id": "1621981", "revid": "27108", "url": "https://it.wikipedia.org/wiki?curid=1621981", "title": "Federaci\u00f3n Nacional de F\u00fatbol de Guatemala", "text": ""}
{"id": "1621983", "revid": "125964608", "url": "https://it.wikipedia.org/wiki?curid=1621983", "title": "Fortza Paris", "text": "Fortza Paris (in sardo \"Forza insieme\" o \"Avanti insieme\") \u00e8 un partito politico regionalista sardo fondato nel 2004.\nStoria.\nFondato nel 2004 dall'unione tra il Partito del Popolo Sardo, Sardistas e Unit\u00e0 del Popolo Sardo, Fortza Paris si \u00e8 sempre schierato a fianco dei partiti di centro-destra.\nAlle elezioni regionali in Sardegna del 2004, alleato con la Casa delle Libert\u00e0, ha ottenuto il 4,6% e ha eletto tre consiglieri regionali.\nIn occasione delle elezioni politiche del 2008 il partito si \u00e8 apparentato con Il Popolo della Libert\u00e0. Il candidato di Fortza Paris al Senato, Silvestro Ladu, \u00e8 risultato il primo dei non eletti nella circoscrizione sarda.\nNei mesi successivi emergono nel partito due correnti, una facente capo al segretario Pasquale Onida che opta per un rapido passaggio al PDL dei singoli membri, e un'altra, minoritaria, capeggiata dal presidente Gianfranco Scalas, che mantiene l'identit\u00e0 e lo statuto del partito. Alle elezioni regionali in Sardegna del 2009 gli uomini della prima sono candidati all'interno della lista del PDL, mentre la seconda ha presentato i suoi candidati, tra i quali lo stesso Scalas, nella lista Insieme per le Autonomie con il Movimento per l'Autonomia, non eleggendo tuttavia alcun consigliere. In seguito le due anime del partito si ricongiungono, rifiutando di confluire nel PdL ma rimanendo nell'ambito di coalizioni di centro-destra.\nIn occasione delle elezioni provinciali a Cagliari del 2010 appoggia il candidato presidente Piergiorgio Massidda (senatore del PdL ma alternativo al candidato di partito Giuseppe Farris) insieme con la DC, la Lega Nord (presentatasi per la prima volta in Sardegna), la Fiamma Tricolore e il Nuovo MSI, oltre alla lista civica Massidda Presidente.\nIl 22 dicembre 2011 Silvestro Ladu subentra al senatore Massidda, dimissionario al Senato della Repubblica. Il neo senatore entra a fare parte del gruppo del Popolo della Libert\u00e0.\nIn occasione delle elezioni politiche del 2013 Silvestro Ladu si ricandida al Senato nelle liste del PDL, ma non viene rieletto.\nObiettivi.\nNel proprio manifesto dichiara che i suoi \"riferimenti storici\" sono costituiti da Dottrina sociale della Chiesa, socialismo, liberalismo, federalismo."}
{"id": "1621984", "revid": "1817847", "url": "https://it.wikipedia.org/wiki?curid=1621984", "title": "Torre di Sant'Elia", "text": "La torre di Sant'Elia \u00e8 una piccola torre costiera situata in cima all'omonimo promontorio, a Cagliari.\nIl censimento delle torri costiere della Sardegna effettuato da Marco Antonio Camos nel 1572, enumera tra le fortificazioni esistenti anche la torre di Sant'Elia.\nLa struttura, di forma tronco conica con volta a cupola, alta sei metri e con un diametro di cinque, venne costruita in pietra calcarea.\nAttualmente in cattivo stato di conservazione, la torre di Sant'Elia sorge vicino a una base militare, a 139 metri sul livello del mare, in una posizione dalla quale \u00e8 possibile vedere quasi tutte le torri costiere del golfo di Cagliari."}
{"id": "1621985", "revid": "709565", "url": "https://it.wikipedia.org/wiki?curid=1621985", "title": "Mimo (Calvin Rankin)", "text": "Mimo (\"Mimic\"), il cui vero nome \u00e8 Calvin Montgomery Rankin, \u00e8 un personaggio dei fumetti creato da Stan Lee (testi) e Werner Roth (disegni) pubblicato dalla Marvel Comics. Apparso per la prima volta sulle pagine di \"X-Men\" (prima serie) n. 19 (aprile 1966), Mimo era stato originariamente creato per essere un membro permanente degli X-Men, per poi essere utilizzato come loro avversario.\nBiografia del personaggio.\nOrigini.\nCalvin Rankin, figlio di Donald Rankin importante ricercatore chimico, entr\u00f2 inaspettatamente nel laboratorio del padre mentre era impegnato in un esperimento e ruppe alcune ampolle i cui liquidi, mescolandosi, originarono dei gas che Calvin inal\u00f2 dotandolo della possibilit\u00e0 di assorbire e replicare temporaneamente le abilit\u00e0 delle persone circostanti. Divenuto arrogante e superbo convinse il padre a costruire un macchinario capace, a suo dire, di rendere permanenti gli effetti dei suoi poteri. Per\u00f2, il macchinario entr\u00f2 in cortocircuito e caus\u00f2 un'esplosione nella quale Donald mor\u00ec.\nX-Men.\nPoco dopo Calvin venne casualmente in contatto con Jean Grey acquisendo i suoi poteri telecinetici. Capendo che si trattava di un membro degli X-Men, decise di seguirla alla Scuola del Professor X dove riusc\u00ec ad assorbire i poteri di tutti e cinque i membri originari, presentandosi a loro come \"Mimo\". Ne segu\u00ec una scaramuccia facilmente vinta dal ragazzo che rap\u00ec Marvel Girl, portandola alla caverna dove il padre aveva nascosto il suo macchinario. In cambio del rilascio di Jean, Xaier accondiscese ad attivare il macchinario: tuttavia il risultato non fu quello aspettato da Mimo - anzi, egli perse tutte le capacit\u00e0 acquisite. Il padre aveva infatti costruito quel congegno proprio per privare il figlio dei suoi poteri, poich\u00e9 aveva temuto il suo carattere arrogante. Dopo questo avvenimento Xavier provvide a cancellare i ricordi legati a lui e agli X-Men dalla sua mente.\nMesi dopo Calvin venne coinvolto in un altro incidente di laboratorio, e lo shock provato gli fece ritrovare la memoria e i suoi poteri. Come prima cosa si rec\u00f2 dagli X-Men e li costrinse, dietro ricatto di rivelare le loro identit\u00e0, ad ammetterlo nella squadra addirittura ricoprendo il ruolo di vice-capo; stando a contatto con i cinque mutanti acquisiva lentamente e permanentemente i loro poteri. Nonostante il carattere arrogante e antipatico fu per breve tempo utile alla squadra mutante, come ad esempio contro il Burattinaio o in un primo scontro con il Fattore Tre. Poco dopo s'imbatt\u00e9 nel Super-Adattoide, robot che possedeva i suoi stessi poteri replicanti. Inizialmente Calvin era deciso ad unirsi al robot e conquistare cos\u00ec il mondo insieme a lui; tuttavia ci ripens\u00f2 rivoltandoglisi contro ed alla fine della lotta entrambi persero i poteri. Profondamente colpito da questo avvenimento in cui aveva rischiato di morire o addirittura di diventare egli stesso un robot, Mimo riconsider\u00f2 il comportamento da lui tenuto sino a quel momento e lasci\u00f2 il gruppo deciso a vivere una vita retta.\nEsule.\nAnni dopo i poteri replicanti di Calvin ritornarono, ma in maniera tanto violenta e incontrollata che Calvin rischi\u00f2 di prosciugare l'essenza vitale di chi lo circondava portandolo alla morte. Spaventato dall'incapacit\u00e0 di gestirli, Mimo scapp\u00f2 nei boschi del Canada dove si imbatt\u00e9 in Hulk. Ne nacque un violentissimo scontro dovuto al fatto che Hulk cominciava a risentire del potere di Mimo che, involontariamente, stava assorbendo tutta la sua forza. In seguito allo scontro, Calvin rest\u00f2 per anni in coma, riprendendosi solo quando Wolverine, da cui Calvin assorb\u00ec il fattore rigenerante, pass\u00f2 nei pressi del suo corpo. Avendo ancora problemi nel gestire i propri poteri fugg\u00ec in Siberia dove cerc\u00f2 di causare il minor danno possibile alle altre persone. Per sua sfortuna, per\u00f2, si imbatt\u00e9 in Onslaught che lo rese suo schiavo. Dopo la sua sconfitta, Calvin riusc\u00ec a controllare appieno i suoi poteri e si un\u00ec ad Excalibur, dove rimase sin quando quest'organizzazione si sciolse.\nUtopia.\nRisvegliatosi da un lungo sonno, Mimo ripercorre la sua intera esistenza dalla vita criminale che condusse subito dopo aver acquisito i poteri al periodo di pace vissuto grazie all'aiuto di Moira MacTaggert ed infine a quello di isolamento condotto per paura dei problemi che avrebbe potuto causare al prossimo. Ritornato alla civilt\u00e0, dopo essersi scavato una via d'uscita dalla tomba in cui era stato sepolto, diviene immediatamente preda dei suoi poteri che prucurano seri danni a persone e cose a lui intorno fino all'arrivo di \"H.A.M.M.E.R.\" e Osborn che rassicurandolo gli comunica che nessuno cercher\u00e0 pi\u00f9 di cambiarlo e gli sottopone la sua proposta. Giunto a San Francisco, assieme agli X-Men guidati da Emma Frost si batte contro Match e seda la rivolta mutante guidata da Satiro.\nPoteri e abilit\u00e0.\nLa sua mutazione consiste nel saper mimare le capacit\u00e0 ed i poteri di coloro che si trovano nelle vicinanze.\nDurante il suo periodo con i primi cinque X-Men ha assimilato per sempre i loro poteri e cio\u00e8: la telecinesi di Marvel Girl, l'agilit\u00e0 di Bestia, le ali di Angelo, il controllo climatico di Uomo Ghiaccio e i raggi ottici di Ciclope. Oltre ai poteri riesce anche a mimare le abilit\u00e0 di chi gli sta intorno.\nPu\u00f2 mimare pi\u00f9 abilit\u00e0 e superpoteri insieme anche se una volta superato il limite (10-15) i suoi poteri vanno in corso ad un malfunzionamento.\nAltre versioni.\nEra di Apocalisse.\nIn questa realt\u00e0 alternativa, Mimo \u00e8 uno dei prigionieri di Sugar Man rinchiuso nelle prigioni di Apocalisse, nelle quali muore a causa degli esperimenti condotti su di lui.\nExiles.\nScelto assieme ad altri cinque eroi legati all'universo degli X-Men di diverse dimensioni, Mimo fa parte del primo gruppo di Exiles incaricati di correggere i malfunzionamenti delle realt\u00e0 parallele. Durante il crossover con House of M, il suo corpo viene invaso da Proteus che lo disintegra prima di abbandonarlo.\nAltri media.\nTelevisione.\nMimo \u00e8 apparso nella serie animata \"Insuperabili X-Men\" ed in \"\", mostrando in entrambe il suo classico comportamento arrogante e irrispettoso verso le regole.\nCinema.\nIn X-Men 2 (2003) il nome di Mimo appare sulla lista di mutanti che Mystica sfoglia nell'ufficio di Stryker."}
{"id": "1621990", "revid": "27108", "url": "https://it.wikipedia.org/wiki?curid=1621990", "title": "Ligue Guadeloup\u00e9enne de Football", "text": ""}
{"id": "1621992", "revid": "2039709", "url": "https://it.wikipedia.org/wiki?curid=1621992", "title": "Sedia a dondolo", "text": "La sedia a dondolo \u00e8 un particolare tipo di sedia, considerata tradizionalmente un'invenzione di Benjamin Franklin, che si distingue per la particolarit\u00e0 di potersi \"dondolare\" (ovvero di oscillare).\nCi\u00f2 che permette il movimento oscillatorio \u00e8 la base, costituita da due archi che permettono una discreta rotazione.\nUna tale struttura permette un comodo angolo di seduta alla persona, che si pu\u00f2 dondolare semplicemente spingendo con i piedi verso il basso e rilasciandosi periodicamente. Il principio per il quale la sedia non si capovolge si basa sul fatto che il baricentro del peso si trova in linea con il centro degli archi.\nQuesto tipo di sedia \u00e8 spesso considerata prerogativa dell'anziano capofamiglia."}
{"id": "1621994", "revid": "3082", "url": "https://it.wikipedia.org/wiki?curid=1621994", "title": "Zonara", "text": ""}
{"id": "1622007", "revid": "767487", "url": "https://it.wikipedia.org/wiki?curid=1622007", "title": "Laura non c'\u00e8 (film)", "text": "Laura non c'\u00e8 \u00e8 un film italiano del 1998 diretto da Antonio Bonifacio. Il titolo nasce dall'omonima canzone di Nek, che ne cura le musiche e fa un piccolo cameo finale.\nLa pellicola \u00e8 uscita il 23 aprile 1998, circa quattro mesi prima di \"Jolly Blu\" degli 883, di cui era il pi\u00f9 aperto rivale.\nTrama.\nLa storia inizia con una sparatoria in una sorta di night club, dove muoiono diverse persone; i due sicari stanno cercando Lorenzo, il protagonista del film. In realt\u00e0 la strage altro non sar\u00e0 che un bozzetto di un fumetto che Lorenzo sta disegnando, per cui non ha alcuna attinenza con la realt\u00e0. La vita di Lorenzo prosegue senza intoppi, frequenta sempre un bar dove tiene qualche amico e ha sempre attorno le sue figure, come l'amico \"buscone\", il nanetto sfigato e la ragazza disponibile. Tutta questa armonia viene rotta dall'arrivo di Laura, una ragazza dolce di cui subito si innamora, ma l'imprevisto \u00e8 dietro l'angolo: Laura scompare sempre e Lorenzo non riesce mai a rintracciarla, inoltre egli \u00e8 preso dalla pubblicazione del suo fumetto ed \u00e8 nei guai con degli strozzini cui deve dei soldi.\nUn giorno Laura si fa vedere nuovamente: Lorenzo le nota dei buchi nelle braccia, pensa che lei si droghi e la manda via. In realt\u00e0 Laura soffre di una grave forma di diabete, che peggiora quando non assume l'insulina prescrittale dal dottore. Cos\u00ec di l\u00ec a poco Laura muore e Lorenzo, distrutto dal dolore e dai sensi di colpa, si fa condizionare da teorie sulla reincarnazione. Egli arriva a convincersi che Laura si \u00e8 reincarnata nel gatto della vicina e cos\u00ec accoglie il felino. A questo punto si scopre che la vicenda narrata era tutta una farsa e che ci\u00f2 che si \u00e8 visto non \u00e8 nient'altro che un fumetto che il vero Lorenzo sta disegnando, seppur riferendosi a una Laura realmente esistente.\nCast.\nLe guest star erano Marta Flavi, Amadeus e Cloris Brosca (la zingara della trasmissione RAI \"Luna Park\"), senza contare la presenza di una Laura Chiatti al suo primo film. Federica Panicucci appare in un piccolo cameo."}
{"id": "1622013", "revid": "287204", "url": "https://it.wikipedia.org/wiki?curid=1622013", "title": "Simone Sancioni", "text": "Carriera.\nDopo aver iniziato la carriera tra le minimoto ha partecipato dal 2004 alle competizioni a ruote alte, dapprima nelle formule monomarca ed in seguito nel campionato Italiano Velocit\u00e0 in classe 125 dove si \u00e8 classificato al secondo posto finale nel 2006.\nHa avuto la possibilit\u00e0 di esordire nel motomondiale grazie a due wild card per partecipare a due Gran Premi nel 2007, quello d'Italia e quello di San Marino, guidando una Aprilia del RCGM Team senza guadagnare punti.\nDal 2008 \u00e8 passato alle competizioni nazionali delle Superstock, della classe 1000 su una Honda nel primo anno e della classe 600 su una Yamaha nel 2009 e 2010."}
{"id": "1622015", "revid": "3082", "url": "https://it.wikipedia.org/wiki?curid=1622015", "title": "San Gregorio Nazianzeno", "text": ""}
{"id": "1622022", "revid": "1714743", "url": "https://it.wikipedia.org/wiki?curid=1622022", "title": "Carlo d'\u00c9tampes", "text": "Sostenne il mezzo cugino Filippo di Valois quando accedette al trono di Francia come Filippo VI, opponendosi all'altro pretendente, Edoardo III d'Inghilterra.\nSpos\u00f2 nel 1335 Maria de La Cerda, figlia di Ferdinando de la Cerda (figlio a sua volta dell'infante Ferdinando di Castiglia) e di Juana Nu\u00f1ez de Lara. Carlo e Maria ebbero:\nMor\u00ec il 5 settembre 1336; inumato nella chiesa di un convento dei Cordeglieri a Parigi, dove la sera del 19 novembre 1580 un incendio devast\u00f2 la tomba. La salma in seguito venne trasferita alla Basilica di Saint-Denis."}
{"id": "1622023", "revid": "110157", "url": "https://it.wikipedia.org/wiki?curid=1622023", "title": "Pallavolo Mantova", "text": "La Pallavolo Mantova \u00e8 stata una societ\u00e0 pallavolistica maschile di Mantova.\nStoria.\nNato nel 1974, il club raggiunse per la prima volta la Serie A2 nel 1982 per essere poi promossa in A1 al termine della stagione 1986-87. Dopo due stagioni cedette il titolo alla Mediolanum Milano. Nel corso degli anni novanta partecip\u00f2 in diverse occasioni alla Serie A2.\nNel 2005 si fuse con la Volley Castelnuovo di Castelnuovo del Garda nel \"Volley dei Laghi Mantova\", prendendo parte al campionato di A2 per la stagione 2005-06; l'esperienza dur\u00f2 un solo anno, prima della rinuncia della societ\u00e0. Attualmente la massima espressione pallavolistica della citt\u00e0 di Mantova \u00e8 la Top Team Volley, militante in Serie A2."}
{"id": "1622025", "revid": "1528507", "url": "https://it.wikipedia.org/wiki?curid=1622025", "title": "Agha", "text": "Agha (, \"padrone\") era un titolo da ufficiale civile o militare o di corte, e parte di alcuni titoli.\nNell'Impero ottomano si posizionava il titolo dopo il nome del funzionario."}
{"id": "1622051", "revid": "245656", "url": "https://it.wikipedia.org/wiki?curid=1622051", "title": "Fitormoni", "text": ""}
{"id": "1622066", "revid": "436907", "url": "https://it.wikipedia.org/wiki?curid=1622066", "title": "Sei solo tu", "text": "Sei solo tu \u00e8 un singolo del cantante italiano Nek, pubblicato il 9 maggio 2002 come primo estratto dal settimo album in studio \"Le cose da difendere\".\nDescrizione.\nIl brano \u00e8 stato scritto da Cheope e composto dallo stesso Nek e ha visto la partecipazione vocale della cantante italiana Laura Pausini. I due cantanti ebbero modo di incontrarsi in occasione del Festival di Sanremo 1993, quando erano rispettivamente in gara con \"In te\" e \"La solitudine\", brani posizionatisi al terzo e al primo posto nella sezione \"Novit\u00e0\"; nel corso del 2001 Nek ha collaborato con la Pausini al rifacimento di \"Non c'\u00e8\" e l'anno dopo i due artisti hanno inciso questa canzone. \nViene tradotto in lingua spagnola con il titolo \"Tan s\u00f3lo t\u00fa\", inserita nell'edizione spagnola dell'album, intitolata \"Las cosas que defender\u00e9\".\n\"Sei solo tu' ha avuto un buon successo in Italia, venendo trasmesso frequentemente in radio al punto da conquistare il primo posto della classifica radiofonica.\nVideo musicale.\nIntorno allo stesso periodo \u00e8 stato reso disponibile il video per il brano, sia nella versione originale che in quella spagnola.\nPubblicazioni.\n\"Sei solo tu\" senza la partecipazione di Laura Pausini (che comunque funge solo da corista) viene inserita negli album di Nek \"The Best of Nek - L'anno zero\" del 2003 e \"E da qui - Greatest Hits 1992-2010\" del 2010. Nella versione solista, l'espressione della Pausini \"Quel che resta sei\" viene sostituita da un'eco."}
{"id": "1622077", "revid": "287204", "url": "https://it.wikipedia.org/wiki?curid=1622077", "title": "Donne/Ti far\u00f2 morire", "text": "Donne/Ti far\u00f2 morire \u00e8 il quarto 45 giri del cantante italiano Zucchero Fornaciari.\nLe canzoni.\nEntrambe le canzoni sono tratte dall'album \"Zucchero &amp; The Randy Jackson Band\" del 1985.\n\"Donne\".\n\"Donne\" \u00e8 la canzone sul lato A, scritta da Alberto Salerno per il testo e da Zucchero per la musica.\nIl brano, presentato al Festival di Sanremo 1985, si classifica al penultimo posto, ma ottiene un notevole successo radiofonico.\nNel 1995 il brano ha acquisito ulteriore popolarit\u00e0 grazie ad una cover eseguita a cappella dai Neri per Caso. Nonostante questa popolarit\u00e0, il brano \u00e8 stato via via abbandonato nelle esibizioni live del cantante in quanto, come da lui stesso raccontato, egli non si riconosce pi\u00f9 nella leggerezza del testo. \u00c8 stato rieseguito in alcune rare occasioni in versione acustica solo recentemente, dal \"Black Cat World Tour\" in poi.\nNel 1994 il brano viene inciso nuovamente dallo stesso Zucchero in lingua spagnola, con testo di Fito P\u00e1ez e nuovo titolo: \"Chicas\". Il brano ha raggiunto il terzo posto in classifica in Messico.\n\"Ti far\u00f2 morire\".\n\"Ti far\u00f2 morire\" \u00e8 la canzone sul lato B, scritta da Alberto Salerno e da Cheope per il testo e da Zucchero per la musica."}
{"id": "1622085", "revid": "729019", "url": "https://it.wikipedia.org/wiki?curid=1622085", "title": "Burg F\u00fcrsteneck", "text": "Burg F\u00fcrsteneck \u00e8 una fortezza situata fra le citt\u00e0 di Fulda e Bad Hersfeld, in Assia (Germania); appartiene al comune di Eiterfeld. Il castello si trova ad un'altezza di 406 m su un piccolo plateau.\nStoria.\nBurg F\u00fcrsteneck appartenne al monastero di Fulda. \u00c8 citato per la prima volta nel 1309, ma potrebbe essere stato costruito circa cento o duecento anni prima di questa data. Dal 1802 \u00e8 di propriet\u00e0 dell'Assia. Il castello Burg F\u00fcrsteneck \u00e8 molto ben conservato; \u00e8 stato restaurato dall'architetto Otto Bartning.\nDal 1952 Burg F\u00fcrsteneck ospita un'accademia per la formazione professionale e culturale. Ogni anno circa 4000 studenti partecipano ai corsi dell'Accademia (attualmente ne vengono offerti pi\u00f9 di 175) con 15.000 pernottamenti."}
{"id": "1622091", "revid": "27723", "url": "https://it.wikipedia.org/wiki?curid=1622091", "title": "Stazione di Mirandola", "text": "La stazione di Mirandola \u00e8 una fermata ferroviaria posta lungo la linea Bologna\u2013Verona al servizio della citt\u00e0 di Mirandola, la stazione serve anche i comuni di Medolla, Cavezzo, San Possidonio. \u00c8 situata alla progressiva chilometrica 49+391, in localit\u00e0 Cividale, a circa 3 km dal centro cittadino al quale \u00e8 collegata tramite un autobus navetta dell'azienda SETA.\n\u00c8 gestita da RFI.\nStoria.\nLa stazione ferroviaria originaria venne costruita negli anni 1901-1902 dalla Societ\u00e0 Italiana per le Strade Ferrate Meridionali, riciclando i mattoni del Palazzo comunale di Mirandola che all'epoca era in restauro.\nLa stazione di Cividale venne inaugurata il giorno di Natale del 1901, da Feancesco Salvioli, primo sindaco socialista di Mirandola, ma senza cerimonie per evitare di rinnovare le polemiche per la figuraccia avvenuta in autunno quando, organizzata un'imponente festa per celebrare l'inaugurazione dell'illuminazione pubblica a gas alla presenza delle massime autorit\u00e0 e di cittadini provenienti da tutta la bassa modenese, con la banda di Modena pronta a suonare le fanfare, l'impianto fece cilecca e si riusc\u00ec a malapena ad illuminare solo una piccola porzione della piazza principale e neppure cos\u00ec intensamente.\nLa stazione fu aperta al servizio viaggiatori il 20 gennaio 1902, assieme al tronco ferroviario tra San Felice sul Panaro e Poggio Rusco della ferrovia Bologna-Verona.\nNel 1904 venne realizzata una tranvia a cavalli che colleg\u00f2 fino al 1924 la stazione con il capolinea presso il Teatro Nuovo nella piazza principale di Mirandola.\nIl 3 maggio 1938 la stazione di Mirandola, cos\u00ec come tutte le altre lungo il tracciato, venne sontuosamente addobbata per salutare il passaggio di Adolf Hitler in viaggio verso Roma.\nPosizionata alla chilometrica 49+324, la stazione disponeva fino al 2006 di:\nLa stazione di Mirandola negli ultimi anni era sprovvista di Dirigente Locale e la circolazione sull'impianto era gestita in telecomando dal capostazione di San Felice sul Panaro.\nNell'autunno 2006, contestualmente ai lavori per il raddoppio della linea, la stazione \u00e8 stata privata dei binari 3 e 4, al posto dei quali sono posizionati l'attuale tracciato raddoppiato con i relativi marciapiedi, attivati due anni dopo insieme ad una sottostazione elettrica (posta a sud del fabbricato viaggiatori). In seguito, sono stati rimossi anche i vecchi binari 1 e 2, sostituiti da aiuole.\nVenne declassata a fermata il 26 ottobre 2008, contemporaneamente al raddoppio del binario sulla tratta da San Felice sul Panaro a Poggio Rusco.\nNei mesi estivi del 2009, il dismesso scalo merci \u00e8 stato smantellato e convertito ad parcheggio con 241 posti auto (aperto a fine autunno).\nI lavori di riqualificazione si concludono nella primavera successiva con realizzazione di percorsi coperti verso il parcheggio, servizi igienici (poi chiusi), sala d'attesa e display informativi. Altri spazi dell'edificio sono stati destinati a sala civica del comitato frazionale di Cividale e sede delle guardie ecologiche volontarie.\nOggi questa stazione \u00e8 tra le pi\u00f9 importanti per la bassa modenese, visto che serve tutti i comuni confinanti.\nMovimento.\n\u00c8 fermata dei treni regionali e regionali veloci per Bologna Centrale (direzione sud) e Poggio Rusco, Verona Porta Nuova, Bolzano e Brennero (direzione nord). Il servizio Bologna\u2013Poggio Rusco \u00e8 effettuato da Trenitalia Tper, mentre gli altri treni sono effettuati da Trenitalia.\nLa stazione \u00e8 servita dai treni della linea S3 (Bologna Centrale-Poggio Rusco) del servizio ferroviario metropolitano di Bologna.\nIn passato, nella stazione di Mirandola fermavano anche il treno espresso Trieste Centrale-Lecce (soppresso nel 2005) e il \"Brenner Express\" che collegava Monaco di Baviera a Roma Termini, successivamente limitato a Firenze SMN (soppresso nel 2008).\nAl 2007, l'impianto risultava frequentato da un traffico giornaliero medio di circa 290 persone.\nA novembre 2019, la stazione risultava frequentata da un traffico giornaliero medio di circa persone (603 saliti + 591 discesi).\nRischio industriale.\nLa stazione di Mirandola si trova all'interno di in un'area ad alto rischio industriale ai sensi della \"'Direttiva Seveso\", a causa della presenza della vicina azienda Plein Air International che produce bombole e cartucce da campeggio contenenti gas GPL. In caso di incidente o allarme i viaggiatori devono allontanarsi e raggiungere i punti di raccolta situati nella parte meridionale dei marciapiedi della stazione (in direzione Bologna), senza utilizzare il sottopassaggio per il rischio di asfissia: il GPL allo stato gassoso ha infatti una densit\u00e0 superiore a quella dell'aria e in caso di fuoriuscite accidentali tende a concentrarsi ristagnando al suolo e nelle cavit\u00e0, causando situazioni di accumulo molto pericolose, a rischio di incendio o asfissia.\nServizi.\nLa stazione \u00e8 classificata da RFI nella categoria \"Silver\u201d.\nAltre stazioni di Mirandola.\nFino al 1964, Mirandola era servita anche da un'altra stazione ferroviaria, capolinea della tratta Modena\u2013Mirandola gestita dalla Societ\u00e0 Emiliana di Ferrovie Tranvie ed Automobili (SEFTA). La stazione di Mirandola SEFTA (tuttora esistente e riconvertita ad autostazione) si trova nel centro dell'abitato. Negli anni 1930 iniziarono i lavori per la costruzione di un raccordo tra le due stazioni, in vista della realizzazione della ferrovia Rolo-Mirandola, che per\u00f2 non venne mai attivata."}
{"id": "1622099", "revid": "1543377", "url": "https://it.wikipedia.org/wiki?curid=1622099", "title": "Contea di Loritello", "text": "La contea di Loritello fu ritagliata a nord del Gargano, nella costa est del Principato di Benevento, dai normanni della famiglia Altavilla, dopo la Battaglia di Civitate del 1053.\nStoria.\nGoffredo d'Altavilla, fratello minore di Umfredo, Duca di Puglia e Calabria, inizi\u00f2 la conquista di quello che sarebbe diventato Loritello quando attacc\u00f2 la contea Longobarda di Larino e cattur\u00f2 il castello di Morrone nel Sannio.\nNel 1061 il figlio di Goffredo, Roberto, assunse il titolo di primo Conte di Loritello (\"primo comiti de Loritello)\" e continu\u00f2 ad espandere il suo territorio; sconfisse il conte longobardo Trasmundo nella battaglia di Ortona (1070), conquistando la contea di Teate (la moderna Chieti), della quale invest\u00ec suo fratello Drogone.\nNel 1080 Roberto aveva vassalli, sia longobardi che normanni, nell'area che va dal fiume Pescara ai confini dello Stato Pontificio, con il quale inizi\u00f2 ad avere contrasti fino a quando Papa Gregorio VII concluse una tregua con il Guiscardo, riconoscendo, tra l'altro, la signoria di Roberto su Loritello e chiedendo che le terre della chiesa fossero trattate con rispetto. Morto il Guiscardo nel 1085, Roberto di Loritello continu\u00f2 in maniera sempre pi\u00f9 autonoma la sua politica di espansione e contemporaneamente mantenne buoni rapporti con il papato attraverso cospicue donazioni. Mor\u00ec nel 1107.\nRoberto II eredit\u00f2 possedimenti che si estendevano dal Tronto all'Ofanto.\nEgli continu\u00f2 le donazioni in favore di vari monasteri ed appoggi\u00f2 Ruggero II nella politica di consolidamento della monarchia normanna. Mor\u00ec a Termoli nel 1136.\nIl suo successore, Guglielmo, strinse un'alleanza con l'imperatore Lotario II, tradendo il suo re che, di conseguenza, gli confisc\u00f2 tutti i suoi possedimenti.\nLoritello rimase nel demanio del Regno di Sicilia fino a quando Guglielmo il Malo la assegn\u00f2 a Roberto II di Bassavilla nel 1154. Ma Roberto di Bassavilla si ribell\u00f2 al re e lo combatt\u00e9 per molti anni, rifugiandosi infine presso il Barbarossa; solo dopo la morte del re Guglielmo furono restituiti a Roberto tutti i suoi titoli ed egli pot\u00e9 tornare nei suoi possedimenti. Il potere della contea raggiunse l'apice nel periodo di reggenza di Guglielmo il Buono. Loritello aveva una quasi completa autonomia dal potere reale ed il conte ottenne il diritto di amministrare la giustizia (\"justiciaria\").\nRoberto III mor\u00ec nel 1184. Il titolo fu concesso al conte Riccardo de Say al quale succedette Roberto de Say. Dal 1220 il titolo non fu mai pi\u00f9 usato.\nLista dei conti di Loritello.\nGoffredo d'Altavilla, Conte di Capitanata, conquistando la Contea di Larino, pose le basi per la formazione della Contea di Loritello."}
{"id": "1622100", "revid": "701660", "url": "https://it.wikipedia.org/wiki?curid=1622100", "title": "Penisola di Noto", "text": "La penisola di Noto (\u80fd\u767b\u534a\u5cf6, \"Noto-hant\u014d\") \u00e8 una penisola che si protende a nord nel mare del Giappone partendo dalla costa delle prefettura di Ishikawa nella parte centrale di Honsh\u016b, l'isola principale del Giappone.\nNome.\nNoto non ha alcun significato nella lingua giapponese. La tesi maggiormente diffusa fa provenire il termine dall'Ainu, dove \"not\" significa \"penisola\"; la -o finale \u00e8 presumibilmente un'epitesi vocale, dato che la lingua giapponese consente solo il suono 'n' (a volte pronunciato come 'm') come una consonante finale (ad esempio \"Shimbun\"). \nIl nome \u00e8 scritto con due ateji: \u80fd \"n\u014d\" (abilit\u00e0) e \u767b \"t\u014d/to\" (salire).\nGeografia.\nTre regioni.\nL'area della penisola di Noto \u00e8 divisa in 3 regioni.\nKuchi-Noto (Ingresso di Noto).\nParte sud della zona: Hakui, Kahoku, H\u014ddatsushimizu, Shikama.\nNaka-Noto (Medio Noto).\nParte centrale della zona: Nanao, Wakura Onsen, Nakanoto, Tatsuruhama.\nOku-Noto (Nord Noto).\nParte a nord della zona: Wajima, Suzu, Noto, Anamizu, Notojima.\nTrasporti.\nFerrovie.\nJR Linea Nanao da Kanazawa a Wakura-Onsen via Unoke, Hakui, Nanao.\nFerrovia di Noto: tratto ferroviario di carattere regionale a gestione privata, dalla stazione di Anamizu raggiunge la stazione di Takojima.\nAeroporto.\nAeroporto di Noto \nStrade e autostrade.\nAutostrada di Noto\nNo-etu Expressway\nEventi.\nIl 25 marzo del 2007, la penisola ha subito gli effetti del terremoto, causando un morto e almeno 170 feriti."}
{"id": "1622104", "revid": "115533", "url": "https://it.wikipedia.org/wiki?curid=1622104", "title": "Thierry Augustin", "text": ""}
{"id": "1622112", "revid": "1272592", "url": "https://it.wikipedia.org/wiki?curid=1622112", "title": "Movimento Friuli", "text": "Il Movimento Friuli - Moviment Fri\u00fbl \u00e8 un partito autonomista friulano, il primo movimento politico dei friulani dopo la seconda guerra mondiale.\nStoria.\nFondato nel 1966, nel 1992 ha deciso il proprio congelamento, risultando dal 1993 assente dal Consiglio regionale, assemblea legislativa nella quale era stato ininterrottamente rappresentato dal 1968.\nRestano attivi soltanto due organi, il Comitato dei garanti, presieduto da Adriano Ceschia, e la segreteria politica, affidata a Marco De Agostini. \u00c8 assente qualsiasi attivit\u00e0 di tipo democratico-congressuale.\nNel 1998 partecipa all'operazione politica che ha portato il leghista Sergio Cecotti alla carica di sindaco di Udine.\nNel 2003 si presenta alle elezioni regionali con proprie liste, ma queste, prima ricusate e poi ammesse, risultano definitivamente respinte. Ci\u00f2 avviene nonostante la coalizione di centro-destra si fosse impegnata ad assicurare idoneo supporto organizzativo a MF per la presentazione di proprie liste. L'unico rappresentante MF ad essere candidato \u00e8 Marco De Agostini, inserito nel listino della candidata alla Presidenza della Regione Alessandra Guerra (coalizione di centrodestra, sconfitta da quella di centrosinistra guidata da Riccardo Illy).\nNel 2006 sostiene con successo la ricandidatura di Marzio Strassoldo alle elezioni del Presidente della Provincia e del Consiglio provinciale di Udine, ottenendo il 3,06% dei consensi e un unico eletto, Valeria Grillo, che rivendica per s\u00e9 l'assessorato pattuito con accordi pre-elettorali a beneficio di MF. Il risultato \u00e8 che MF rimane senza rappresentanti in consiglio, rivendicando Valeria Grillo la propria indipendenza, nonch\u00e9 privo dell'assessore sul quale avrebbe dovuto contare.\nIl 19 agosto 2012 il segretario politico Marco De Agostini ha inviato una lettera aperta al Presidente della Regione Friuli-Venezia Giulia Renzo Tondo lamentando la scarsa sensibilit\u00e0 di questi nei confronti della lingua friulana e preannunciando, tra le righe, un ritorno del Movimento Friuli sulla scena politica. Tuttavia, in occasione delle elezioni regionali del 2013 e del 2018, il movimento non presenta proprie liste n\u00e9 d\u00e0 indicazioni di voto."}
{"id": "1622113", "revid": "729019", "url": "https://it.wikipedia.org/wiki?curid=1622113", "title": "Torre Moresca", "text": "Torre Moresca \u00e8 una torre costiera del Lazio, situata sul promontorio del Circeo in provincia di Latina, in comune di San Felice Circeo.\nLa torre venne realizzata a seguito del \"Breve\" di papa Pio IV nel 1562 che obbliga il feudatario di San Felice Circeo e Sermoneta ad erigere quattro torri sul promontorio del Circeo: Torre Paola, Torre del Fico, Torre Cervia e appunto Torre Moresca. Nel 1593 la guarnigione della torre venne incolpata dalle autorit\u00e0 pontificie di connivenza con i briganti che sovente infestavano la zona. Ad ogni modo, il complesso venne definitivamente abbandonato nel 1809, e venne raso al suolo dai bombardamenti navali della flotta britannica. Oggi ne resta solo il basamento."}
{"id": "1622117", "revid": "729019", "url": "https://it.wikipedia.org/wiki?curid=1622117", "title": "Stazione di Magazzolo", "text": "La stazione di Magazzolo era una stazione ferroviaria posta sulla linea Castelvetrano-Porto Empedocle, e punto di diramazione della linea per Lercara.\nPosta in aperta campagna, nel territorio comunale di Calamonaci, prendeva nome dal fiume Magazzolo che scorre nei pressi.\nStoria.\nLa stazione venne costruita nell'ambito dei lavori di costruzione della tratta di ferrovia a scartamento ridotto tra Ribera e Cattolica Eraclea realizzata dalla Ferrovie dello Stato nel 1915 e in seguito completata fino a Porto Empedocle. \nLa stazione, il cui nome originario fu \"Bivio Greci\" venne costruita nei pressi del fiume Magazzolo, a notevole distanza dai centri abitati e allo scopo di stabilirvi la confluenza della progettata linea ferrata proveniente da Cianciana e Lercara. \nLo scalo venne costruito principalmente allo scopo di inoltrare il minerale di zolfo del bacino minerario di Cianciana verso Porto Empedocle per l'imbarco. Nel 1924 con il completamento della Ferrovia Lercara-Filaga-Magazzolo cambi\u00f2 il suo nome in \"stazione di Magazzolo\". \nLa progressiva diminuzione della produzione e in seguito la chiusura delle miniere di zolfo azzer\u00f2 il traffico merci relativo; la stazione mantenne solo un modestissimo traffico viaggiatori pendolare proveniente da Cianciana, Alessandria della Rocca e Bivona fino alla chiusura, nel 1959 della linea a scartamento ridotto. La stazione rimase in funzione, tuttavia ormai priva di utilit\u00e0, fino all'inizio del 1978 data in cui venne sospeso il servizio ferroviario nella tratta Ribera-Porto Empedocle della Ferrovia Castelvetrano-Porto Empedocle.\nEra in progetto la linea Burgio-Magazzolo un prolungamento della Castelvetrano-Burgio, ma non fu mai realizzato.\nStrutture e impianti.\nLa stazione insisteva sulla direttrice ferroviaria Castelvetrano-Porto Empedocle per la quale era stazione passante; in seguito divenne anche di diramazione. Il fabbricato di stazione era un massiccio edificio di forma rettangolare, a due piani, a quattro luci verso il piano binari e tre luci laterali; era dotato di bar e ristorante e di alloggi per il personale.\nIn conseguenza della destinazione d'uso era dotato di un ampio fascio-binari; oltre ai soliti due binari passanti si affiancarono altri binari (a scartamento ridotto) passanti per treni merci e binari tronchi per ricovero e scalo. Lo scalo data la sua posizione strategica venne dotato di piano caricatore, rifornitore di acqua e carbone per le locomotive a vapore, di alloggi e binari di rimessa, piattaforma girevole ferroviaria, ponte a bilico per carri merce e sagoma limite.\nA partire dal 1924 nella stazione confluiva la linea poi dismessa proveniente da Lercara."}
{"id": "1622120", "revid": "100854242", "url": "https://it.wikipedia.org/wiki?curid=1622120", "title": "Augusto di Schwarzburg-Sondershausen", "text": "Augusto I era il figlio secondogenito del Principe Cristiano Guglielmo di Schwarzburg-Sondershausen e di sua moglie, la Duchessa Guglielmina Cristiana di Sassonia-Weimar.\nAlla morte del fratello maggiore G\u00fcnther I, nel 1740 divenne Principe Ereditario, mentre l'altro suo fratello maggiore Enrico, succedette al primo come Principe di Schwarzburg-Sondershausen.\nEnrico non ebbe figli ed Augusto venne designato quale suo successore, se non che quest'ultimo mor\u00ec nel 1750 ed Enrico mor\u00ec nel 1758 senza eredi. La reggenza pass\u00f2 al figlio primogenito di Augusto, Cristiano G\u00fcnther.\nMatrimonio e figli.\nIl 19 luglio 1721, Augusto spos\u00f2 a Bernburg la Principessa Carlotta Sofia di Anhalt-Bernburg, dalla quale ebbe i seguenti figli:"}
{"id": "1622125", "revid": "56620", "url": "https://it.wikipedia.org/wiki?curid=1622125", "title": "Appannaggio", "text": "Un appannaggio era una concessione feudale che veniva sottratta dai domini reali e che un re (o, pi\u00f9 estesamente, un signore feudale) faceva ai propri figli (o altri parenti, come i fratelli), in particolare verso quelli esclusi dalla successione al trono. L'appannaggio era una pratica molto in uso in Francia e assicurava cos\u00ec ai membri cadetti della dinastia regnante titoli e redditi derivanti dai territori dati in appannaggio.\nAppannaggi nel regno di Francia.\nI re di Francia erano soliti assegnare appannaggi ai propri figli o fratelli; verso la fine della monarchia, per\u00f2, il titolo divenne spesso puramente simbolico (\u00e8 il caso, per esempio, di Luigi duca di Borgogna, che non eserciter\u00e0 mai alcun potere sul territorio datogli in appannaggio, o di suo figlio Luigi, duca di Bretagna, che mor\u00ec bambino).\nL'appannaggio veniva solitamente trasmesso ai discendenti dell'assegnatario in linea maschile diretta (anche se vi furono alcune eccezioni di eredit\u00e0 in linea femminile) ed all'estinzione della linea di successione, i titoli ed i territori relativi tornavano a far parte dei domini reali diretti. Tra i vari titoli e territori dati in appannaggio nel corso dei secoli, alcuni diedero nome ad importanti rami cadetti della dinastia Capetingia, come i Valois, gli Angioini, i Borgognoni, gli Orleans ed i Borbone.\nRicordiamo che a partire dal 1349 al figlio maggiore del re veniva dato il titolo di Delfino di Francia ed aveva in appannaggio il territorio del Delfinato.\nAppannaggi in altri regni e domini.\nNel Regno di Napoli, gli eredi al trono solitamente ottenevano in appannaggio il Ducato di Calabria con relativo titolo.\nNel Ducato di Mantova, nella famiglia Gonzaga era uso mantenere l\u2019intesa in famiglia concedendo singole castellanze, spesso di frontiera, a figli cadetti del duca.\nNel Regno Unito, l'erede del re viene titolato come duca di Cornovaglia.\nNel Regno d'Italia napoleonico il vicer\u00e9 Eugenio di Beauharnais ottenne un cospicuo appannaggio nelle Marche (si trattava di beni sottratti dai francesi allo Stato della Chiesa e comunit\u00e0 religiose). Avvenuta la Restaurazione, la Santa Sede non provvide ad incamerarli; pertanto essi rimasero in propriet\u00e0 del vicer\u00e9 e dei suoi eredi, i Duchi di Leuchtenberg. A un certo momento sembr\u00f2 che questi avessero delle velleit\u00e0 di una ricostituzione del bonapartismo. E allora lo Stato Pontificio provvide a comperarli in blocco."}
{"id": "1622126", "revid": "588670", "url": "https://it.wikipedia.org/wiki?curid=1622126", "title": "Caffettano", "text": "Un caffettano (dal persiano \u062e\u0641\u062a\u0627\u0646, \"khaft\u0101n\") \u00e8 una tunica di cotone o di seta da uomo, lunga fino alle ginocchia, fornita di bottoni sul davanti e con maniche lunghe.\nI caffettani indossati dai sultani ottomani costituiscono una delle pi\u00f9 notevoli collezioni del Museo del Palazzo di Topkap\u0131 a Istanbul. \nIl caffettano fu introdotto nella Turchia Ottomana da un regalo indirizzato alle concubine del Sultano. Il regalo proveniva dal Sultano del Marocco e consegnato in segno di pace e amicizia. In Marocco, per\u00f2, fu ispirato dagli abiti dei monaci durante il periodo espansionistico in Europa meridionale e soprattutto nella regione dell'Andalusia."}
{"id": "1622127", "revid": "298055", "url": "https://it.wikipedia.org/wiki?curid=1622127", "title": "Noreaster", "text": "Il noreaster \u00e8 un ciclone extratropicale che si sviluppa lungo la costa orientale degli USA in genere tra la fine dell'autunno e l'inizio della primavera e la cui intensit\u00e0, generalmente marcata, \u00e8 data dalle forti differenze di temperatura e umidit\u00e0 fra l'aria fredda che in quei mesi comincia a irrompere dal Canada e l'aria calda e umida che \u00e8 presente sull'oceano Atlantico, che ancora ritiene il calore accumulato nei mesi estivi; il nome deriva dal fatto che i forti venti che si sviluppano sulla costa orientale degli USA si dispongono da Nord-Est. Il centro della depressione si colloca poco al largo e la tempesta nel suo movimento di traslazione tende a seguire la linea di costa verso Nord.\nI Noreaster avvenuti e storicamente pi\u00f9 conosciuti sono stati la \"Tempesta perfetta\" (o \"burrasca di Halloween\" o Noreaster di Halloween) dell'ottobre 1991 ed il \"Blizzard del '93\", del marzo 1993."}
{"id": "1622129", "revid": "729019", "url": "https://it.wikipedia.org/wiki?curid=1622129", "title": "Torre Fico", "text": "Torre Fico \u00e8 una torre costiera del Lazio situata sul promontorio del Circeo, in provincia di Latina nel comune di San Felice Circeo.\nEdificata in forza di un \"Breve\" di papa Pio IV nel 1562 assieme a Torre Paola, Torre Cervia e Torre Moresca a spese della famiglia Caetani, feudataria di San Felice Circeo e Sermoneta, venne ricostruita nel XVII secolo e infine abbandonata all'inizio del XIX secolo. Torre Paola \u00e8 solo una copia di Torre Fico.\nIl nome, probabilmente, deriva dalla massiccia presenza di fichi d'india che ancora oggi caratterizzano lo sperone roccioso su cui sorge la torre."}
{"id": "1622130", "revid": "287646", "url": "https://it.wikipedia.org/wiki?curid=1622130", "title": "Judo Boy", "text": " \u00e8 un manga giapponese creato da Tatsuo Yoshida nel 1968 e pubblicato in patria dalla Shogakukan sulla rivista \"Sh\u014dnen Sunday\". Dalla serie \u00e8 stato tratto nello stesso anno un anime di 26 episodi prodotto da Tatsunoko e trasmesso da Fuji TV, giunto in Italia nel 1980 e trasmesso su TMC, Nickelodeon e GXT.\nTrama.\nSanshiro Kurenai \u00e8 un ragazzo il cui padre, ammirato maestro di judo e fondatore della scuola nella quale anch'egli \u00e8 stato allievo, viene un giorno ucciso durante un duello (o un agguato a sorpresa) da un nemico pi\u00f9 esperto.\nAl suo arrivo il ragazzo trova il padre gravemente ferito, ormai senza pi\u00f9 alcuna speranza di poter sopravvivere. Unico indizio che egli trova sul luogo del delitto \u00e8 un occhio di vetro vicino al corpo del padre: ci\u00f2 dimostrerebbe che l'assassino era un uomo con un occhio solo. Cos\u00ec, dopo aver superato un primo momento d'angoscia e sconforto, si mette in viaggio alla ricerca dell' \"uomo con un occhio solo\" per vendicarsi. Alla guida della sua moto girer\u00e0 il mondo, accompagnato da un orfanello di nome Ken e dal suo fedele cane Bobo.\nTutti gli episodi dell'anime ruotano attorno alla ricerca ossessiva da parte di Sanshiro. Molti degli avversari da lui affrontati nel corso della serie hanno un occhio solo oppure un occhio nascosto da una benda. Quando combatte, il protagonista indossa un keikogi, un vistoso kimono rosso fattogli dalla madre, che solleva vivacemente in aria prima di stringerlo in vita con una nera cintura e dar inizio ad ogni combattimento.\nQuasi sempre Sanshiro incontra anche qualche bella ragazza che vorrebbe trattenerlo con s\u00e9, dopo essere stata da lui salvata: ma ognuna di esse lo lascer\u00e0 andare, seppure a malincuore, convincendosi che il giovane deve seguire il suo destino senza dunque fermarsi o cedere alla tentazione di una vita ordinaria.\nL'anime si conclude senza che si veda l'eroe raggiungere il suo scopo: nell'ultima puntata infatti Sanshiro si congeda per l'ennesima volta da una ragazza per continuare quindi la sua ricerca dell' \"uomo con un occhio solo\".\nAnime.\nSigle italiane.\nLa prima dal titolo \"Judo Boy\" \u00e8 stata incisa dai Judo Boy, scritta da Andrea Lo Vecchio su musica e arrangiamento di Detto Mariano. La seconda (sempre intitolata \"Judo Boy\"), usata solo ed esclusivamente per la replica su TMC, \u00e8 stata invece cantata da Antonio Galbiati, con testo scritto da Fabrizio Berlincioni e musica composta da Silvio Amato."}
{"id": "1622136", "revid": "1817847", "url": "https://it.wikipedia.org/wiki?curid=1622136", "title": "Torre del Poetto", "text": "La torre del Poetto \u00e8 una piccola torre costiera, situata nel promontorio della Sella del Diavolo, a Cagliari. L'edificio, semidiroccato, domina, dalla sua posizione a 87 metri sul livello del mare, il porticciolo di Marina Piccola e la vicina spiaggia del Poetto.\nLa torre, risalente al XVII secolo, appare oggi spezzata in due tronconi lungo l'asse verticale. La struttura \u00e8 tronco-conica, originariamente voltata a cupola, alta sette metri per cinque di diametro. Il materiale di costruzione \u00e8 costituito da pietra calcarea.\nDal luogo in cui sorge la torre del Poetto, difficilmente raggiungibile, si possono avvistare le torri costiere del golfo di Cagliari comprese tra quella di Mezza Spiaggia e dell'Isola dei Cavoli."}
{"id": "1622138", "revid": "124123", "url": "https://it.wikipedia.org/wiki?curid=1622138", "title": "Gerhard Zemann", "text": "Biografia.\nAttivo nei teatri viennesi e salisburghesi, \u00e8 celebre in Austria, Svizzera e Germania e in altre produzioni germanofone.\nIn Italia lo si ricorda per le sue apparizioni (ben 120) nella serie televisiva poliziesca \"Il commissario Rex\" nei panni del patologo dott. Leo Graf.\n\u00c8 stato ospite dai vari Festival di Cannes e di Venezia.\n\u00c8 morto il 14 aprile 2010 in seguito a un infarto."}
{"id": "1622139", "revid": "2014155", "url": "https://it.wikipedia.org/wiki?curid=1622139", "title": "G\u00fcnther XLIII di Schwarzburg-Sondershausen", "text": "Era il figlio primogenito del principe Cristiano Guglielmo di Schwarzburg-Sondershausen e della sua prima moglie, la contessa Antonia Sibilla di Barby.\nAlla morte del padre nel 1721, gli succedette come principe di Schwarzburg-Sondershausen.\nIl 2 ottobre 1712, a Bernburg, spos\u00f2 la principessa Elisabetta Albertina di Anhalt-Bernburg, dalla quale per\u00f2 non ebbe figli.\nPer questo motivo, alla sua morte, gli succedette il fratello Enrico, figlio del secondo matrimonio del padre.\nEnrico mor\u00ec poco dopo (nel 1758) senza eredi, e venne costretto a passare la reggenza al nipote Cristiano G\u00fcnther, dal momento che l'altro suo fratello, Augusto gli era premorto."}
{"id": "1622141", "revid": "1442080", "url": "https://it.wikipedia.org/wiki?curid=1622141", "title": "Massimo Bitossi", "text": "Biografia.\nHa interpretato l'Orco Bruno nella Melevisione di Rai 3 nel 1999-2000. Attivo principalmente come doppiatore, ha avuto anche qualche ruolo nel cinema, come quello del capitano della Guardia di Finanza che fa arrestare Roberto Calvi nel film \"I banchieri di Dio - Il caso Calvi\"."}
{"id": "1622143", "revid": "916580", "url": "https://it.wikipedia.org/wiki?curid=1622143", "title": "Sterilizzazione degli alimenti", "text": "Con la sterilizzazione degli alimenti (o appertizzazione) si intende un processo termico utilizzato soprattutto dall'industria alimentare per conferire a prodotti in confezioni ermetiche conservabilit\u00e0, stabilit\u00e0 e sicurezza dal punto di vista microbiologico. La sterilizzazione \u00e8 una delle tecniche di conservazione degli alimenti; un alimento, dopo che \u00e8 stato preparato per il consumo, se non utilizzato subito deve essere conservato, ovvero reso stabile e sicuro per un ragionevole lasso di tempo. Il processo comporta l'eliminazione o l'inattivazione dei microrganismi e degli enzimi presenti, in grado di produrre modificazioni indesiderate dal punto di vista microbiologico e dunque sanitario in rapporto alla salute del consumatore (modifiche strutturali e chimiche non aventi alcuna relazione con attivit\u00e0 biochimiche di tipo enzimatico e/o con la proliferazione batterica sono sempre possibili e anzi inevitabili, configurando comunque un'alterazione alimentare, in accordo alla Prima Legge di Parisi della Degradazione Alimentare).\nGeneralit\u00e0.\nLa conservazione degli alimenti pu\u00f2 avvenire con mezzi fisici (calore, refrigerazione, filtrazione, radiazioni) o chimici (acidi, alcool, zuccheri, sali, fumo, additivi alimentari). Tra i vari mezzi fisici di cui dispone l'industria alimentare per raggiungere lo scopo, c'\u00e8 il calore con una serie infinita di combinazioni tempo / temperatura in funzione dei singoli specifici problemi da risolvere. Con il termine sterilizzazione si comprendono soprattutto quei trattamenti a temperature elevate (maggiori di 100\u00a0\u00b0C), in apparecchi sotto pressione detti autoclavi, applicati ai prodotti a pi\u00f9 alto grado di pericolosit\u00e0 per la concomitanza di quattro circostanze:\nQueste quattro condizioni, peraltro molto frequenti nelle conserve alimentari, sono quelle che consentono lo sviluppo di uno dei pi\u00f9 temuti microrganismi, il \"Clostridium botulinum\", capace di generare durante la riproduzione una neurotossina particolarmente tossica, spesso mortale; perci\u00f2 le basi scientifiche della sterilizzazione fanno riferimento in prima istanza alla reazione al calore di tale batterio, o meglio delle sue spore, che costituiscono la forma assunta dalla cellula vegetativa per difendersi dalle condizioni avverse e proprio per questo particolarmente termoresistenti.\nSi devono comunque sterilizzare anche alcune categorie di \"conserve\" che, pur non rientrando in questo quadro, possono andare incontro ad alterazioni ad opera di spore diversamente resistenti e meno pericolose del \"Cl. botulinum\", come quelle acido-tolleranti di \"Bacillus coagulans\" e \"Clostridium pasteurianum\" in grado di deteriorare conserve che, in virt\u00f9 del loro pH, non consentono lo sviluppo di \"Cl. botulinum\".\nValutazione della termoresistenza dei microrganismi.\nLa valutazione della resistenza al calore di qualsiasi tipo di microorganismo, che nella pratica industriale si rende sempre necessaria perch\u00e9 varia in funzione del substrato, mette in evidenza che la morte (o meglio l'inattivazione) termica avviene su base statistica. Ad una determinata temperatura fissa, partendo con, ad esempio, 100 spore per confezione, il numero di cellule che sopravvivono al trattamento si riduce di 10 volte (cio\u00e8 del 90%) in corrispondenza di uguali intervalli di tempo (\u0394t), senza arrivare mai a zero.\nQuando da 100 individui iniziali si arriva dopo 5\u0394t a 0,001, la probabilit\u00e0 che esista ancora una cellula attiva \u00e8 ridotta ad 1 millesimo, in altri termini ci pu\u00f2 essere ancora una confezione non-sterile ogni mille.\nD-value e z-value.\nNella pratica industriale, lo studio iniziale del problema prevede la costruzione di due diagrammi:\nDato il tipo di funzioni, la costruzione dei grafici viene fatta usando, per l'asse delle ordinate, una scala logaritmica decimale che consente di ottenere andamenti rettilinei facili da costruire e da interpretare.\nF-value.\nCon i dati ricavati dai due diagrammi si possono ipotizzare trattamenti termici equivalenti, in grado cio\u00e8 di conseguire un'identica distruzione batterica pur con temperature e tempi differenti, con l'obiettivo di fissare un importante parametro finale, il cosiddetto F-value, che rappresenta l'effetto letale (o trattamento sterilizzante) a 121\u00a0\u00b0C, che si desidera ottenere con determinati presupposti (prodotto e microorganismo-bersaglio).\nQuindi, il procedimento che porta alla valutazione della termoresistenza dei microrganismi \u00e8:\nStudio della penetrazione del calore.\nLa seconda fase del processo industriale riguarda la realizzazione pratica del trattamento sterilizzante.\nStabilito ad esempio che il trattamento a 121\u00a0\u00b0C debba essere di 8 minuti (F0 = 8), significa che la temperatura al \"cuore\" del prodotto contenuto in ogni confezione dovrebbe essere portata istantaneamente a 121\u00a0\u00b0C, mantenuta tale per 8 minuti e riportata istantaneamente al valore ambientale. Questo \u00e8 ovviamente un ciclo teorico, che si discosta notevolmente dal ciclo reale, dal momento che l'innalzamento e l'abbassamento della temperatura non possono essere istantanei, ma avvengono gradualmente, condizionati come sono dall'inerzia con cui penetra il calore in relazione alle caratteristiche del prodotto, alle caratteristiche dei contenitori (natura e dimensioni) ed alla modalit\u00e0 di riscaldamento. Si rende quindi necessario, tramite termocoppie inserite nelle confezioni, lo studio della curva di penetrazione del calore, che rappresenta il reale andamento della temperatura nel punto freddo (o \"cuore\") del prodotto nelle condizioni pratiche di lavorazione industriale. Dai valori di temperatura si ricavano i vari contributi termici medi per ogni minuto di trattamento e la somma di questi \"F-letali\" parziali coincide con l'F0 complessivo.\nIl procedimento avviene normalmente con l'ausilio di sistemi computerizzati che agevolano il grande lavoro di messa a punto del ciclo ottimale; in questa fase, potendo ancora modificare tempi e temperature, si tiene conto anche del deterioramento termico del prodotto, scegliendo alla fine il miglior compromesso tra l'esigenza della sicurezza microbiologica ed il rispetto delle caratteristiche organolettiche del prodotto finale.\nTrattandosi di fenomeni probabilistici, data la delicatezza del problema, l'industria alimentare, in fase produttiva, non controlla solo il ciclo termico industriale, ma usa metodi di controllo generalizzato su tutta la produzione dopo congrui tempi di quarantena.\nEsempio.\nI dati ed i grafici che seguono rappresentano una esemplificazione del procedimento:"}
{"id": "1622144", "revid": "1442080", "url": "https://it.wikipedia.org/wiki?curid=1622144", "title": "Giuseppe Loconsole", "text": "\u00c8 noto per aver interpretato dal 2002 e il 2006 il personaggio di \"Orco Rubio\" nella Melevisione di Rai tre e il tenente Fabrizio Sasso in R.I.S. Roma - Delitti imperfetti dal 2010. Nel 2004 ha avuto un cameo nel film di Mel Gibson, \"La passione di Cristo\" dove interpretava, assieme all'altro attore italiano Dario D'Ambrosi, uno dei flagellatori di Cristo.\nBiografia.\nNato a Bari, si diploma alla scuola del Teatro Stabile di Torino, diretta da Luca Ronconi, e la sua carriera professionale si muove spaziando tra teatro, televisione e cinema.\nIn teatro prende parte, tra gli altri, a La vita \u00e8 sogno, regia di Luca Ronconi, produzione del Piccolo Teatro di Milano e all\"Impresario delle Smirne\", regia di Giancarlo Cobelli del Teatro Stabile di Torino.\nIn televisione esordisce con \"La squadra\", serie tv di Rai 3, per proseguire con la partecipazione a \"Cuore\", in onda su Canale 5.\nIntenso anche il suo impegno nel cinema, dove lavora con registi affermati quali Marco Ponti (\"Santa Maradona\"), Alan Taylor (\"I vestiti nuovi dell'imperatore\"), Nicola Rondolino (\"Amici per sempre\"), Tom Tykwer (\"Heaven\") e Dario Migliardi (\"Un Aldo qualunque\")."}
{"id": "1622146", "revid": "322880", "url": "https://it.wikipedia.org/wiki?curid=1622146", "title": "Mura gianicolensi", "text": "Le Mura gianicolensi sono un tratto di mura difensive che venne eretto nel 1643 da papa Urbano VIII ad integrazione delle mura leonine (a difesa del Colle Vaticano) e a maggior protezione della porzione di Roma che si estendeva sul lato destro del Tevere.\nStoria delle mura.\nL'esigenza di una fortificazione che impedisse l'accesso a Roma sul lato sud-occidentale deriv\u00f2 da una lotta tra famiglie nobili romane, i Barberini (a cui apparteneva anche il pontefice) e i Farnese, scaturita per motivi di interessi economici e per la politica espansionistica dei primi nei confronti di questi ultimi. La causa scatenante del conflitto, infatti, abilmente predisposta da Urbano VIII, consisteva nel mancato pagamento alla famiglia Barberini delle rendite del Ducato di Castro e Ronciglione (oggi in provincia di Viterbo), retto da Odoardo, signore anche di Parma e Piacenza, e spalleggiato da Venezia, dalla Francia di Richelieu e dal Granducato di Toscana.\nNell'estate del 1641 il papa in persona, alla testa di un esercito di 15.000 uomini con artiglierie, marci\u00f2 contro il ducato, occupandone il territorio e la citt\u00e0 di Castro: gli interessi economici nascondevano infatti considerazioni politiche, oltre a una sorta di faida tra famiglie rivali, e Urbano non aspettava altro che una scusa per far scoccare la scintilla.\nLa \u201cGuerra di Castro\u201d, con le potenze coinvolte, poteva per\u00f2 rappresentare un pericolo anche per la Santa Sede, per la famiglia Barberini e per i suoi beni in Roma. La citt\u00e0, infatti, sebbene fosse sufficientemente protetta, risultava per\u00f2 pericolosamente esposta sul lato del Gianicolo (troppo vicino, tra l'altro, al Vaticano), dove l'antico confine eretto dell'imperatore Aureliano non era ormai pi\u00f9 in condizioni tali da garantire una valida difesa.\nL'opera difensiva venne commissionata a Marcantonio De Rossi, architetto non particolarmente famoso ma che, sembra, riusc\u00ec ad ottenere l'incarico soprattutto grazie all'amicizia con la potentissima Donna Olimpia Maidalchini. Le misurazioni iniziarono nel 1641, la costruzione alla fine dell'anno successivo e, nel 1643, l'opera era compiuta.\nIl nuovo muro, che si ergeva lungo il lato occidentale del Gianicolo, aveva per\u00f2 serie ripercussioni sulle strutture difensive preesistenti; in particolare, venne abbattuto tutto il tratto delle mura aureliane su quel lato del fiume, in quanto interno al nuovo perimetro; per lo stesso motivo risult\u00f2 ormai praticamente inutile il bastione del Sangallo nelle mura leonine contiguo alla porta Santo Spirito, nonch\u00e9 la porta stessa; inutile anche la porta Settimiana, mentre la porta Portuensis, che veniva a trovarsi 453 metri oltre il nuovo muro, venne abbattuta insieme al tratto aureliano e sostituita dalla nuova porta Portese, pi\u00f9 a nord. L'unica struttura che mantenne la sua funzione fu la porta San Pancrazio, in corrispondenza della quale il nuovo muro veniva quasi a coincidere con l'antica cinta Aureliana.\nNella nuova cinta, dunque, una sola porta venne costruita \"ex novo\". Ultimata nel 1644, porta Portese reca lo stemma di papa Innocenzo X, successore di Urbano VIII che nel frattempo era morto. Da qui, con un prolungamento a ritroso dell'antica strada, inizia la via Portuense, che fino ad allora si faceva partire dalla demolita porta Portuensis, poco pi\u00f9 a sud.\nNonostante le paure di Urbano, per due secoli il muro non dovette fronteggiare alcun serio pericolo finch\u00e9, nel 1849, divenne uno dei principali teatri degli scontri tra l'esercito francese del generale Oudinot (in soccorso del papa al quale stava per sfuggire di mano il potere temporale sulla citt\u00e0) e le milizie della Seconda Repubblica Romana.\nIl primo contatto, il 29 aprile 1849, si ebbe nella zona dove gi\u00e0 allora, come oggi, si incontravano la via Aurelia antica e l'Aurelia nuova, poi, il giorno dopo, le truppe francesi avanzarono verso porta Angelica e porta Cavalleggeri, ma da questo lato e per tutto il tratto fino a porta San Pancrazio i difensori, arroccati sulle mura, misero in seria difficolt\u00e0 i francesi: l'assalto alla baionetta e poi la resistenza delle truppe comandate da Garibaldi nell'area della Basilica di San Pancrazio costrinse gli assalitori alla ritirata.\nIl secondo scontro, sempre nell'area Villa Pamphili-Porta San Pancrazio, inizi\u00f2 nella notte tra il 2 e il 3 giugno. Dopo un'intera giornata di battaglia, con continui rivolgimenti di fronte e con un altissimo bilancio di sangue da entrambe le parti, i francesi ebbero la meglio, ma le mura ressero, e i difensori, pur avendo perso qualche posizione, non cedettero.\nMa le mura di Urbano erano state costruite per resistere, forse, alle artiglierie del \u2018600. Dopo due secoli la potenza di fuoco era ben diversa, e infatti, aperte ben otto brecce tra porta San Pancrazio e qualche centinaio di metri verso sinistra e distrutta la porta stessa, nella notte tra il 21 e il 22 giugno i francesi si affacciarono sulle mura, sebbene la disperata resistenza in tutta la zona li tenne inchiodati l\u00ec fino al 30 giugno, quando venne firmato l'armistizio. Il 3 luglio entrarono in Roma.\nSegni della successiva ricostruzione del muro sono ancora visibili, soprattutto nel tratto di viale della Mura Gianicolensi, prima di raggiungere l'incrocio con l'attuale via Fratelli Bonnet (ma anche oltre). Papa Pio IX infatti, appena consolidata la sua posizione, si affrett\u00f2 a ricostruire il tratto di muro danneggiato, come \u00e8 testimoniato da alcune lapidi.\nLa stessa zona sulla sinistra di porta San Pancrazio fu teatro di un altro scontro, il 20 settembre 1870, tra le truppe del generale Nino Bixio e i difensori pontifici. Ma contemporaneamente i bersaglieri entravano da porta Pia, e le truppe papaline si arresero prima che le artiglierie potessero distruggere nuovamente il muro gianicolense.\nIl tracciato.\nLa zona di porta Portese, posta a pochi metri dall'odierno ponte Sublicio, \u00e8 la pi\u00f9 bassa dell'intero tracciato, in quanto subito dopo inizia la salita del colle del Gianicolo, in parte determinata anche dall'innalzamento del piano stradale. Tra la fine del XVII secolo e l'inizio del XVIII tutta l'area divenne centro di svariati insediamenti legati al traffico fluviale: appena all'interno della porta c'era il porto di Ripa Grande, che era il principale approdo del Tevere, di fronte all'antico \"Emporium\", mentre subito fuori Clemente XI fece costruire, nel 1714, il nuovo \u201cArsenale pontificio\u201d, destinato alla manutenzione del naviglio fluviale commerciale pontificio, rimasto in funzione fino alla fine del XIX secolo quando, con la costruzione dei muraglioni sul Tevere, tutte le attivit\u00e0 legate al fiume si dissolsero. Del porto rest\u00f2 memoria soltanto nelle due rampe che scendono al fiume, nelle immediate vicinanze.\nDopo un breve tratto verso nord-ovest il muro piega ad angolo retto verso sud-ovest e prosegue, con un andamento non lineare, costeggiando l'attuale viale delle Mura Portuensi fino a largo Bernardino da Feltre, dove probabilmente incrociava l'antico tracciato aureliano. Disseminati lungo questo tratto, in cui il muro appare non particolarmente elevato a causa dell'innalzamento del livello stradale, sono visibili tre stemmi di Urbano VIII, apposti per\u00f2 nel 1644, quando quel papa era gi\u00e0 morto.\nNulla rimane, ovviamente, del bastione che si ergeva in corrispondenza di viale Trastevere, aperto in epoca umbertina, ma procedendo lungo la salita di viale Aurelio Saffi il muro torna ad essere visibile, sulla destra, in uno stato piuttosto degradato. In corrispondenza della prima curva a sinistra del viale \u00e8 visibile una galleria scavata sotto il muro, adibita in tempi bellici a rifugio antiaereo.\nLa muraglia continua a salire, e in corrispondenza dell'ultima stretta curva di viale Saffi \u00e8 visibile un'arcata, chiusa, utilizzata probabilmente anche questa come galleria per il passaggio sull'altro lato. Ancora un breve tratto in direzione sud e poi il muro piega bruscamente a destra, sempre costeggiando la strada che da qui diventa viale delle Mura Gianicolensi.\nAll'angolo \u00e8 apposta una targa (piuttosto malridotta) a memoria di lavori di restauro: \u201cPIUS IX PONTIFEX MAXIMUS / PROPUGNACULUM / INNOCENTIO X P M EXTRUCTUM / ANGULIS PRORUENTIS LABE[\u2026] / FATISCENS / NOVA MOLITIONE / A FUNDAMENTIS RESTITUTUS IUSSIT / ANNO MDCCCLXI / IOSEPHO FERRARI PREF. AER.\u201d. Accanto alla lapide una targa \u201cS.P.Q.R. / MDCCCXLIX\u201d riporta agli avvenimenti del 1849. In effetti, tutto il tratto di muro da qui fino circa a porta San Pancrazio \u00e8 un susseguirsi di segni pi\u00f9 o meno visibili di restauri (biffe, rattoppi, tracce di cedimenti e crolli) che evidentemente si protrassero almeno fino al 1861, stando alla lapide di papa Pio IX appena vista.\nPer tutto questo primo tratto, fino all'incrocio con via Fratelli Bonnet, il lato interno del muro \u00e8 occupato dall'area di Villa Sciarra ed \u00e8 solo parzialmente visibile in quanto in alcuni punti \u00e8 coperto da un terrapieno che fornisce, tra l'altro, un moderno esempio dell'antico aggere, come doveva essere quello che accompagnava il muro di epoca serviana. A met\u00e0 circa di questo percorso una posterula aperta, utilizzata come accesso secondario a villa Sciarra. Passare per questo accesso d\u00e0 un'idea dello spessore, veramente notevole, della base del muro.\nSuperati i due moderni fornici aperti su via Fratelli Bonnet per motivi di viabilit\u00e0, inizia il tratto pi\u00f9 pesantemente martoriato dalle vicende belliche del 1848, ricordate da due lapidi di recente restauro poste esattamente dove venne aperta una consistente breccia: breccia che, anche senza le targhe, \u00e8 comunque testimoniata da segni ben visibili. La prima targa, pontificia, posta subito dopo i primi restauri, \u00e8 accompagnata dai tre stemmi delle famiglie Odescalchi e Mastai-Ferretti e del Comune di Roma: \u201cAN. SAL. REP. MDCCCL / AUCTORITATE PII IX PONT. MAX / S.P.Q.R. / MOENIA IANICULENSIA / IN PERDUELLIBUS EX URBE / FRANCORUM VIRTUTE PROFLIGANDIS / QUI FATISCENTIA QUA DIRUTA / INSTAURAVIT REFECIT / VIRO PRINC, PRAES / PIETRO ODESCALCHI / LAURENTIO ALIBRANDI / VINCENTIO PERICOLI / BARTOLOMEO CAPRANICA / JACOBO PALAZZI / ALEXANDRO TAVANI / BARTOLOMEO BELLI / IOANNE BAPT. BENEDETTI / JOSEPHO PULIERI / ALOISIO POLETTI ARCH. / VIII VIRI / URB CUR\u201d. La seconda targa, quasi una ripicca (anche linguistica), di tono assolutamente opposto, risalente al periodo immediatamente successivo alla caduta del potere temporale: \u201cIV GIUGNO MDCCCLXXI / S.P.Q.R. / DOPO VENTI ANNI / DA CHE L'ESERCITO FRANCESE / ENTRATO PER QUESTE LACERE MURA / TORNO' I ROMANI / SOTTO IL GOVERNO SACERDOTALE / ROMA LIBERA E RICONGIUNTA ALL'ITALIA / ONORA LA MEMORIA DI COLORO / CHE COMBATTENDO STRENUAMENTE / CADDERO IN DIFESA DELLA PATRIA\u201d.\nNel punto pi\u00f9 elevato della cinta muraria si trova la porta San Pancrazio, ricostruita nel 1854 dall'architetto Virginio Vespignani (una lapide testimonia l'intervento) in uno stile ottocentesco che non ha pi\u00f9 nulla a che vedere con lo stile precedente ai fatti del '49 n\u00e9, tanto meno, con quello originale delle mura aureliane. Attualmente la porta \u00e8 isolata dalle mura per motivi di viabilit\u00e0.\nTutto il tratto successivo, in discesa, presenta caratteristiche completamente diverse, sia dal punto di vista storico (non ha subito i danni dei bombardamenti e degli assalti), sia dal punto di vista paesaggistico (il pendio piuttosto scosceso non ha consentito uno sviluppo edilizio nelle immediate vicinanze). Il viale delle Mura Aurelie segue pertanto la cinta in modo alquanto tortuoso, seguendo l'andamento del muro e dei bastioni.\nAggirato il primo bastione la muraglia ospita (forse un po' troppo in alto) una edicola in travertino, contenente una statua di Sant\u2019Andrea. La lapide ricorda che in quel luogo venne rinvenuta, abbandonata l\u00ec dal ladro che aveva trafugato la reliquia, la testa del santo, conservata nella basilica di San Pietro dal XV secolo: \u201cANDREAE APOSTOLO URBIS SOSPITATORI / PIUS IX PONT MAX / HIC UBI CAPUT EIUS FURTO ABLATUM REPERIT / MONUMENTUM REI AUSPICATISS. DEDIC. AN. MDCCCXLVII\u201d.\nIl muro di Urbano VIII termina, circa 1\u00a0km pi\u00f9 oltre, unendosi al bastione fatto costruire da papa Pio V nel 1568 circa in corrispondenza dell'attuale palazzo di Propaganda Fide, poco prima di raggiungere largo di Porta Cavalleggeri. Lungo tutto quest'ultimo tratto (peraltro di scarso interesse) sono disseminati 12 stemmi di Urbano VIII e 3 di Pio IX; in corrispondenza del soprastante piazzale su cui si erge il monumento a Giuseppe Garibaldi \u00e8 visibile una posterula murata e piuttosto affossata; una targa a ricordo dei lavori di restauro effettuati nel 1849 nei pressi di porta San Pancrazio e altre due lapidi a ricordo di altrettanti interventi successivi di restauro, curati da Pio IX; la prima, datata 1857, \u00e8 molto difficilmente leggibile: \u201cPROVIDENTIA PII IX PONT MAX / URBIS MOENIA / A PORTA NOVA PANCRATII HIEROMARTYRIS / AD PORTAM PETRI APOSTOLI PRINCIPIS / MONTIS IMPENDENTIS ALTITUDINE / AC TEMPORIS INIURIA FATISCENTIA / JOSEPHUS FERRARI ANTIST. URB. PRAEF. AERAR. / INSTAURANDA RETICIENDAQUE CURAVIT / AN. CHR. MDCCCLVII\u201d.\nLa seconda, del 1870, \u00e8 probabilmente l'ultimo reperto di questo genere attribuibile all'epoca del potere temporale: \u201cPIUS IX PONT. MAX / MURI URBANIANI PARTEM / QUAM LABES COLLIS SUBSIDENTIS / EVERTERAT / A. FUND. REFECIT / ANNO CHR. MDCCCLXX / JOSEPHUS FERRARIO ANTIST. URB. PRAEF. AER.\u201d"}
{"id": "1622150", "revid": "188116", "url": "https://it.wikipedia.org/wiki?curid=1622150", "title": "Scorfano rosso", "text": ""}
{"id": "1622163", "revid": "228446", "url": "https://it.wikipedia.org/wiki?curid=1622163", "title": "Antonio Starabba di Rudin\u00ec", "text": ""}
{"id": "1622166", "revid": "466539", "url": "https://it.wikipedia.org/wiki?curid=1622166", "title": "Antonio G\u00fcnther I di Schwarzburg-Sondershausen", "text": "Biografia.\nEra figlio del conte Cristiano G\u00fcnther I e di sua moglie, Anna Sibilla di Schwarzburg-Rudolstadt. Alla morte dello zio, nel 1643, gli succedette al trono e rimase in carica sino alla propria morte, nel 1666, dal momento che suo padre era morto nel 1642. Al momento della sua morte, salirono al potere i suoi due figli, Cristiano Guglielmo e Antonio G\u00fcnther II, in coreggenza, con il titolo di principi di Schwarzburg-Sonderhausen, che ottennero dall'imperatore nel 1697.\nMatrimonio e figli.\nAntonio G\u00fcnther spos\u00f2 la contessa palatina Maria Maddalena di Zweibr\u00fccken-Birkenfeld, figlia del conte palatino Giorgio Guglielmo, dalla quale ebbe quattro eredi:"}
{"id": "1622168", "revid": "96758", "url": "https://it.wikipedia.org/wiki?curid=1622168", "title": "Ricardo Rocha", "text": ""}
{"id": "1622174", "revid": "1793900", "url": "https://it.wikipedia.org/wiki?curid=1622174", "title": "Rifugio Sonino al Coldai", "text": "Il rifugio Sonino al Coldai \u00e8 un rifugio situato nel comune di Val di Zoldo, in val Ziolere, nelle Dolomiti (gruppo Civetta), a 2.132 m s.l.m., nei pressi del Lago di Coldai.\nAccessi.\nIl rifugio \u00e8 raggiungibile solo a piedi attraverso i seguenti sentieri:"}
{"id": "1622175", "revid": "132266", "url": "https://it.wikipedia.org/wiki?curid=1622175", "title": "Gendarmeria Nazionale francese", "text": ""}
{"id": "1622178", "revid": "132266", "url": "https://it.wikipedia.org/wiki?curid=1622178", "title": "Guardia Nazionale francese", "text": ""}
{"id": "1622185", "revid": "928460", "url": "https://it.wikipedia.org/wiki?curid=1622185", "title": "Bandiera del Regno delle Due Sicilie", "text": "La bandiera del regno delle Due Sicilie ebbe tre incarnazioni. La prima fu adottata dal 1816 al 1848, come simbolo del Regno di Napoli, e poi dal 1849 al 1860, e consisteva nello stemma dei Borbone di Napoli in campo bianco, colore della dinastia.\nLa prima vera e propria bandiera del regno delle Due Sicilie per\u00f2 fu creata sotto il governo di Gioacchino Murat, a seguito dello statuto di Baiona, quando per la prima volta in una costituzione, e nella diplomazia internazionale, veniva ufficialmente sancita la nascita dello stato delle Due Sicilie, secondo la denominazione che precedentemente era stata adottata da Alfonso V d'Aragona per contrassegnare l'unione delle corone di Sicilia (Napoli) e Trinacria in un unico stato. La bandiera del Murat consisteva nel nuovo stemma delle Due Sicilie entro una cornice rettangolare che riprendeva i colori degli Altavilla, \"re di Sicilia\" e detentori della legazia pontificia in Sicilia, e quindi del potere religioso, oltre che di quello politico e militare.\nLa seconda bandiera, adottata nel 1848 in occasione della prima guerra di indipendenza e abbandonata nel 1849, era la bandiera precedente ornata di un bordo rosso ed uno verde, assieme al bianco i colori italiani. La terza e ultima bandiera, adottata nel 1860 per decisione di Francesco II e usata fino alla caduta del Regno, era il tricolore italiano caricato dell'emblema reale. Quest'ultima bandiera fu quella utilizzata dai borbonici all'assedio di Gaeta. Fulco Salvatore Ruffo di Calabria, IX principe di Scilla, uno dei membri della corte di Francesco II in esilio, in una lettera al generale spagnolo Jos\u00e9 Borjes, inviato nell'Italia meridionale per guadagnare alla causa legittimista il brigantaggio, gli raccomand\u00f2 l'uso della bandiera tricolore:\nGalleria delle bandiere.\n&lt;br&gt;\nAnalisi illustrata dello stemma.\n&lt;br&gt;"}
{"id": "1622188", "revid": "1970856", "url": "https://it.wikipedia.org/wiki?curid=1622188", "title": "Leonor Watling", "text": "Biografia.\nNasce a Madrid il 28 luglio del 1975 da padre spagnolo originario di Cadice (in Andalusia) e da madre inglese. Cresciuta in una famiglia bilingue, Leonor inizia la propria carriera di attrice a teatro, mentre debutta al cinema nel 1993 con \"Jardines colgantes\", diretto da Pablo Llorca. In seguito partecipa a diverse serie televisive, fra le quali \"Hermanos de leche\", \"Farmacia de guardia\", \"Querido maestro\", ma soprattutto \"Raquel busca su sitio\".\nNel 1998 ottiene la sua prima \"nomination\" ai Premi Goya come migliore attrice per la sua interpretazione in \"La hora de los valientes\". Il 2002 \u00e8 l'anno dell'affermazione, grazie alla commedia \"A mia madre piacciono le donne\", che le vale una nuova \"nomination\" ai Goya, ma soprattutto al ruolo della ragazza in coma in \"Parla con lei\" di Pedro Almod\u00f3var, che le d\u00e0 una visibilit\u00e0 internazionale.\nDal 2004 ha intrapreso anche una carriera musicale, come cantante del gruppo Marlango."}
{"id": "1622190", "revid": "21583", "url": "https://it.wikipedia.org/wiki?curid=1622190", "title": "Cristiano G\u00fcnther I di Schwarzburg-Sondershausen", "text": "Era figlio del conte Giovanni G\u00fcnther I e di sua moglie, Anna di Oldenburg-Delmenhorst.\nAlla morte del padre, nel 1586, gli succedette al trono come conte di Schwarzburg-Sondershausen sotto la reggenza della madre ed assieme ai fratelli G\u00fcnther XLII, Antonio Enrico e Giovanni G\u00fcnther II.\nMor\u00ec il 25 novembre 1642 e l'eredit\u00e0 pass\u00f2 a suo fratello maggiore, G\u00fcnther XLII, rimasto unico reggente della contea.\nG\u00fcnther XLII mor\u00ec l'anno successivo, senza eredi, passando la propria eredit\u00e0 al figlio di Cristiano G\u00fcnther, Antonio G\u00fcnther.\nMatrimonio e figli.\nCristiano G\u00fcnther I spos\u00f2 Anna Sibilla di Schwarzburg-Rudolstadt, dalla quale ebbe i seguenti eredi:"}
{"id": "1622198", "revid": "767487", "url": "https://it.wikipedia.org/wiki?curid=1622198", "title": "La voce del silenzio (film 1993)", "text": "La voce del silenzio (\"House of Cards\") \u00e8 un film del 1993 diretto da Michael Lessac.\nTrama.\nSally \u00e8 una bambina di 4 anni. Dopo la morte del padre archeologo si rinchiude in s\u00e9 e non parla pi\u00f9 ma \u00e8 dotata di una gran intelligenza. La madre fa di tutto perch\u00e9 non vuole rinchiudere la figlia in un centro. Torner\u00e0 a parlare dopo un regalo fatto dalla madre."}
{"id": "1622202", "revid": "767487", "url": "https://it.wikipedia.org/wiki?curid=1622202", "title": "Chiliarca", "text": "Il termine chiliarca o chiliarco (, letteralmente \"comandante dei mille\", ) \u00e8 un termine che ebbe diversi impieghi in diverse epoche e circostanze.\nIn Grecia, il termine venne conosciuto dapprima come calco del persiano \"hazarapati\u0161\", \"comandante (\"pati-\") dei mille\", una carica al contempo militare ed amministrativa.\nIn et\u00e0 ellenistica il chiliarca era il capo della chiliarchia, una formazione di appunto circa 1000 uomini. Efestione ricevette questo titolo da Alessandro il Grande in occasione della spedizione in India (326-324 a.C.). \nSotto l'impero romano, nelle province orientali dove era d'uso la lingua greca, il titolo di \"chiliarca\" corrispondeva alla carica di \"tribunus militum\".\nDurante il periodo bizantino, il titolo venne usato come forma alternativa di drungarios e taxiarches."}
{"id": "1622204", "revid": "709565", "url": "https://it.wikipedia.org/wiki?curid=1622204", "title": "Dominus (Marvel Comics)", "text": "Dominus \u00e8 un personaggio dei fumetti creato da Roy Thomas (testi) e Jay Gavin (disegni), pubblicato dalla Marvel Comics. \u00c8 un potentissimo computer alieno. Fa la sua comparsa nel giugno del 1966, in \"X-Men\" (prima serie) n. 21 (giugno 1966), dopo essere stato menzionato dal Professor X nel numero precedente.\nStoria.\nIn seguito al lungo lavoro di preparazione svolto dal loro agente Lucifero, gli alieni Quist sono pronti a conquistare la Terra. Per questo mandano sul pianeta Dominus, un potente computer che accompagna tutte le loro conquiste. Essi infatti sono una razza aliena aggressiva ed espansionista che si serve di computer come Dominus per assoggettare intere popolazioni. In base a quanto rivela lo stesso Charles Xavier uno dei motivi per cui ha formato gli X-Men \u00e8 proprio quello di combattere i Quist.\nPer questo quando Dominus giunge sulla terra gli X-Men sono pronti ad affrontarlo. Ne nasce una dura battaglia durante la quale il team mutante riesce a vanificare i piani alieni. A causa di questo fallimento Lucifero viene spedito dal Supremo, il suo diretto superiore, in un'altra dimensione, mentre Dominus resta sulla terra a portare avanti i progetti di conquista.\nPur essendo rimasto praticamente da solo Dominus utilizza la sua grande tecnologia per costruirsi un esercito di collaboratori. I suoi strumenti, infatti, gli permettono di trasformare animali e piante in mostruosi sottoposti... Con queste forze compie un nuovo tentativo di occupazione, ma viene sconfitto dai Vendicatori della costa ovest.\nUltra-Robot.\nQuando Dominus giunge per la prima volta sulla Terra gli vengono affidati dal Supremo sei robot, \"Alpha\", \"Beta\", \"Gamma\", \"Delta\", \"Epsilon\" e \"Zeta\" che fungono da suoi bracci armati. Questi robot obbediscono agli ordini di Dominus e sono capaci di volare ed emettere dei raggi laser concussivi. Vengono distrutti durante lo scontro con gli X-Men.\nPoteri e abilit\u00e0.\nDominus \u00e8 composto di un metallo quasi indistruttibile che riesce a resistere anche a d attacchi durissimi. La sua funzione principale \u00e8 quella di emettere raggi che annullano la volont\u00e0 altrui. Questo rende le persone sottoposte a questo trattamento dei veri e propri schiavi e questo spiega come mai diversi suoi alleati siano esseri umani. Oltre a questo potere Dominus \u00e8 dotato di intelligenza artificiale ed \u00e8 capace di elaborare piani e strategie di attacco."}
{"id": "1622207", "revid": "1305772", "url": "https://it.wikipedia.org/wiki?curid=1622207", "title": "Vercassivellauno", "text": "Etimologicamente il nome \"\"Vercassivellauno\" significa \"Il comandante supremo della battaglia\"\" e, come il nome \"Vercingetorige\", presenta il prefisso \"ver-\" (\"supremo\").\nLa persona di Vercassivellauno \u00e8 strettamente collegata alla insurrezione Gallica del 52 a.C., e in particolare alla battaglia di Alesia. In essa, egli venne in soccorso del cugino con la sua \"trib\u00f9\" contro Cesare e fu capo della coalizione giunta in soccorso a Vercingetorige con Commio, Viridomaro ed Eporedorige. Nel giorno decisivo della battaglia, il 24 settembre, guid\u00f2 in persona l'assalto ai bastioni esterni della doppia palizzata di Cesare con 60.000 fanti, parallelamente al punto in cui attacc\u00f2 Vercingetorige. Entrambi miravano a ricongiungere le file dell'esercito Gallico e solo cos\u00ec i Romani sarebbero stati sconfitti. Ma il ricongiungimento non avvenne, e la fanteria di Vercassivellauno fu attaccata sul lato dai fanti al comando di Cesare in persona e dalla cavalleria di Tito Labieno, la quale aveva in precedenza sconfitto i cavalieri di Commio.\nContemporaneamente, all'interno, Vercingetorige fu respinto. Vercassivellauno fu catturato mentre cercava di fuggire con il resto dell'esercito ."}
{"id": "1622210", "revid": "1543377", "url": "https://it.wikipedia.org/wiki?curid=1622210", "title": "Buakaw Banchamek", "text": "Fino al 2012 era noto come Buakaw Por. Pramuk in quanto membro del team Por. Pramuk Gym.\n\u00c8 stato campione di muay thai del World Muay Thai Council (WMC) nel 2006 e due volte campione di K-1 MAX nel 2004 e 2006; ha vinto inoltre il prestigioso torneo S-Cup di shoot boxing nel 2010.\nBuakaw \u00e8 stato anche un calciatore professionista ed ha militato nella Regional Division 2 League con il club RBAC F.C..\nBiografia.\nGiovinezza.\nNato sotto il nome di Sombat Banchamek, ha iniziato la sua carriera di lottatore all'et\u00e0 di 8 anni, prima partecipando agli incontri nella sua citt\u00e0 natale, Surin, nel nord-est del paese, e poi trasferendosi a Bangkok all'et\u00e0 di 15 anni. Da questo punto della sua vita, fino al 2012, lotta sotto il nome di Buakaw Por. Pramuk, nome anche della palestra che frequenta (come da abitudine in Thailandia).\nK-1.\n\"K-1 World MAX 2008\".\nNel 2008 subisce la sua prima sconfitta per KO nel K-1 MAX World Championship contro Yoshihiro Sato, dopo aver subito una ginocchiata sinistra al fegato, una serie di pugni e poi finito con un gancio destro.\n\"K-1 World MAX 2009\".\nNel torneo del 2009 supera nel primo turno il brasiliano Andre Dida e nei quarti di finale ha la meglio anche sul fuoriclasse olandese Nieky Holzken, ma in semifinale si arrese a Andy Souwer in un combattutissimo incontro.\n\"K-1 World MAX 2014\".\nNel 2014 Buakaw rimane ancora sotto contratto con una ridimensionatissima K-1 quando tutti i migliori atleti erano passati alla Glory.\nNel torneo di quell'anno supera per KO lo spagnolo David Calvo, nei quarti di finale vince ai punti contro il cinese Zhou Zhipeng ed in semifinale ha la meglio anche sul sudcoreano Lee Sung-Hyun.\nIn finale affront\u00f2 il tedesco Enriko Kehl e dopo i tre round regolamentari l'incontro termin\u00f2 in parit\u00e0, imponendo agli atleti un quarto round supplementare: a quel punto per motivi contrattuali Buakaw si rifiut\u00f2 di tornare nel ring, lasciando la vittoria all'avversario.\nS-Cup.\nNel 2010 non partecipa al K-1 MAX World championship ma entra nel torneo \"S-Cup\" di shoot boxing, nel quale Andy Souwer \u00e8 tre volte campione. Souwer viene sconfitto in semi finale da Toby Imada. Buakaw sconfigge Imada con un TKO nel secondo round e vince cos\u00ec il torneo \"S-Cup\".\nUltimi anni.\nNel Thai Fight 70kg del 2011 vince la semi-finale con KO al terzo round con una gomitata contro Mickael Piscitello e il 18 dicembre 2011 vince il titolo Thai Fight 70kg Tournament sconfiggendo Franki Giorgi per decisione unanime.\nDal 1\u00ba marzo 2012 lascia la sua palestra, la Por. Pramuk Gym. Attraverso un'apparizione televisiva sul talk show Thai TV fa sapere che il motivo del suo abbandono \u00e8 stato causato da gravi problemi insorti dal 2009 con la sua palestra.\nIl 17 marzo 2012, lo sponsor Yokkao Boxing annuncia tramite Twitter che Buakaw torner\u00e0 ad allenarsi e si riferiscono a lui chiamandolo Buakaw Banchamek. Torna ad allenarsi nella sua nuova palestra, Banchamek Gym, il 22 marzo 2012. Il 17 aprile 2012 era in programma la sfida contro Mick\u00e4el Cornubet al Thai Fight 2012, ma con un colpo di scena, combatte con il russo Rustem Zaripov, vincendo per KO.\nIl 18 luglio 2013, viene annunciato che Buakaw, dopo un periodo in cui gli sono stati negati i combattimenti per questioni legali con Thai Fight, torner\u00e0 a combattere.\nIl 15 luglio ha infatti fatto sapere al tribunale, tramite il suo avvocato che intende terminare il suo contratto con Thai Fight.\nIl 28 luglio 2015, Buakaw perde ai punti la semifinale del torneo TopKing World Series contro il russo Khayal Dzhaniev e viene tagliato sulla testa dai gomiti dell'avversario.\nFilmografia.\nNel 2010, Buakaw partecipa al film di arti marziali Samurai Ayothaya, basato sulla vita di Yamada Nagamasa."}
{"id": "1622213", "revid": "119289787", "url": "https://it.wikipedia.org/wiki?curid=1622213", "title": "Pallasite", "text": "Le pallasiti, indicate anche con l'abbreviazione PAL, sono un tipo di meteoriti ferro-rocciose composte da cristalli di olivina immersi in una matrice metallica formata da una lega di ferro-nichel. Le pallasiti sono tra le meteoriti esteticamente pi\u00f9 belle e apprezzate. I cristalli sono trasparenti e di norma di dimensioni attorno al centimetro.\nStoria.\nLe Pallasiti prendono il loro nome dal naturalista tedesco Peter Simon Pallas, che scopr\u00ec nel 1772 il primo esemplare di questo tipo di meteorite in Siberia vicino a Krasnojarsk: il meteorite Krasnojarsk. L'esemplare scoperto da Pallas pesava alla scoperta 680\u00a0kg, la descrizione di questo esemplare fatta da Pallas nel 1776, fu usata come uno degli esempi utilizzati da E.F.F. Chladni nel 1790 per dimostrare la realt\u00e0 della caduta di pietre dal cielo, dimostrando in tal modo l'esistenza delle meteoriti: fino al quel momento le testimonianze di tali cadute erano considerate non degne di fede, ci\u00f2 fu possibile grazie al fatto che la sua massa era costituita da materiale diverso dalle rocce e minerali presenti nella zona di ritrovamento, le sue dimensioni rendevano improponibile la possibilit\u00e0 che fosse stato portato da fenomeni geologici o dagli uomini sul posto del ritrovamento e il suo contenuto in metallo nativo era simile ad altre masse ritrovate in altre aree della Terra.\nComposizione e struttura.\nL'aspetto delle pallasiti \u00e8 molto differente rispetto a tutti gli altri meteoriti: si tratta sostanzialmente di cristalli trasparenti giallo-verdognoli di olivina affogati in un blocco di metallo.\nLa quantit\u00e0 di metallo rispetto ai cristalli pu\u00f2 variare considerevolmente anche all'interno dello stesso campione. Generalmente i cristalli sono distribuiti abbastanza uniformemente, ma si possono incontrare anche delle aree policristalline, dette tasche (\"pockets\"), dove i cristalli sono in contatto gli uni con gli altri.\nIl colore dei cristalli val dal giallo (pi\u00f9 comune) al giallo-verde dell'olivina (meno comune) e le dimensioni vanno da pochi millimetri fino a poco pi\u00f9 di un centimetro e mezzo. Le forme dei cristalli possono essere tondeggianti come in Brenham o pi\u00f9 squadrate come in Brahin. Spesso i cristalli appaiono molto fratturati.\nSe la matrice metallica \u00e8 sufficientemente spessa, si possono osservare nel metallo le figure di Widmanst\u00e4tten (ottaedrite media). Come minerali accessori troviamo troilite, schreibersite e cromite.\nOrigine.\nSi riteneva in passato che le Pallasiti si fossero originate nella zona di transizione tra il mantello e il nucleo metallico di grandi asteroidi differenziati, frantumati successivamente da collisioni con altri asteroidi; una teoria pi\u00f9 recente ipotizza invece la loro formazione a seguito di impatti tra asteroidi di origine diversa originatisi, gli uni dal mantello litoide, gli altri dal nucleo metallico di grandi asteroidi differenziati.\nStatistiche.\nLe Pallasiti sono un raro tipo di meteorite: sono conosciuti ad oggi solo 61 esemplari, inclusi 10 esemplari ritrovati in Antartide. Anche se le Pallasiti sono rare, molto materiale \u00e8 disponibile per la ricerca scientifica nei musei e nelle collezioni di meteoriti grazie a grandi ritrovamenti, alcuni dei quali anche di oltre una tonnellata.\nClassificazione e sottogruppi.\nLe pallasiti, principalmente in base alla composizione isotopica dell'ossigeno contenuto nelle olivine, si suddividono in tre gruppetti:\nPallasiti viste cadere.\nSono state viste cadere solo 4 pallasiti, qui elencate in ordine cronologico di caduta:\nPallasiti trovate.\nQueste sono alcune delle pallasiti pi\u00f9 famose:\nCuriosit\u00e0.\nNel film Superman Returns, il campione di kryptonite rubato da Lex Luthor dal Metropolis Natural History Museum era etichettato come \"pallasite\". Il motivo \u00e8 probabilmente dovuto al fatto che le pallasiti contengono cristalli che ricordano vagamente i cristalli di kryptonite del film."}
{"id": "1622214", "revid": "647919", "url": "https://it.wikipedia.org/wiki?curid=1622214", "title": "Buakaw", "text": ""}
{"id": "1622216", "revid": "144796", "url": "https://it.wikipedia.org/wiki?curid=1622216", "title": "Complotto papale", "text": ""}
{"id": "1622218", "revid": "123567", "url": "https://it.wikipedia.org/wiki?curid=1622218", "title": "Paisco", "text": ""}
{"id": "1622229", "revid": "767487", "url": "https://it.wikipedia.org/wiki?curid=1622229", "title": "Dream Police", "text": "Dream Police \u00e8 il quarto album in studio della rock band Cheap Trick, pubblicato nel 1979 e ripubblicato nel 2006 con l'aggiunta di 5 bonus track.\nNel 2008 entra a far parte della tracklist di , aprendone la modalit\u00e0 principale (\"Carriera\").\nBonus track.\nNel 2006 furono aggiunte all'album nuove tracce, soprattutto dal vivo, pi\u00f9 una diversa versione della title track e la cover di Magical Mistery Tour dei Beatles."}
{"id": "1622230", "revid": "93556", "url": "https://it.wikipedia.org/wiki?curid=1622230", "title": "Vasati", "text": "I Vasati erano un popolo dell'Aquitania novempopulana. Diedero il loro nome alla citt\u00e0 di Bazas e alla sua regione, il Bazadais (sud-est della Gironda).\nIdentificazione.\nSi pensa generalmente che questo popolo corrisponda ai Vocati, citati da Giulio Cesare, ai Vassei o ai Basabocati (citati simultaneamente da Plinio), dell'Aquitania antica. Alcuni autori correggono la lezione \"Basabocati\" in \"Basaboiati\", un termine che pu\u00f2 sia indicare un popolo intermedio tra i Vasati e i Boiati sia vedersi come una semplice concatenazione dei due nomi nel testo privo di interpunzione.\nCitt\u00e0 e territorio.\nDopo la prima et\u00e0 del Ferro, la loro capitale \"Cossium\", era una fortificazione da cui esercitavano il controllo degli scambi tra Tolosa e Bordeaux.\nEtimologia.\nL'etnonimo \"Vasati\" pu\u00f2 spiegarsi con un'origine basca dal termine \"baso\" 'foresta' o da un idronimo \"*uad\" 'guado' (cf. latino \"vadus\"). Il toponimo \"Cossium\" \u00e8 invece una latinizzazione della radice aquitana \"*koiz\" (guascone \"co\u00e7\", \"cos\") 'poggio', 'collinetta' \"*koiz\", basco \"goiz\" 'altura'."}
{"id": "1622231", "revid": "167080", "url": "https://it.wikipedia.org/wiki?curid=1622231", "title": "Vocati", "text": ""}
{"id": "1622232", "revid": "94902", "url": "https://it.wikipedia.org/wiki?curid=1622232", "title": "NekoMajin", "text": ""}
{"id": "1622233", "revid": "66316", "url": "https://it.wikipedia.org/wiki?curid=1622233", "title": "Robert Dudley, 1\u00b0 Conte di Leicester", "text": ""}
{"id": "1622240", "revid": "110157", "url": "https://it.wikipedia.org/wiki?curid=1622240", "title": "Pallamano ai Giochi della XXIX Olimpiade", "text": "I tornei olimpici di pallamano dei Giochi di Pechino si sono svolti tra il 9 e il 24 agosto 2008.\nLe gare sono state ospitate dall'Olympic Sports Centre Gymnasium e, per le fasi finali, dallo stadio coperto nazionale di Pechino.\nHanno preso parte al torneo 12 formazioni maschili e 12 formazioni femminili.\nIl torneo maschile \u00e8 stato vinto dalla Francia, mentre il torneo femminile \u00e8 stato vinto dalla Norvegia, entrambe al primo torneo olimpico vinto."}
{"id": "1622249", "revid": "599013", "url": "https://it.wikipedia.org/wiki?curid=1622249", "title": "Cercamon", "text": "Biografia.\nCercamon \u00e8 sicuramente un soprannome che in occitano medievale significa \"cercamondo\", mentre il vero nome, come la sua biografia, sono sconosciuti. Era probabilmente un giullare, nato in Guascogna [o forse nel Limosino], come racconta una sua \"vida\", che trascorse gran parte della sua vita presso le corti di Guglielmo X di Aquitania e, forse, di Eble III di Ventadorn. \nMolte delle informazioni che abbiamo sulla vita di Cercamon non sono altro che voci e congetture; alcuni suoi contemporanei lo indicano come il mentore di Marcabruno, e alcune prove circostanziali sembrerebbero dimostrare la sua morte alle crociate al seguito di Luigi VII di Francia.\nOpera.\nCermamon fu l'inventore del \"planh\" (il canto funebre Provenzale), della \"tenzone\" (una sorta di contraddittorio in rima in cui due poeti scrivono una stanza ciascuno) e forse del \"sirventese\". \nDella sua opera sono rimasti 7 componimenti (pi\u00f9 due di dubbia attribuzione); sfortunatamente, le sue \"pastoretas\" o pastorelle, ricordate dall'autore della sua antica biografia, sono andate perdute."}
{"id": "1622255", "revid": "986213", "url": "https://it.wikipedia.org/wiki?curid=1622255", "title": "Federico III d'Assia-Homburg", "text": "Biografia.\nFederico III era figlio di Federico II d'Assia-Homburg e di Luisa Elisabetta di Curlandia.\nSin dalla propria giovinezza intraprese la carriera militare (seguendo l'esempio dei propri antenati e costituendo un modello anche per i suoi successori), concentrandosi in particolare nel sostegno all'esercito olandese di cui fu generale di cavalleria.\nFederico III succedette al padre sul trono d'Assia-Homburg alla morte di questi, nel 1708 e rimase in carica per quasi quarant'anni.\nAlla sua morte, avvenuta nel 1746, venne sepolto nella cripta del castello di Homburg.\nEssendo egli morto senza figli, la reggenza pass\u00f2 al nipote Federico IV, figlio di Casimiro Guglielmo, figlio a sua volta di Federico II e fratello minore di Federico III.\nMatrimonio e figli.\nIl 24 febbraio 1700 a Butzbach, Federico III spos\u00f2 in prime nozze la langravia Elisabetta Dorotea d'Assia-Darmstadt, figlia di Luigi VI d'Assia-Darmstadt, dalla quale ebbe i seguenti eredi:\nAlla morte della prima moglie, nel 1721, si rispos\u00f2 con la contessa Cristiana Carlotta di Nassau-Sarrebr\u00fccken-Ottweiler, dalla quale per\u00f2 non ebbe figli."}
{"id": "1622259", "revid": "1718925", "url": "https://it.wikipedia.org/wiki?curid=1622259", "title": "Lupang Hinirang", "text": "Lupang Hinirang (conosciuto anche come Bayang Magiliw, \"amato Paese\", dalle prime parole) \u00e8 l'inno nazionale delle Filippine. La sua musica fu composta nel 1898 da Julian Felipe, con testo in spagnolo adattato dalla poesia \"Filipinas\", scritto da un giovane poeta-soldato di nome Jose Palma nel 1899.\nOriginariamente scritta come musica incidentale, non aveva parole quando fu adottato come inno nazionale e quindi suonato durante la proclamazione dell'indipendenza il 12 giugno 1898. Durante l'occupazione americana ne fu proibita l'esecuzione. La legge fu abrogata nel 1919 e la canzone fu tradotta in inglese e formalizzata come \"inno filippino\". L'inno fu tradotto in lingua tagalog nel 1966. L'Atto della Repubblica n. 8491 specifica che l'inno deve essere sempre cantato in lingua tagalog.\nTesto.\nOriginale in spagnolo.\nIl testo originale \u00e8 in spagnolo, scritto da Jos\u00e9 Palma en 1899.\nVersione in inglese.\nQuesta versione \u00e8 stata tradotta in inglese nel 1938 da Camilo Os\u00edas \"et al.\"\nTesto ufficiale in tagalog.\nIl testo \u00e8 stato tradotto in tagalog da Ildefonso Santos nel 1958 ed \u00e8 stato riveduto nel 1963."}
{"id": "1622262", "revid": "1305772", "url": "https://it.wikipedia.org/wiki?curid=1622262", "title": "Rant", "text": ""}
{"id": "1622263", "revid": "126257", "url": "https://it.wikipedia.org/wiki?curid=1622263", "title": "Garonni", "text": "I Garonni (\"Garumni\" in latino) erano un popolo dell'Aquitania, la cui localizzazione \u00e8 assai incerta.\nErano probabilmente stanziati nella Val d'Aran (con centro a \"Salardunum\" Salard\u00f9), e, secondo Raymond Lizop, nell'alta valle della Garonna. Altri li immaginano a Gironde-sur-Dropt in Benauge (\"Entre-deux-Mers\"), un'area che generalmente si considera popolata dai Vasati. "}
{"id": "1622265", "revid": "33689", "url": "https://it.wikipedia.org/wiki?curid=1622265", "title": "Esercizi di magia", "text": ""}
{"id": "1622271", "revid": "125367150", "url": "https://it.wikipedia.org/wiki?curid=1622271", "title": "Devon Sawa", "text": "Biografia.\nHa iniziato la sua carriera da bambino, recitando in film indirizzati al pubblico giovane. Sawa \u00e8 stato sulla copertina di riviste quali \"Teen Vogue\", \"Bop magazine\", \"Tiger Beat\".\nNel 1994 ha avuto una parte nel film \"Piccoli campioni\"; poi, nel 1995, ha recitato nel film \"Casper\", dove ha interpretato il fantasma protagonista, in una breve scena in cui questo \u00e8 temporaneamente riportato in vita. \n\u00c8 stato quindi protagonista, l'anno seguente, del film \"Robin Hood in internet\" (una moderna riedizione del celebre classico, di cui viene ripreso il tema di fondo), nel quale il giovane \"Robin McAllister\", da lui interpretato, per aiutare un compagno in difficolt\u00e0, non esita a derubare ricche societ\u00e0, violando i sistemi informatici attraverso l'uso di internet.\nHa affiancato Jonathan Taylor Thomas e \"Scott Bairstow\" nel film \"Wild America\" (1997), poi \u00e8 stato protagonista del film horror \"Giovani diavoli\", e successivamente nell'horror/thriller \"Final Destination\" e nel thriller \"The Guilty - Il colpevole\".\nNel 2002 \u00e8 stato nel cast di altri due film: \"Extreme Ops\" e \"Slackers\", e nel 2004 ha affiancato Andrew Keegan in \"Extreme Dating\".\nNel 2000 Sawa ha vinto un Saturn Award per la miglior performance come giovane attore, nel film \"Final Destination.\" Nello stesso anno ha partecipato anche come protagonista (nella parte di un fan di Eminem) al video di \"Stan\", una canzone del rapper che \u00e8 parte del suo terzo album in studio, \"The Marshall Mathers LP\" (2000). Nel 2010 viene scelto per interpretare Owen Elliot nella serie tv statunitense \"Nikita\".\nVita privata.\n\u00c8 sposato con Dawni Sahanovitch. La coppia ha due figli, Hudson e Scarlett Heleena.\nDoppiatori italiani.\nNelle versioni in lingua italiana dei suoi lavori, Devon Sawa \u00e8 stato doppiato da:"}
{"id": "1622275", "revid": "344503", "url": "https://it.wikipedia.org/wiki?curid=1622275", "title": "Skip Woods", "text": "Noto per la sceneggiatura di \"\" e per aver adattato per il grande schermo il videogioco \"Hitman\"."}
{"id": "1622276", "revid": "287204", "url": "https://it.wikipedia.org/wiki?curid=1622276", "title": "Ragno (araldica)", "text": "In araldica il ragno simboleggia \"assiduit\u00e0 industriosa\". Frequentemente compare con la sua tela. Usato anche come arma parlante.\nPosizione araldica ordinaria.\nIl ragno si rappresenta, abitualmente, montante, cio\u00e8 visto dall'alto, con la testa diretta verso il capo dello scudo. "}
{"id": "1622278", "revid": "167080", "url": "https://it.wikipedia.org/wiki?curid=1622278", "title": "Garumni", "text": ""}
{"id": "1622281", "revid": "767487", "url": "https://it.wikipedia.org/wiki?curid=1622281", "title": "All Shook Up (Cheap Trick)", "text": "All Shook Up \u00e8 il quinto album in studio della rock band Cheap Trick, pubblicato nel 1980 e ripubblicato nel 2006 con l'aggiunta dell'EP \"Found All The Parts\", pubblicato anch'esso nel 1980. Il disco \u00e8 prodotto da George Martin, che d\u00e0 all'album delle sonorit\u00e0 pi\u00f9 sperimentali, sicuramente nuove per la band. Subito dopo l'uscita dell'album, il bassista Tom Petersson annuncia di voler uscire dalla band.\nTracce.\nTracce aggiunte nel 2006.\nTra le tracce aggiunte nel 2006 c'\u00e8 anche la cover di \"Day Tripper\" dei Beatles registrata dal vivo."}
{"id": "1622284", "revid": "287204", "url": "https://it.wikipedia.org/wiki?curid=1622284", "title": "Grella", "text": "Il sostantivo femminile singolare grella \u00e8 un neologismo derivato dal termine della lingua inglese \"grill\" che significa griglia, grata, o forse dall'alterazione e italianizzazione del cognome del loro inventore \"Greulich\". Il termine, usato per lo pi\u00f9 al plurale grelle, sta a indicare quei pannelli d'acciaio perforati (griglie) e componibili che, introdotti dagli americani durante la seconda guerra mondiale, stesi sul terreno e uniti ad altri servono per il rapido approntamento di aeroporti o di strade.\nIl loro nome originale americano \u00e8 \"\u201dMarsden Matting\u201d\" ma sono pi\u00f9 conosciute come \"Marston mats\" dal nome della citt\u00e0 del North Carolina vicina all'aeroporto di Camp Mackall dove questi elementi vennero prodotti e sperimentati per la prima volta nel 1941.\nIl materiale viene anche indicato nella terminologia NATO \u201cNSN\u201d (NATO Stock Number) con PSP, sigla di pierced steel planking, in italiano grelle metalliche perforate.\nDescrizione.\nLe grelle sono strisce rettangolari di lamiera stampata e forata. Generalmente hanno una larghezza di 15 pollici (38,1\u00a0cm), una lunghezza di 10 piedi (304,8\u00a0cm.) ed un peso di 66 libbre (circa 30\u00a0kg). Presentano nervature longitudinali di irrigidimento a forma di \u201cU\u201d e fori di alleggerimento circolari disposti su 3 file da 29 fori ciascuna per un totale di 87 fori. Il contorno dei fori \u00e8 ripiegato per aumentare la rigidit\u00e0 del sistema.\nIn corrispondenza dei bordi dei lati lunghi erano predisposti sistemi di aggancio con asole rettangolari e ganci ad \u201cL\u201d, che permettevano di unire tra loro le grelle se affiancate correttamente.\nPer completare il fissaggio al suolo un paletto di acciaio a forma di \u201cT\u201d veniva infisso nel terreno attraverso uno dei fori. In alcuni casi si provvedeva all'elettrosaldatura dei pannelli.\nCaratteristiche tecniche e impiego.\nPrima dell'entrata in guerra degli Stati Uniti d'America, la forza aerea statunitense aveva richiesto all'U.S. Army Waterways Experiment Station (WES) di studiare un prodotto con particolari requisiti tattici quali la possibilit\u00e0 di realizzare rapidamente, anche su terreni poco preparati e non costipati, solide piste di atterraggio, aree di parcheggio e piste di rullaggio per gli aeroporti nonch\u00e9 la possibilit\u00e0 di disporre con rapidit\u00e0 di temporanee superfici di atterraggio da usare durante le riparazioni delle piste convenzionali eventualmente colpite dal nemico. Ultima e non meno importante richiesta era che il prodotto, oltre a sopportare il peso dei veicoli militari terrestri e degli aerei, fosse resistente, di facile produzione, trasporto, mimetizzazione e riparazione.\nL'U.S. Army Waterways Experiment Station in collaborazione con diverse industrie studi\u00f2 varie soluzioni fino a che Gerald G. Greulich della Carnegie-Illinois Steel Corporation svilupp\u00f2 un disegno che port\u00f2, dopo modifiche e perfezionamenti, alla produzione, nel 1941, delle \"pierced steel plank\" (PSP).\nL'elemento modulare prodotto rispondeva positivamente a tutti i requisiti richiesti. Le dimensioni (3,04\u00a0m x 0,38\u00a0m) e la leggerezza (30\u00a0kg) del singolo elemento permette l'agevole e rapida movimentazione da parte di due uomini ma anche da parte di un solo uomo per piccoli spostamenti. Anche il carico e lo scarico da autocarri risulta semplice e la forma del pezzo ne facilita lo stoccaggio.\nLa realizzazione di nervature e piegature della lamiera a seguito del procedimento di lavorazione con la pressa conferisce al singolo elemento modulare una particolare rigidezza e la capacit\u00e0 di ripartire sulla superficie del terreno, fino a valori sopportabili dal terreno stesso, il notevole carico verticale concentrato rappresentato dalle ruote del mezzo o dell'aereo evitando cos\u00ec lo sprofondamento e l'impantanamento.\nLa serie di fori circolari realizzati nel singolo modulo, oltre a contribuire alla rigidezza e all'alleggerimento dell'elemento, facilita il drenaggio delle acque meteoriche evitando ristagni d'acqua sulle piste e permettono all'erba di crescere al loro interno contribuendo notevolmente alla mimetizzazione della struttura.\nIl sistema di aggancio tra i lati lunghi dei singoli elementi permette un facile e rapido assemblaggio. Al tempo stesso, tale aggancio garantisce una solida unione tra i moduli ed \u00e8 in grado di sopportare e ripartire tra gli elementi attigui le spinte orizzontali generate dall'attrito delle ruote in movimento o in frenata.\nGli elementi metallici erano realizzati con una qualit\u00e0 di acciaio ricca di manganese che conferiva al prodotto una notevole resistenza alla corrosione.\nOltre all'impiego tattico durante la seconda guerra mondiale su tutti i fronti che videro impegnati gli Stati Uniti, dal Pacifico all'Europa, le grelle vennero utilizzate nell'immediato dopoguerra a servizio dell'aviazione civile. Vennero largamente usate anche durante la guerra di Corea e nel Vietnam.\nAgli inizi del ponte aereo per Berlino nel 1946 le piste dell'aeroporto Tempelhof erano realizzate con i PSP, ma le grelle, progettate per sostenere il traffico aereo di caccia e di aerei cargo medi, venivano danneggiate dai continui atterraggi dei pesanti quadrimotori Douglas C-54 Skymaster statunitensi. Si ricorse quindi, nei tre minuti che intercorrevano tra un atterraggio e un altro, all'impiego di manovalanza berlinese per provvedere a colmare con sabbia gli avvallamenti che i carrelli dei pesanti aerei provocavano al contatto con la pista.\nL'aeroporto di Milano-Linate, grazie al rapido prolungamento della pista originaria con l'impiego di grelle, portandola dai 600\u00a0m agli 800\u00a0m, riprese a funzionare con un collegamento per Roma operato dalla compagnia aerea Linee Aeree Italiane (LAI), nell'aprile del 1947.\nNel corso della seconda guerra mondiale gli Stati Uniti produssero grelle per una superficie complessiva di circa 74,5 milioni di metri quadrati.\nLa produzione fu cos\u00ec abbondante che dopo la guerra rimase una grande quantit\u00e0 di grelle in surplus che vennero impiegate nei modi pi\u00f9 svariati."}
{"id": "1622285", "revid": "287204", "url": "https://it.wikipedia.org/wiki?curid=1622285", "title": "Marco C\u00e8", "text": ""}
{"id": "1622291", "revid": "14329599", "url": "https://it.wikipedia.org/wiki?curid=1622291", "title": "Chobin", "text": ""}
{"id": "1622297", "revid": "287204", "url": "https://it.wikipedia.org/wiki?curid=1622297", "title": "Ford Mustang Boss 429", "text": "La Ford Mustang Boss 429 \u00e8 una versione speciale dell'omonimo modello prodotta nel biennio dal 1969 al 1970 dalla casa automobilistica statunitense Ford. \u00c8 una delle pi\u00f9 rare e ricercate versioni della \"muscle car\" dell'ovale blu.\nSviluppo e contesto.\nLe origini della \"Boss 429\" si ritrovano nella volont\u00e0 della Ford di realizzare una vettura, da utilizzare nell'allora NASCAR Sprint Cup, in seguito divenuta \"Grand National Division\", un veicolo che montasse un motore in grado di competere con l'Hemi della Chrysler. Le regole di omologazione in vigore allora in questa serie richiedevano che, per poter utilizzare un determinato motore, questo venisse montato su almeno 500 vetture e che queste fossero disponibili presso la normale rete di vendita.\nI vertici della Ford, dopo una lunga riflessione, decisero che il nuovo motore \"Boss 429\", che faceva parte della nuova gamma di motori \"385\", sarebbe stato montato sulla Mustang. Un problema si present\u00f2 immediatamente in quanto il corpo vettura era troppo stretto per ospitare questo nuovo propulsore. La Ford allora si rivolse alla Kar Kraft per modificare 428 esemplari della \"Mustang Cobra 428 Jet Mach 1\" gi\u00e0 costruiti. Per permettere l'inserimento di questa unit\u00e0 furono allargati i puntoni degli ammortizzatori mentre i parafanghi furono estesi verso l'esterno. Sul cofano venne realizzata un'apertura nella quale era inserito un \"airscoop\" ad azionamento manuale e, sempre per guadagnare spazio, fu eliminato il sistema di condizionamento dell'aria. La potenza erogata dal motore era di 375 CV (280\u00a0kW) mentre la coppia era di 62 kgm. Su tutte queste vetture venne montata la sola trasmissione manuale.\nEsternamente le \"Boss 429\" avevano un aspetto piuttosto sobrio rispetto alle Mustang pari classe (\"Boss 351\", \"Boss 302\" e \"Mach 1\") prodotte dalla casa americana. L'unica caratteristica che identificava questa vettura erano le decalcomania \"Boss 429\" applicate dietro alle ruote sui parafanghi anteriori.\nPer rimarcare che queste vetture erano delle vere \"special\", venne montata una piastra metallica di omologazione NASCAR sulla portiera del conducente sotto la serratura. Questa piastra riportava un codice composto da due lettere, \"KK\" da Kar Kraft, pi\u00f9 un numero univoco. La prima \"Boss 429\" prodotta aveva il codice \"KK1201\" mentre l'ultima il codice \"KK2558\".\nIn totale verranno realizzate 1.358 \"Boss 429\" nei due anni di produzione della vettura.\nBoss 429 model year 1969.\nNel 1969 furono 859 le \"Boss 429\" prodotte. Erano disponibili in cinque colori: \"Raven Black\", \"Wimbledon White\", \"Royal Maroon\", \"Candyapple Red\" e \"Black Jade\". L\"airscoop\" era dello stesso colore della carrozzeria. Gli interni erano disponibili solo in colore nero.\nBoss 429 model year 1970.\nIl modello del 1970 poteva essere ordinato nelle colorazioni \"Grabber Orange\", \"Grabber Green\", \"Calypso Coral\" e \"Pastel Blu\". Gli interni erano disponibili in bianco o in nero mentre l\"airscoop\" sul cofano era nero, indipendentemente dal colore della carrozzeria.\nNel 1970 furono prodotte 499 esemplari di questa vettura. Il calo delle vendite era dovuto agli alti costi della vettura e all'aumento del prezzo del carburante. Questo port\u00f2 alla decisione di porre fine alla sua produzione.\nRisultati sportivi.\nNelle competizioni queste vetture si aggiudicarono numerose gare e alla loro guida si alternarono piloti famosi tra i quali Cale Yarborough e Michey Thompson."}
{"id": "1622298", "revid": "767487", "url": "https://it.wikipedia.org/wiki?curid=1622298", "title": "Akchang", "text": "L'akchang \u00e8 un tipo di componimento poetico e musicale, sviluppatosi in Corea durante il periodo Chos\u014fn (1392-1910).\nIl termine significa letteralmente \"versi/strofe musicati\" e la sua identificazione \u00e8 piuttosto controversa, in quanto simile per forma e per contenuti ai generi delle kasa e delle kyonggich'e-ga. Anche cronologicamente questi componimenti sono difficili da collocare con precisione: anche se considerate tipiche di questo periodo storico presentano molte evidenze che sembrano riportare le loro origini a epoche pi\u00f9 antiche.\nIl carattere laudativo delle akchang le ha fatte identificare come antichi canti rituali (spesso elogi funebri che esaltavano le qualit\u00e0 e le virt\u00f9 di un determinato personaggio) poi evolutesi in poesie eseguite con l'accompagnamento musicale. Malgrado la sua esecuzione in contesti funebri, questo tipo di componimento sembra essere stato associato anche al divertimento ed eseguito in un clima di spensieratezza: \"finito il periodo di lutto (...) si potevano leggere le akchang\". \nDal punto di vista metrico, la akchang \u00e8 divisa in stanze senza un numero fisso di versi n\u00e9 una quantit\u00e0 di versi sempre costante. I componimenti venivano scritti interamente in cinese, o con alternanza di caratteri cinesi e han'g\u016dl, o con entrambi i sistemi di scrittura. \nLe composizioni erano messe al servizio del potere, allo scopo di glorificare e celebrare la nuova dinastia (la dinastia Yi) ma mantennero comunque un carattere d'indipendenza, divenendo canti da eseguire in festini e in altre ricorrenze."}
{"id": "1622301", "revid": "1543377", "url": "https://it.wikipedia.org/wiki?curid=1622301", "title": "Ordine di San Luigi", "text": "Il Reale e Militare Ordine di San Luigi (in francese: \"Ordre Royal et Militaire de Saint-Louis\") fu un ordine cavalleresco militare francese fondato il 5 aprile 1693 da Luigi XIV e traente il nome da San Luigi (Luigi IX). Esso venne riservato come ricompensa per ufficiali meritevoli, ed \u00e8 noto solitamente per essere stata la prima decorazione ad essere ammessa anche per i non nobili. Esso \u00e8 considerato l'antenato della \"legion d'onore\", con le medesime funzioni.\nRegolamentazione.\nIl re di Francia era il Gran Maestro dell'Ordine e il delfino ne era automaticamente membro dalla nascita. L'Ordine era composto di tre classi:\nL'intero ordine comprendeva un massimo di 8 Gran Croci, 28 Commendatori ed un numero variabile di Cavalieri e, oltre al Gran Maestro, ammetteva anche le cariche di \"Tesoriere\", \"Registratore\" e \"Usciere Gentiluomo\".\nLa medaglia dell'ordine era costituita da un ritratto di San Luigi circondato dal motto latino \u00ab LUD(OVICUS) M(AGNUS) IN(STITUIT) 1693 \u00bb (\"Luigi il Grande lo istitu\u00ec nel 1693\"). I cavalieri portavano questa decorazione sul petto in forma di medaglia, i commendatori vestivano una fascia rossa dalla spalla destra al lato sinistro del corpo, terminante in una medaglia appesa al fianco, mentre le gran croci portavano la fascia ed una placca sulla parte sinistra del petto. L'assemblea generale dell'Ordine si teneva annualmente il 25 agosto, festa di San Luigi, nel palazzo reale.\nCome si \u00e8 detto la nobilt\u00e0 non era una prerogativa richiesta per l'ordine; ad ogni modo era obbligatorio essere cristiani cattolici ed aver prestato almeno dieci anni di servizio come ufficiale nell'esercito o nella marina. I membri dell'Ordine ricevevano una pensione. L'ereditariet\u00e0 nobiliare era garantita anche ai figli ed ai nipoti. Un'altra decorazione, la \"Istituzione al Merito Militare\", venne creata per gli ufficiali protestanti al servizio del Re di Francia.\nStoria.\nSino alla morte di Luigi XIV l'ordine veniva conferito solo agli ufficiali in pensione, ma dopo di lui le medaglie vennero concesse sempre pi\u00f9 spesso ad ufficiali ancora in servizio. Il 1\u00ba gennaio 1791, nel corso della rivoluzione francese, il decreto cambi\u00f2 il nome dell'ordine in \"Decorazione Militare\", sin quando non venne definitivamente abolito il 15 ottobre 1792.\nUno dei primi atti di Luigi XVIII fu quello di restaurare l'Ordine di San Luigi, concedendolo agli ufficiali reali ed imperiali indifferentemente. Nel 1830 il nuovo Re, Luigi Filippo, abol\u00ec l'Ordine, che non venne mai ricreato."}
{"id": "1622302", "revid": "767487", "url": "https://it.wikipedia.org/wiki?curid=1622302", "title": "Elaine Paige", "text": "Nota per la sua voce piena e corposa da mezzosoprano e per le grandi doti interpretative, \u00e8 considerata una tra le pi\u00f9 grandi interpreti di musical del XX secolo. Ha inoltre inciso 20 album da solista, ottenendo otto dischi d'oro consecutivi e 4 dischi di platino. Tra i brani pi\u00f9 celebri da lei portati al successo, \"Don't Cry for Me, Argentina\", \"Memory\" e \"I Know Him So Well\" assieme a Barbara Dickson, a tutt'oggi il duetto femminile pi\u00f9 venduto della storia.\nBiografia.\nInfanzia e formazione.\nElaine Paige \u00e8 nata e cresciuta a Barnet, nell'Hertfordshire, figlia di un agente immobiliare e una cappellaia. Dopo aver ascoltato la colonna sonora di \"West Side Story\" cominci\u00f2 a studiare canto durante l'adolescenza grazie all'insegnante Anna Hill, che la volle nel suo coro. Qui la giovane Elaine Paige cant\u00f2 il ruolo di Susanna ne \"Le nozze di Figaro\" e diversi assoli nel \"Messiah\" di H\u00e4ndel.\nIl padre la incoraggi\u00f2 a seguire le sue passioni e studiare in un'accademica di arte drammatica. Dopo aver ottenuto l'abilitazione alle insegnamento alla Southaw Girls' School, la Paige studi\u00f2 recitazione all'Aida Foster Theatre School.\nAnni 60 e 70.\nDopo aver lavorato come modella di abbigliamento per bambini, Elaine Paige fece il suo debutto sulle scene nel 1964 nella tourn\u00e9e del musical \"The Roar of the Greasepaint \u2013 The Smell of the Crowd\" di Leslie Bricusse e Anthony Newley. Nel 1968, all'et\u00e0 di vent'anni, fece il suo esordio sulle scene londinesi recitando nella prima britannica di \"Hair\", in scena nel West End. La Paige recitava nell'ensemble ed era la sostituto per il ruolo principale di Sheila; rimase nel cast per sei mesi, dal 27 settembre 1968 al marzo 1970. L'anno successivo recit\u00f2 nel fallimentare musical sull'eiaculazione precoce \"Maybe That's Your Problem\" e fece il suo debutto cinematografico nel film premio Oscar \"Oliver!\". Negli anni successivi continu\u00f2 ad apparire in diversi musical del West End, tra cui \"Jesus Christ Superstar\", \"Nuts\" e \"Grease\", in cui interpret\u00f2 la protagonista Sandy dal 1973 al 1974; dal 1974 al 1975 recit\u00f2 invece nel ruolo di Rita nel musical \"Billy\", mentre durante la stagione teatrale successiva fu Maisie in \"The Boy Friend\".\nNel 1978 raggiunse il successo quando, dopo una lunga serie di audizioni, ottenne il ruolo principale di Eva Per\u00f3n nella prima del musical di Andrew Lloyd Webber e Tim Rice \"Evita\". Il musical ottenne un enorme successo e valse alla Paige non solo una delle sue canzoni pi\u00f9 famose, \"Don't Cry for Me, Argentina\", ma anche il Laurence Olivier Award alla migliore attrice in un musical. La Paige continu\u00f2 ad interpretare la protagonista di \"Evita\" per venti mesi, fino al 1980, incidendo anche il suo primo album \"Sitting Pretty\" (1978). Prima del successo del musical, l'attrice aveva pensato di abbandonare lo show-business per studiare infermieristica, ma dopo averla sentita cantare Dustin Hoffman le aveva fatto promettere di perseguire nella carriera artistica.\nAnni 80.\nIl successo portatole da \"Evita\" fu riconfermato negli anni successivi, quando Elaine Paige si afferm\u00f2 come uno dei maggiori nomi del panorama del teatro musicale britannico, nonch\u00e9 tra le principali interpreti dell'opera di Andrew Lloyd Webber. Nel 1981 rimpiazz\u00f2 all'ultimo momento Judi Dench nel ruolo di Grizabella in occasione della prima del musical \"Cats\"; il musical fu un enorme successo e rimase in scena per oltre vent'anni. Il ruolo di Grizabella, che la Paige interpret\u00f2 dall'11 maggio 1981 al 13 febbraio 1982, la rese la prima interprete dalla canzone \"Memory\", che l'attrice incise per prima. Il brano fu un successo internazionale ed \u00e8 stato inciso da oltre centosessanta artisti e il singolo della Paige raggiunse il quinto posto nelle classifiche britanniche. Nel 1998 Elaine Paige torn\u00f2 ad interpretare Grizabella nella prima versione cinematografica del musical, una ripresa dello spettacolo in scena all'Adelphi Theatre di Londra; la Paige fu l'unico membro del cast originale di Londra a tornare a ricoprire il proprio ruolo, insieme a Susan Jane Tanner nella parte di Jellylorum.\nNel 1983 torn\u00f2 a recitare sulle scene londinesi nel musical \"Abbacadabra\", con le musiche dei due membri degli ABBA Bj\u00f6rn Ulvaeus e Benny Andersson. Rimasti colpiti dalla Paige, Ulvaeus ed Andersson la vollero l'anno successivo nel concept album \"Chess\", di cui composero le musiche e Tim Rice scrisse i testi. Insieme ai suoi due album \"Stages\" (1983) e \"Cinema\" (1984), anche \"Chess\" raggiunse i vertici delle classifiche britanniche, dandole cos\u00ec tre successi consecutivi. L'anno successivo Elaine Paige e Barbara Dickson incisero il duetto di una canzone dal musical, \"I Know Him So Well\", che rimase al primo posto nelle classifiche britanniche per quattro settimane, entrando nel Guinness dei primati come il duetto femminile di maggior successo nella storia, un record che ancora detiene. Quando il concept album di \"Chess\" fu riadattato nel musical teatrale omonimo nel 1986, Elaine Paige torn\u00f2 a cantare il ruolo di Florence al Prince Edward Theatre del West End londinese, ottenendo una candidatura al Laurence Olivier Award alla migliore attrice in un musical per la sua performance.\nNel 1988 cant\u00f2 per il presidente Ronald Reagan alla Casa Bianca. Nel 1989 co-produsse e interpret\u00f2 il musical \"Anything Goes\" al Prince Edward Theatre di Londra, recitando accanto ad Howard McGillin e poi John Barrowman; il ruolo fu un altro successo per la Paige, che ottenne una terza candidatura al Laurence Olivier Award. Il ruolo principale di Reno Sweeney era stato interpretato a Broadway l'anno prima da Patti LuPone, la prima attrice a interpretare \"Evita\" a Broadway, e cos\u00ec la Paige acquist\u00f2 i diritti del musical per assicurarsi il ruolo da protagonista. Nel 1990 lasci\u00f2 il cast del musical e fu sostituita da Louise Gold.\nAnni 90.\nNel 1993 la Paige si assicur\u00f2 i diritti dell'opera teatrale di Pam Gems \"Piaf\" e dal 13 dicembre dello stesso anno al 18 giugno 1994 recit\u00f2 nel ruolo di Edith Piaf nella \"pi\u00e8ce\". Diretta da Sir Peter Hall e messa in scena al Piccadilly Theatre del West End londinese, \"Piaf\" valse ad Elaine Paige vasti apprezzamenti e una quarta \"nomination\" al Laurence Olivier Award; nell'opera, la Paige cantava quindici canzoni di Piaf, sia in inglese che in francese, e restava in scena per oltre due ore e quaranta minuti. L'anno successivo la Paige rimpiazz\u00f2 temporaneamente Betty Buckley nel ruolo di Norma Desmond nel musical \"Sunset Boulevard\", quando l'attrice americana dovette sottoporsi urgentemente a un'appendicectomia. La Paige fu apprezzata nel ruolo da critica e pubblico e nel 1995 torn\u00f2 a ricoprire il ruolo all'Adelphi Theatre di Londra, ottenendo una quinta candidatura al Laurence Olivier Award alla migliore attrice in un musical. Nello stesso anno la regina Elisabetta II la insign\u00ec del titolo di Ufficiale dell'Ordine dell'Impero Britannico per il suo contributo al teatro musicale britannico. Sempre nel 1995 le fu diagnosticato il tumore alla mammella e l'attrice guar\u00ec sottoponendosi alle terapie senza perdere neanche una rappresentazione di \"Sunset Boulevard\".\nNel 1996 Elaine Paige fece il suo debutto a Broadway, tornando ad interpretare Norma Desmond in Sunset Boulevard in scena al Minskoff Theatre di New York. La performance dell'attrice fu accolta positivamente dal \"New York Times\" e quando entr\u00f2 in scena per la prima volta a Broadway il pubblic\u00f2 le dedic\u00f2 una standing ovation. La Paige continu\u00f2 a recitare in Sunset Boulevard dal 12 settembre 1996 fino all'ultima rappresentazione il 22 marzo 1997. Dopo il termine delle repliche a Broadway, Elaine Paige rimase negli Stati Uniti per una serie di concerti, mentre nel 1998 cant\u00f2 \"Don't Cry for Me, Argentina\" e \"Memory\" alla Royal Albert Hall, in uno speciale concerto per il cinquantesimo anniversario di Andrew Lloyd Webber in cui si esib\u00ec accanto ad Antonio Banderas, Glenn Close, Sarah Brightman e Michael Ball. Sempre nel 1998 fece una rara apparizione nel mondo del teatro di prosa quando Peter Hall la diresse nella commedia di Moli\u00e8re \"Il misantropo\", in cui la Paige interpret\u00f2 il ruolo di C\u00e9lim\u00e8ne.\nAnni 2000.\nNel 2000 torn\u00f2 a recitare nel West End londinese nel musical di Rodgers e Hammerstein \"The King and I\" in scena al London Palladium. Il musical fu un successo senza precedenti al Palladium e vendette oltre sette milioni di sterline in biglietti, anche se le recensioni furono contrastanti: per \"The Independent\" Elaine Paige non era abbastanza raffinata per il ruolo di Anna Leonowens, mentre decisamente pi\u00f9 positivo fu \"The Spectator\", secondo cui l'interpretazione della Paige confermava il suo ruolo di \"First Lady\" del teatro musicale britannico. Nel 2002 cant\u00f2 in occasione della cerimonia d'apertura dei XIX Giochi olimpici invernali a Salt Lake City, mentre nel 2004 torn\u00f2 a recitare a New York per interpretare il ruolo di Mrs Lovett nel musical di Stephen Sondheim in scena alla New York City Opera; per la sua performance in \"Sweeney Todd\" ottenne una candidatura al Drama Desk Award alla migliore attrice in un musical. Nel settembre dello stesso anno l'attrice inaugur\u00f2 il programma di intrattenimento della BBC Radio 2 \"Elaine Paige on Sunday\", tuttora in onda; nonostante le recensioni poco favorevoli, il programma viene ascoltato da circa tre milioni di spettatori ogni domenica. Nel 2005 Elaine Paige fece due apparizioni televisive, recitando in un episodio di \"Miss Marple\" e uno di \"Where the Heart Is\".\nNel 2006 la Paige incise \"Essential Musicals\", il suo primo album in dodici anni; l'album \u00e8 stato il ventesimo rilasciato dal 1978, otto dei quali sono stati dischi d'oro e quattro di platino. Nello stesso anno intraprese una serie di concerti in Scandinavia, Hong Kong, Medio Oriento, Nuova Zelanda, Australia, Cina e Singapore. Nel 2007 la Paige torn\u00f2 a recitare nel West End per la prima volta in sei anni nel musical \"The Drowsy Chaperone\", in cartellone al Novello Theatre. Lo spettacolo fu accolto tiepidamente da critico e pubblico, rimanendo in scena per novantasei rappresentazioni. Sempre nel 2007 ha collaborato con i Secret Garden, con cui ha inciso il singolo \"The Things You Are to Me\" per il loro album \"Inside I'm Singing\". Nel marzo 2008 fu una guest star in un episodio di Strictly Come Dancing e nello stesso anno pubblic\u00f2 un'autobiografia illustrata intitolata \"Memories\". Due anni pi\u00f9 tardi, nel 2010, incise l'album \"Elaine Paige and Friends\", in cui cant\u00f2 diversi duetti con artisti come Johnny Mathis, Barry Manilow, Olivia Newton-John e Sin\u00e9ad O'Connor; l'album arriv\u00f2 al ventesimo posto nelle classifiche e divenne un album d'oro.\nAnni 2010 e 2020.\nNel 2011, quattro anni dopo la sua ultima apparizione teatrale, Elaine Paige torn\u00f2 a recitare negli Stati Uniti nel musical \"Follies\" in scena al Kennedy Center di Washington. Il revival, in cui la Paige recitava in un prestigioso cast composto anche da Bernadette Peters, Jan Maxwell, Rosalind Elias, Danny Burstein, Ron Raines e Linda Lavin, ottenne buone recensioni e l'allestimento fu trasferito prima al Marquis Theatre di Broadway e poi a Los Angeles nel 2012. Il suo ruolo di Carlotta Campion le diede la possibilit\u00e0 di cantare la celebre \"I'm Still Here\" e valse alla Paige recensioni positive e una candidatura al Drama Desk Award alla migliore attrice non protagonista in un musical e al Grammy Award al miglior album di un musical teatrale.\nNel 2014 Elaine Paige attravers\u00f2 la Gran Bretagna nel tour \"Page by Page by Paige\" per festeggiare il cinquantesimo anniversario dal suo debutto sulle scene nel 1964; la tourn\u00e9e tocc\u00f2 Cardiff, Bristol, Manchester, Newcastle, Glasgow, Birmingham, Bournemouth, Dublino, Limerick, Cork e si concluse alla Royal Albert Hall. Sempre nel 2014 present\u00f2 su Sky Arts il suo show in sei episodi \"The Elaine Paige Show\" e a maggio pubblic\u00f2 l'album \"The Ultimate Collection\", con canzoni incise nel corso della sua carriera. Dall'ottobre al dicembre 2016 attravers\u00f2 nuovamente la Gran Bretagna con la tourn\u00e9e \"Stripped Back\". Nel 2017 torn\u00f2 a calcare le scene del West End per la prima volta in dieci anni nella pantomima natalizia \"Dick Whittington\" in scena al London Palladium con Charlie Stemp ed Emma Williams. Tre anni pi\u00f9 tardi, nel 2020, Elaine Paige avrebbe dovuto recitare nuovamente nella pantomima di Natale del London Palladium, ma la messa in scena \u00e8 stata annullata a causa della pandemia di COVID-19.\nVita privata.\nNegli anni ottanta, Elaine Paige ha avuto una relazione di undici anni con il paroliere Tim Rice, all'epoca sposato con Jane Artereta. Dal 2010 al 2018 \u00e8 stata impegnata in una relazione con il pubblicista Justin Mallinson, di ventitr\u00e9 anni pi\u00f9 giovane di lei.\nRiconoscimenti.\nDrama Desk Award\nGrammy Award\nPremio Laurence Olivier"}
{"id": "1622304", "revid": "1258639", "url": "https://it.wikipedia.org/wiki?curid=1622304", "title": "Danay Garc\u00eda", "text": "Biografia.\nDanay Garc\u00eda \u00e8 una attrice cubana nata a L'Avana nella repubblica di Cuba. \u00c8 conosciuta principalmente per aver recitato nella parte di Sofia Lugo nella serie televisiva della Fox \"Prison Break\" dal 2007 al 2009. A partire dal 2016 recita nella serie dell'AMC \"Fear the Walking Dead\", interpretando il ruolo di Luciana Galvez.\nDoppiatrici italiane.\nNelle versioni in italiano dei suoi film, Danay Garc\u00eda \u00e8 stata doppiata da:"}
{"id": "1622306", "revid": "345376", "url": "https://it.wikipedia.org/wiki?curid=1622306", "title": "Strada romantica", "text": "La Strada romantica (in tedesco \"Romantische Stra\u00dfe\") \u00e8 uno dei percorsi turistici tedeschi pi\u00f9 famosi e frequentati. La strada parte dal Meno, attraversa la Franconia occidentale fino alla Svevia, passa in Alta Baviera ed arriva alle Alpi tedesche. Il percorso \u00e8 lungo 460 km ed ha come estremit\u00e0 W\u00fcrzburg e F\u00fcssen.\nLuoghi d'interesse.\nLa strada attraversa varie localit\u00e0 d'interesse storico o paesaggistico. Le principali sono W\u00fcrzburg, Rothenburg ob der Tauber, Dinkelsb\u00fchl, N\u00f6rdlingen, Donauw\u00f6rth, Augusta, Friedberg e Landsberg am Lech. \nLa valle del Tauber, il N\u00f6rdlinger Ries, il fiume Lech e la zona prealpina tra Landsberg am Lech e F\u00fcssen spiccano per la bellezza naturale.\nAltri luoghi d'interesse sono la Residenza di W\u00fcrzburg, i resti medievali di Rothenburg ob der Tauber, la Fuggerei di Augusta, la citt\u00e0 vecchia di Landsberg am Lech, la Wieskirche (una delle principali chiese rococ\u00f2) ed i castelli di Schwangau.\nDa Donauw\u00f6rth fino ad Augusta la Strada romantica segue il percorso della Bundesstra\u00dfe 2. Da Augusta fino F\u00fcssen viene seguita la Bundesstra\u00dfe 17.\nPista ciclabile.\nI ciclisti possono seguire una strada e seguire piste ciclabili ed altri percorsi vicini alla Strada."}
{"id": "1622312", "revid": "124123", "url": "https://it.wikipedia.org/wiki?curid=1622312", "title": "Settimio Simonini", "text": "Professionista tra il 1937 ed il 1951.\nCarriera.\nSoprannominato \"baffino\", corse per Il Littorale, la U.S. Canelli, la U.S. Azzini, la Garin, la Wilier Triestina e la Fr\u00e9jus. Ottenne due vittorie al Giro dell'Appennino, nel 1936 e nel 1948. Ottenne buoni piazzamenti al Giro d'Italia: quarto nel 1938, quinto nel 1939 e decimo nel 1940, oltre al terzo posto al Tour de Romandie nel 1949."}
{"id": "1622314", "revid": "1431409", "url": "https://it.wikipedia.org/wiki?curid=1622314", "title": "Rockmond Dunbar", "text": "Biografia.\n\u00c8 diventato famoso nel 2000 per l'interpretazione di Kenny Chadway nella serie televisiva \"Soul Food\". Nel 2005 ha interpretato il ruolo di Benjamin Miles Franklin nella serie televisiva \"Prison Break\" dove ricopre il ruolo di un carcerato, arrestato per possesso di merce rubata. \u00c8 apparso anche in un episodio di \"Grey's Anatomy\" e in uno di \"\"."}
{"id": "1622322", "revid": "287204", "url": "https://it.wikipedia.org/wiki?curid=1622322", "title": "Unione Sportiva Sangiorgese (San Giorgio su Legnano)", "text": "LUnione Sportiva Sangiorgese \u00e8 una societ\u00e0 polisportiva di San Giorgio su Legnano, comune della citt\u00e0 metropolitana di Milano, in Lombardia. I suoi colori sociali sono il blu e l'arancione.\nFondata nel 1922, organizza dal 1957 una corsa campestre di richiamo internazionale, il Campaccio. Insignita nel 1988 dal CONI della stella d'oro al merito sportivo, il 10 dicembre 2006 ha organizzato il XIII Campionato europeo di corsa campestre. La sua squadra di pallacanestro, che dal 2007 \u00e8 autonoma da un punto di vista amministrativo, milita in Serie B.\nStoria.\nI primi decenni.\nCostituita nel 1908 da una trentina di soci fondatori come \"Velo Club San Giorgio\", nei primi anni di attivit\u00e0 si dedic\u00f2 esclusivamente al ciclismo. Di questi anni fu l'organizzazione della Coppa San Giorgio, gara ciclistica avente un percorso che si snodava tra San Giorgio su Legnano e Novara e ritorno: al vincitore venivano date come premio sei cartelle della tombola nazionale. La prima sede della societ\u00e0 fu la \"trattoria Madonnina\", che si trovava nella moderna via Abate Raimondi, all'epoca chiamata \"contrada dello stradellino\".\nNel dicembre 1921 il sodalizio si trasform\u00f2 in associazione sportiva mentre l'anno successivo, dopo aver adottato uno statuto, \u00e8 stato riconosciuto dalla federazione. Per festeggiare l'avvenimento, nel settembre 1922, fu organizzata una celebrazione ufficiale nella moderna piazza Mazzini, originariamente chiamata \"piazza Grande\" e all'epoca intitolata a Vittorio Emanuele III di Savoia. In questi anni continu\u00f2 l'organizzazione della Coppa San Giorgio e venne introdotto il Campionato Sociale; tra i partecipanti ci fu il ciclista Michele Mara, che ebbe poi un'importante carriera professionistica.\nIl 24 maggio 1924 adott\u00f2 il gagliardetto, che aveva lo stesso soggetto di quello attuale, ovvero san Giorgio. Dal 1926 le competizioni ciclistiche organizzate dell'Unione Sportiva Sangiorgese iniziarono a essere omologate dalla federazione mentre qualche anno dopo furono fondate la sezione calcistica e quella di atletica leggera. La squadra calcistica fu iscritta ai campionati con il nome di \"Ambrosiana Sangiorgese\": la compagine ebbe un buon successo a livello provinciale. Tra le vittorie pi\u00f9 importanti ci fu quella contro la \"V. Fossati\", ovvero con la squadra giovanile dell'Inter, all'epoca campione d'Italia nella propria categoria.\nNel 1935 l'Opera nazionale del dopolavoro obblig\u00f2 il comune di San Giorgio su Legnano a costruire un campo da calcio regolamentare: infatti, fino ad allora, l'Ambrosiana Sangiorgese giocava le proprie partite casalinghe nei campi sportivi dei comuni limitrofi. Negli anni trenta e quaranta la compagine calcistica sangiorgese si afferm\u00f2 anche a livello regionale fino ad arrivare in Prima Divisione, categoria a cui partecip\u00f2 fino al 1950.\nIl secondo dopoguerra e il Campaccio.\nLa Coppa San Giorgio, che dal 1947 inizi\u00f2 a svilupparsi su un percorso di 120\u00a0km, continu\u00f2 a essere organizzata anche dopo la seconda guerra mondiale. Con il passare degli anni il numero dei tesserati del sodalizio sportivo \u00e8 costantemente aumentato arrivando, nel 1956, a 800 soci e 300 atleti.\nNel 1957 l'Unione sportiva Sangiorgese ha organizzato la prima edizione del Campaccio. Tale gara \u00e8 stata inizialmente regionale, poi nazionale, e dal 1963 internazionale. All'inizio degli anni settanta del XX secolo, sulla scorta dei Giochi della Giovent\u00f9, \u00e8 stata fondata la sezione pallacanestro, che comprendeva sia la squadra maschile che femminile: questa suddivisione \u00e8 stata la sezione che ha avuto il maggiore sviluppo grazie soprattutto ai risultati della squadra maschile. Per quanto riguarda l'atletica, \u00e8 di questi anni l'organizzazione di una corsa non competitiva che si snoda tra le vie di San Giorgio su Legnano che ha nome \"Tri Pass e 'na Curseta\".\nNel 1972 \u00e8 nata la sezione legata allo sci e all'escursionismo, mentre l'anno successivo il sodalizio \u00e8 stato premiato dalla sezione provinciale del CONI con una targa che ha riconosciuto alla societ\u00e0 sportiva sangiorgese una rilevanza che la classifica tra le prime cinque societ\u00e0 della provincia di Milano. Nel 1974, al \"Trofeo Officine Meccaniche Padovani\", ha partecipato la Primavera dell'Inter, mentre al \"Trofeo Foco\" hanno preso parte anche le giovanili del Cant\u00f9 e del Varese.\nLa seconda parte del XX secolo e il nuovo millennio.\nNel 1976 la societ\u00e0 \u00e8 stata insignita dal CONI della stella di bronzo al merito sportivo a cui si \u00e8 aggiunta, nel 1983, quella d'argento. Del 1979 \u00e8 stata la prima fiaccolata Madonna del Ghisallo-San Giorgio su Legnano, mentre nel 1983 la squadra calcistica degli Allievi ha vinto il titolo di campione di Lombardia. Nel 1985 la torcia poi utilizzata nella fiaccolata Roma-San Giorgio su Legnano \u00e8 stata accesa in Vaticano da papa Giovanni Paolo II: il Sommo Pontefice ha concesso ai dirigenti e agli atleti dell'Unione Sportiva Sangiorgese un'udienza particolare. Dello stesso anno \u00e8 stata l'inaugurazione del nuovo campo sportivo comunale di via Del Campaccio, che in seguito \u00e8 stato intitolato ad Angelo Alberti, storico presidente dell'Unione Sportiva Sangiorgese che ha ricoperto questa carica per trentanni, dal 1961 al 1992, anno della sua morte.\nNel 1986 \u00e8 nata la sezione femminile di pallavolo, che ha vinto lo stesso anno il campionato Under-18 e che \u00e8 stata poi affiancata da quella maschile. Successivamente la pallavolo \u00e8 tornata a sport esclusivamente femminile e poi ancora sia maschile che femminile grazie alla fusione con la squadra di pallavolo maschile dell'oratorio di San Giorgio. Nel 1987 le giovanili della sezione femminile di pallacanestro ha vinto il campionato provinciale, poi quello regionale e infine si \u00e8 qualificata per il torneo interregionale, dove si \u00e8 classificata al terzo posto. \nIl 6 maggio 1988 la societ\u00e0 \u00e8 stata insignita della stella d'oro al merito sportivo riconoscendo al sodalizio sportivo sangiorgese una rilevanza di livello nazionale. Degli anni novanta \u00e8 la prima organizzazione della \"Dodici Ore\" di basket mentre nel 1993 \u00e8 stata realizzata, presso il campo sportivo comunale, una pista d'atletica regolamentare. Nel 1994 la sezione calcistica si \u00e8 staccata dallo storico sodalizio sportivo fondendosi con la locale \"G.S. La Pergola\" a formare una nuova societ\u00e0, il \"Calcio San Giorgio\", che gioca in Terza Categoria.\nNel 1995 l'Unione Sportiva Sangiorgese \u00e8 stata invitata dall\"International Association of Athletics Federations\" alla cerimonia di assegnazione dei campionati del mondo di corsa campestre 1997, convocazione alla quale la societ\u00e0 sportiva ha rinunciato per motivi tecnici. Il 10 dicembre 2006 ha organizzato il XIII Campionato europeo di corsa campestre, che sono stati assegnati nel 2004 all'Unione Sportiva Sangiorgese dall\"European Athletic Association\".\nLa squadra di pallacanestro dell'Unione Sportiva Sangiorgese, che dal 2007 \u00e8 autonoma da un punto di vista amministrativo, milita in Serie B dopo aver conseguito diverse promozioni dalle categorie inferiori. Numerose sono le affermazioni degli atleti dell'Unione Sportiva Sangiorgese alle Olimpiadi dell'Alto Milanese."}
{"id": "1622325", "revid": "775504", "url": "https://it.wikipedia.org/wiki?curid=1622325", "title": "Telesguard", "text": "Telesguard (romancio: \"telegiornale\") \u00e8 un programma d'informazione prodotto dalla televisione svizzera per la comunit\u00e0 Romancia presente nel Canton Grigioni; esso \u00e8 interamente trasmesso in lingua romancia, e tratta perlopi\u00f9 di attualit\u00e0 cantonale legato alla zona di diffusione del programma.\nDiffusione.\nEsso viene trasmesso sulle emittenti RSI LA2, SRF 1 ed SRF info in orari variabili durante la giornata; grazie alla diffusione su SRF info, \"Telesguard\" \u00e8 disponibile anche in tutta Europa sul satellite Hotbird (SRF info \u00e8 l'unico canale fra quelli che diffondono il \"Telesguard\" a trasmettere in chiaro via satellite)."}
{"id": "1622327", "revid": "767487", "url": "https://it.wikipedia.org/wiki?curid=1622327", "title": "G\u00e2tinais", "text": "Il G\u00e2tinais (o \"G\u00e2tine\") \u00e8 una provincia storica francese, situata nell'area attorno alla vallata del Loing, corrispondente all'incirca alla parte nordoccidentale dell'attuale dipartimento del Loiret, e al meridione del dipartimento della Senna e Marna. Sotto i Borbone il G\u00e2tinais era gi\u00e0 suddiviso fra l'\u00cele-de-France e l'Orleanese.\nIl nome deriverebbe dall'antico francese \"gattine\" (\"luogo spoglio\", nel senso di \"luogo ove sorgeva una foresta abbattuta\"), o dal \"pagus\" Wastinensis (o Vastinensis), sotto i Franchi uno dei cinque appartenenti all'arcivescovo di Sens.\nLa Puisaye, e gli altri feudi arcivescovili del nordovest dell'odierno dipartimento della Yonne, ad ovest del fiume omonimo, sono anch'essi considerati parti del G\u00e2tinais, cos\u00ec come la zona attorno ad \u00c9tampes nel dipartimento dell'Essonne.\nIl capoluogo del G\u00e2tinais era Ch\u00e2teau-Landon, e idealmente possiamo tracciare i confini della provincia in un raggio di una quarantina di chilometri attorno alla chiesa di Notre-Dame de Ch\u00e2teau-Landon. La parte occidentale, \"G\u00e2tinais orl\u00e9anais\", corrisponde allarrondissement\" di Montargis e a gran parte di quello di Pithiviers, nel Loiret; la parte orientale, \"G\u00e2tinais fran\u00e7ais\", aveva Nemours come capoluogo, e corrisponde allarrondissement\" di Fontainebleau nella Senna e Marna.\nLa zona \u00e8 oggi essenzialmente a vocazione agricola, sebbene la parte occidentale sia coperta di boschi; \u00e8 nota per lo zafferano, cos\u00ec come per il miele, prodotto con metodi tradizionali attorno a Pithiviers."}
{"id": "1622328", "revid": "76963", "url": "https://it.wikipedia.org/wiki?curid=1622328", "title": "Arnold Vosloo", "text": "Biografia.\nNato a Pretoria, la capitale amministrativa del Sudafrica, Arnold Vosloo cresce a Port Elizabeth, assieme ai genitori Deon e Joyce e alla sorella Nadia. I genitori fanno parte di una compagnia teatrale e Vosloo si dimostra interessato alla recitazione. Inizia a lavorare in teatro aggiudicandosi svariati premi, fino al 1987 quando debutta in \"Alba d'acciaio\", il suo primo film americano.\nNel 1988 sposa Nancy Mulford e ottiene la cittadinanza statunitense, ma il matrimonio finisce nel 1991. L'anno seguente partecipa a \"1492 - La conquista del paradiso\" (1992) e ottiene la popolarit\u00e0 nel 1999 per l'interpretazione del terribile gran sacerdote Imhotep nel film \"La mummia\" e nel sequel \"La mummia - Il ritorno\" (2001). Negli anni seguenti recita nel film \"Agente Cody Banks\" e alle serie TV \"\", \"24\", \"Streghe\", \"Chuck\" e \"NCIS - Unit\u00e0 anticrimine\".\nNel 2006 interpreta il Colonnello Coetzee in \"Blood Diamond - Diamanti di sangue\" di Edward Zwick.\nVita privata.\nDopo il matrimonio fallito con Nancy Mulford, nel 1998 si risposa con la portavoce Sylvia Ahi, con cui risiede a Santa Monica."}
{"id": "1622329", "revid": "767487", "url": "https://it.wikipedia.org/wiki?curid=1622329", "title": "Christopher Cross", "text": "Autore di numerose canzoni di successo, concentrate nella primissima parte della carriera solista, con il primo album dal titolo omonimo ha vinto cinque Grammy Awards nonch\u00e9 il Premio Oscar e un Golden Globe per la migliore canzone originale con la celeberrima \"Arthur's Theme (Best That You Can Do)\", inserita nella colonna sonora del film \"Arturo\". In seguito, con il repentino cambio dei gusti musicali arriva un rapido declino nonostante una copiosa produzione a volte confortata da lusinghieri consensi critici e un discreto seguito del pubblico pi\u00f9 affezionato. Una caratteristica costante \u00e8 la presenza nelle copertine dei suoi dischi del fenicottero rosa.\nBiografia.\nI primi anni.\nAutodefinitosi \"monello dell'esercito\", in quanto figlio di un pediatra dell'Esercito Statunitense di stanza alla met\u00e0 degli anni '50 presso il Walter Reed Army Hospital di Washington, in qualit\u00e0 di medico personale dei nipoti del presidente Dwight Eisenhower, mentre la madre era di origini tedesche della citt\u00e0 di Coblenza, trascorse gran parte della sua giovinezza vivendo in una casa sulla Newbury Terrace a Terrell Hills, appena fuori San Antonio, in Texas. Quella casa, che in seguito sar\u00e0 demolita, era precedentemente appartenuta alla famiglia Cummins e circa un decennio prima di lui vi aveva abitato l'autorevole scrittore e storico Light Townsend Cummins. Cross inizi\u00f2 la sua carriera musicale nel 1971 con una cover band della sua citt\u00e0 natale, chiamata \"Flash\" (da non confondersi con l'omonima band inglese di rock progressivo dei primi anni '70) prima di firmare un contratto da solista con la Warner Bros. Records nel 1978. Sebbene gi\u00e0 famoso per la sua voce, il suo metodo di suonare la chitarra viene notato subito dagli addetti ai lavori che lo portano a un invito, poi disatteso, a suonare insieme con Donald Fagen e Walter Becker degli Steely Dan.\nCarriera.\nIl grande successo.\nNel 1979 esce il suo primo album \"Christopher Cross\", con la famosa copertina raffigurante il fenicottero rosa, uno dei debutti pi\u00f9 sorprendenti e di successo nella storia della musica pop, abile ed efficace miscela tra il soft rock e la easy listening di classe. Nella classifica statunitense della Billboard l'album centra la sesta posizione mentre i singoli estratti ottengono grande fortuna: entrano nelle Top 20 \"Never Be The Same\" (alla 15\u00aa) e \"Say You'll Be Mine\" (alla 20\u00aa, cantata in duetto con Nicolette Larson), mentre le celebri \"Ride Like The Wind\" (eseguita con Michael McDonald) e \"Sailing\" arrivano rispettivamente alla seconda e prima posizione. Altri due brani del disco, \"The Light is On\" e \"Minstrel Gigolo\" furono programmati frequentemente dalle radio, pur non entrando nella classifica. A causa del successo e della popolarit\u00e0 ottenuta quasi immediatamente, l'album viene nominato per diversi Grammy Awards, vincendone cinque. Cross \u00e8 attualmente l'unico artista nella storia dei Grammy Awards a vincere tutti e quattro i premi principali in una sola cerimonia, nella 23\u00aa edizione nel 1981, ossia il miglior disco, il miglior album, la miglior canzone per \"Sailing\" e come miglior artista esordiente, oltre quello per il miglior arrangiamento, a differenza di Norah Jones che pure vincer\u00e0 anch'essa quattro Grammy Awards nel 2003 ma che non ricever\u00e0 personalmente uno dei premi in quanto non cantautrice. L'album inoltre si aggiudica per sette volte il disco di platino (di cui cinque solo negli Stati Uniti) e per cinque volte il disco d'oro; le sue vendite stimate nel solo primo anno di circolazione, il 1980, ammontano a oltre sei milioni di copie (delle quali circa 200.000 in Italia).\nNel 1981 il successo mondiale \u00e8 bissato con la canzone \"Arthur's Theme (Best That You Can Do)\", tratta dalla colonna sonora del film \"Arturo\" e composta assieme a Burt Bacharach, Carole Bayer Sager e Peter Allen, che si aggiudica un Premio Oscar e un Golden Globe per la migliore canzone originale. Due anni pi\u00f9 tardi esce il suo secondo album, \"Another Page\" il quale nonostante annoveri tre singoli di discreto successo, \"All Right\" (in 12\u00aa posizione), \"No Time for Talk\" (33\u00aa posizione) e \"Think of Laura\" (in 9\u00aa posizione) non riesce a bissare le vendite dell'album di debutto, piazzandosi in undicesima posizione e guadagnando tre dischi d'oro. \"Think of Laura\" viene usato come uno dei leitmotiv della soap opera della ABC \"General Hospital\"; lo stesso Cross successivamente dichiarer\u00e0 di averla scritta non in riferimento ai personaggi della serie televisiva, bens\u00ec per celebrare la vita della studentessa americana della Denison University Laura Carter, che venne uccisa colpita da un proiettile vagante. \"All Right\" venne utilizzata dalla CBS Sports durante gli highlights del Campionato di pallacanestro maschile NCAA del 1983. Nel 1984 compone e canta il brano \"A Chance For Heaven\" per le gare di nuoto dei XXIII\u00b0 Giochi Olimpici estivi di Los Angeles. Nel 1985, insieme a Carl Wilson, contribuisce come voce di supporto alla cover del brano \"California Girls\", grande successo dei Beach Boys, nella versione di David Lee Roth.\nIl rapido declino.\nNel prosieguo della carriera, la sua stella si affievol\u00ec rapidamente. Mentre la stazione televisiva musicale MTV accresce fino a dominare la scena tradizionale negli Stati Uniti, il suo stile musicale si rivela inadeguato per quella rete e il marchio di musica contemporanea per adulti diminuisce in popolarit\u00e0. I due successivi album di Cross, \"Every Turn of the World\" del 1985 e \"Back of My Mind\" del 1988, non entrarono nelle Top 40 e il suo contratto con la Warner termin\u00f2. Tuttavia, il suo brano \"Swept Away\" viene utilizzato nella serie televisiva \"Growing Pains\" durante un montaggio nel quale Mike (uno dei personaggi della serie interpretato da Kirk Cameron), si innamora di una ragazza locale mentre era in vacanza con la famiglia alle Hawaii. Nel 1986 firma il brano \"Loving Strangers (David's Theme)\", inserito nella colonna sonora del film \"Niente in comune\" (\"Nothing in Common\") ma l'operazione si rivela un insuccesso, non paragonabile ai fasti precedenti. Negli anni '90 realizza altri quattro album (\"Rendezvous\", \"Window\", \"Walking in Avalon\", il suo primo doppio album, e \"Red Room\") per una nuova etichetta, la CMC International e, sebbene alcune delle sue uscite abbiano ottenuto lusinghieri riscontri da parte della critica, non \u00e8 pi\u00f9 in grado di attirare il grande pubblico come prima anche se riesce ancora ad avere un discreto seguito da parte dei fans pi\u00f9 affezionati. I primi due album riescono ad ottenere un moderato successo di classifica solo in Giappone. Nel 1996 fa un'apparizione nel disco di Alan Parsons \"On Air\", dove canta nel brano \"So Far Away\", autocitandosi nel verso \"Best that you can do\", ossia \"Il meglio che puoi fare\". Fece inoltre varie tourn\u00e9e e apr\u00ec diversi spettacoli di altri artisti. Nel 1999 esce il suo primo disco dal vivo, \"Greatest Hits Live\".\nUltimi dischi, tourn\u00e9e e tributi.\nNel 2002 esce l'antologia \"The Very Best of Cristopher Cross\" e nello stesso anno partecipa insieme ad Alan Parson, Mark Farmer, Jack Bruce, Eric Carmen e Todd Rundgren nello spettacolo \"A Walk Down Abbey Road\", che ha il suo culmine nei due concerti all'Atlantic City Hilton l'8 e il 9 agosto 2003, ai quali si aggiungono anche Joey Molland e Denny Laine. Nel 2007 completa un album di Natale intitolato \"A Christopher Cross Christmas\", mentre l'anno seguente registra un lavoro in cui molti suoi successi del passato sono rivisitati in chiave acustica, \"The Cafe Carlyle Sessions\". Dopo il secondo album natalizio, del 2010, \"Christmas Time Is Here\", l'anno seguente realizza \"Doctor Faith\", un nuovo album di brani inediti dopo undici anni, che entra nelle posizioni basse della Top 50 tedesca. Nel 2013 esce un doppio CD, \"A Night in Paris\", il suo secondo album dal vivo, che riprende, anche filmato, un concerto tenuto nell'aprile 2012 al Th\u00e9atre Le Trianon di Parigi. Nel frattempo uno dei suoi brani pi\u00f9 celebri, \"Ride Like The Wind\" viene utilizzato nella colonna sonora del film \"Anchorman 2 - Fotti la notizia\" (\"Anchorman 2: The Legend Continues\"), mentre sempre nel 2010 compone il brano \"Lemon's Theme\", inserito nella serie televisiva \"30 Rock\".\nFonda una sua etichetta discografica, la Christopher Cross Records, e realizza nel 2014 \"Secret Ladder\" e quindi, nel 2017, il quattordicesimo e a tutt'oggi ultimo lavoro, \"Take Me As I Am\". Nello stesso anno effettua un concerto dal vivo per la prima volta nella sua citt\u00e0 natale, San Antonio, nel Tobin Center. Nel 2018 fonda insieme ad altri musicisti di Austin un nuovo gruppo, i Freedonia, con i quali va in tourn\u00e9e nel 2019 con altri musicisti di prestigio quali Todd Rundgren, Jason Scheff, Micky Dolenz e Joey Molland dei Badfinger in un tributo al \"White Album\" dei Beatles dal titolo \"It Was Fifty Years Ago Today - A Tribute to the Beatles\u2019 White Album\". Cross in quell'occasione esegue i suoi due brani pi\u00f9 celebri, \"Sailing\" e \"Ride Like The Wind\".\nVita privata.\nSposato dal 1973 con Roseanne Harrison, ha da lei un figlio, Justin, ma divorziarono nel 1982, all'apice del successo del cantante. Cross si sposa una seconda volta nel 1988 con Jan Bunch, dalla quale ha il figlio Rain e la figlia Madison. Anche questa unione termina con un divorzio nel 2007.\nIl fenicottero rosa.\nUna sua caratteristica peculiare \u00e8 la costante comparsa del fenicottero nelle copertine dei suoi album. Secondo sue dichiarazioni, non c'\u00e8 realmente alcun significato valido dietro questa scelta: fu soltanto il fatto che il dipinto scelto per la copertina del primo album presentava quel volatile; a Cross piacque e da allora \u00e8 stato sempre utilizzato nelle pose pi\u00f9 svariate.\nDiscografia.\nSingoli.\nNella sua carriera Cross pubblic\u00f2 complessivamente ventuno singoli, e sul mercato americano uscirono sino al 1988, anno della risoluzione del contratto con la Warner. In seguito ne vennero pubblicati cinque esclusivamente in Germania, dove continu\u00f2 ad avere un discreto seguito, e saltuariamente in Giappone."}
{"id": "1622334", "revid": "2144915", "url": "https://it.wikipedia.org/wiki?curid=1622334", "title": "Volpinite", "text": "La volpinite o anidrite di Volpino prende il nome dal comune di Costa Volpino in Val Camonica.\nDescrizione.\nSi tratta di accumuli irregolari, spesso di forma lenticolare, di anidrite, una roccia sedimentaria di origine evaporitica, localizzati entro la Carniola di Bovegno, una formazione geologica risalente al Triassico Inferiore-Medio (Scitico superiore-Anisico inferiore). \nQuesto litotipo \u00e8 costituito da alternanze di lamine anidritiche di colore bianco, grigio o grigio azzurro, derivanti da antichi depositi di gesso trasformatisi in anidrite per espulsione di acqua causata la compattazione del sedimento e all'aumento della temperatura a seguito del seppellimento dei sedimenti.\nCaratteristiche.\nL'anidrite \u00e8 caratterizzata da una elevata densit\u00e0 (2.97\u00a0g/cm\u00b3) comparata con quella media delle rocce sedimentarie (solitamente variabile fra 2.40 e 2.75\u00a0g/cm\u00b3), ma anche da una certa plasticit\u00e0 se sottoposta a sollecitazioni prolungate nel tempo (propriet\u00e0 che la rende poco adatta ad un utilizzo come pietra da costruzione con funzioni portanti). \nPer alterazione da parte delle acque meteoriche, l'anidrite tende a riassorbire le molecole d'acqua perdute nella fase diagenetica trasformandosi di nuovo in gesso, con drastico peggioramento delle caratteristiche meccaniche ed estetiche ed espansione volumetrica.\nUtilizzi.\nLa Volpinite \u00e8 utilizzata in edilizia, per l'aspetto marmoreo e la bellezza delle venature, in rivestimenti pregiati (\u00e8 chiamata anche \u201cbardiglio di Bergamo\u201d). Tuttavia, pu\u00f2 essere impiegata solo per interni dato che, come gi\u00e0 detto, si altera facilmente."}
{"id": "1622337", "revid": "21880", "url": "https://it.wikipedia.org/wiki?curid=1622337", "title": "Menabe", "text": ""}
{"id": "1622344", "revid": "767487", "url": "https://it.wikipedia.org/wiki?curid=1622344", "title": "Undressed (album)", "text": "Undressed \u00e8 l'album di debutto dei Pansy Division."}
{"id": "1622356", "revid": "287204", "url": "https://it.wikipedia.org/wiki?curid=1622356", "title": "Giampaolo Testoni", "text": "Biografia.\nFiglio dello scrittore, paroliere e giornalista (fondatore della rivista \"Musica Jazz\") Gian Carlo Testoni e pronipote del commediografo e poeta bolognese Alfredo Testoni, \u00e8 stato allievo al Conservatorio \"G. Verdi\" di Milano, di Angelo Paccagnini, Flavio Testi e poi, diplomandosi in Composizione, di Niccol\u00f2 Castiglioni.\nHa esordito come compositore nel 1978 al \"MusicWorkshop UNESCO\" di Copenaghen. Nel 1980, con \"Le nuvole\" per orchestra da camera, \u00e8 premiato alla \"Rassegna Internazionale di Musica e Teatro da camera della Associazione Filarmonica Umbra\", su segnalazione di Goffredo Petrassi. Nel 1980 partecipa alla prima edizione della \"Rassegna Venezia Opera Prima\" e nel 1981 alla \"Biennale Musica\" di Venezia intitolata \"Dopo l'Avanguardia\", riscuotendo un buon riconoscimento di critica e pubblico. Fondatore insieme ad altri giovani compositori di un movimento poi detto \"neoromantico\", in aperta opposizione alle avanguardie seriali post-Darmstadt.\nLa RAI sceglie \"Le nuvole\" per partecipare nel 1982 alla \"Tribuna Internazionale dei Compositori\" a Parigi, gli commissiona nel 1983 la \"Prima Sinfonia\" per l'Orchestra Sinfonica di Milano diretta da John Mauceri, nel 1984 il \"Notturno\", le \"Wonderland Variations\" e la orchestrazione del ciclo pianistico \"Come io passo l'estate\" di Niccol\u00f2 Castiglioni per l'Orchestra A. Scarlatti di Napoli diretta da Roberto Abbado.\nDall'esordio alla Biennale di Venezia, la sua musica viene commissionata ed eseguita in festival, teatri e stagioni concertistiche in Italia e in Europa, tra cui: i \"Pomeriggi Musicali\" di Milano, per la cui orchestra ha scritto nel 1990 la \"Seconda Sinfonia\" e nel 1996 il \"Concerto per archi\"; il \"Festival lirico areniano\", che gli commissiona nel 1994 la \"Ouverture per orchestra\", poi ripresa nella stagione 1995 dell'Accademia nazionale di Santa Cecilia a Roma diretta da Daniele Gatti; la \"Societ\u00e0 del Quartetto\" di Milano, che ospita la prima esecuzione nel 1996 del ciclo liederistico \"Sette Canti Romantici\", commissionato dal soprano Barbara Frittoli.\nNel 1997 scrive i \"Nove Studi Spirituali\" per i Percussionisti della Scala, che eseguono il brano in prima al \"Ravenna Festival\". Nello stesso anno, la \"Sagra Musicale Umbra\" ospita le prime esecuzioni del \"Divertimento per 14 strumenti\" e di \"Te lucis ante terminum\" per coro femminile e pianoforte (composta in ricordo di Niccol\u00f2 Castiglioni).\nNel 1998, al \"Teatro alla Scala\" di Milano, gli Strumentisti della Scala eseguono il \"Quintetto per clarinetto e archi\". Dal 1986 al 1992 scrive l'opera in tre atti \"Alice\" su libretto del poeta Danilo Bramati, che va in scena in prima nel 1993 al Teatro Massimo di Palermo. Nel 1997 \"Alice\" \u00e8 pubblicata su CD dall'etichetta Agor\u00e0.\nHa insegnato Composizione presso il Conservatorio di Trento-Riva del Garda e ha collaborato dal 1996 con articoli e recensioni al \"Giornale della Musica\". Nel 1997 ha orchestrato il ciclo pianistico di Franz Liszt \"L'albero di Natale\" e nel 1998 \"Carnaval\" di Robert Schumann, commissionato ed eseguito in prima assoluta italiana dall\"Orchestra I Pomeriggi Musicali di Milano\" e in prima mondiale ad Anversa dall\"Orchestra Filarmonica delle Fiandre\" entrambe dirette da Daniele Callegari. La \"Sagra Musicale Umbra\" gli ha commissionato, per le celebrazioni pasquali del 2000, il salmo \"H\u00e6c dies\" per tenore e orchestra, in occasione della Messa Giubilare di Resurrezione.\nDal 2003 collabora con la coreografa Emanuela Tagliavia e il videoartista e coreografo Davide Montagna scrivendo le musiche per gli spettacoli \"La lezione-M'encanta\" (\"Ravenna Festival\" 2007), \"506\" (\"Museo della Scienza e Tecnologia di Milano\", settembre 2006), \"Luminare Minus\" (\"Festival MI-TO\", settembre 2007) e \"Balthus Variations (Piccolo Teatro Strehler 2013)\" con danzatori della \"Scuola di Ballo dell'Accademia Teatro alla Scala\" di Milano.\nLa sua musica \u00e8 pubblicata da Casa Ricordi (dal 1980 al 1997), da Casa Sonzogno (dal 1998 al 2014), da Edizioni Sconfinarte dal 2015."}
{"id": "1622358", "revid": "205250", "url": "https://it.wikipedia.org/wiki?curid=1622358", "title": "Rinaldo Rinaldi (critico)", "text": "Biografia.\nDiplomato al Liceo Classico Massimo D'Azeglio di Torino, si \u00e8 laureato in Lettere nel 1975 con una tesi su Carlo Emilio Gadda e si \u00e8 perfezionato in Filologia Moderna nel 1977 presso l'Universit\u00e0 di Torino sotto la guida di Giorgio B\u00e0rberi Squarotti. \u00c8 stato ricercatore (dal 1978) e professore associato (dal 1986) di Letteratura Italiana presso la Rijksuniversiteit Groningen (Paesi Bassi).\nPresso la stessa Universit\u00e0 ha conseguito il Dottorato di Ricerca in Letteratura Italiana nel 1982. Dal 1995 insegna Letteratura Italiana come professore ordinario presso l'Universit\u00e0 degli Studi di Parma. Ha lavorato soprattutto in area rinascimentale e umanistica, occupandosi prevalentemente di problemi di fonti e di interferenza fra registro latino e registro volgare.\nNon ha mai abbandonato, tuttavia, il terreno della sua prima formazione, quello contemporaneistico, con una serie di studi sulla letteratura italiana ottocentesca e novecentesca. A partire dagli anni Novanta si occupa anche di letteratura comparata. Dirige la rivista \"Parole rubate. Rivista internazionale di studi sulla citazione / Purloined Letters. An International Journal of Quotation Studies\" sul sito www.parolerubate.unipr.it."}
{"id": "1622359", "revid": "287204", "url": "https://it.wikipedia.org/wiki?curid=1622359", "title": "Torquay", "text": "Torquay (IPA: ) \u00e8 una frazione costiera di Torbay, municipalit\u00e0 del Regno Unito nella contea inglese del Devon.\nDista circa a sud di Exeter, capoluogo di contea, e circa est-nordest di Plymouth.\nAl censimento del 2011 contava abitanti, terzo insediamento urbano pi\u00f9 popoloso della contea.\nGeografia fisica.\nConfina con la vicina cittadina di Paignton nell'ovest della baia.\nSe l'area di Torbay, di cui Torquay occupa un terzo, fosse riconosciuta come un'unica entit\u00e0, risulterebbe essere la 45\u00aa citt\u00e0 del Regno Unito, con una popolazione appena inferiore a quella di Brighton, localit\u00e0 a cui \u00e8 stato attribuito lo status di citt\u00e0 nel 2000.\nDurante la sessione estiva la popolazione raggiunge un picco di abitanti.\nStoria.\nOriginariamente l'economia di tale centro si basava sulla pesca e l'agricoltura, ma dall'inizio del XIX secolo in poi si \u00e8 sviluppata una fiorente attivit\u00e0 turistica in ragione della favorevole posizione sul mare. I primi a utilizzare la localit\u00e0 a tale fine furono gli ufficiali della Marina britannica di stanza nel porto militare l\u00ec allestito in ragione del conflitto contro la Francia di Napoleone; successivamente fu frequentato assiduamente dall'aristocrazia e dall'alta borghesia vittoriana. Rinomata per il clima salubre, la cittadina ha guadagnato l'appellativo di \"English Riviera\", con paragoni a Montpellier.\nTra i personaggi pi\u00f9 famosi nati a Torquay, figurano anche l'esploratore Richard Francis Burton (1821-1890), la nota scrittrice di letteratura poliziesca Agatha Christie (1890-1976) ed il calciatore Sydney Cann (1911-1996).\nEtimologia del nome.\nIl nome \"Torquay\" deriva da \"tor\" (contrazione del nome di un antico villaggio esistente sul luogo dell'attuale insediamento, Torre) e \"quay\", voce francese entrata anche nella lingua inglese nel significato di \"porto\", \"rada\". Il nome originale della citt\u00e0 \u00e8 stato \"Fleet\", che oggi sopravvive come nome di sua via principale, Fleet Street.\nTorquay nella cultura inglese.\nTorquay \u00e8 la cittadina dove si svolge la celebre sitcom Fawlty Towers, votata nel 2000 dal British Film Institute, come miglior serie inglese di tutti i tempi."}
{"id": "1622362", "revid": "663330", "url": "https://it.wikipedia.org/wiki?curid=1622362", "title": "Clint Mansell", "text": "Biografia.\nMansell \u00e8 stato il leader, cantante e chitarrista della band britannica Pop Will Eat Itself. Dopo lo scioglimento della band nel 1996 \u00e8 stato introdotto nel mondo del cinema dall'amico regista Darren Aronofsky, che gli commission\u00f2 la colonna sonora del suo film di debutto \"\u03c0 - Il teorema del delirio\". In seguito collabora nuovamente con Aronofsky per \"Requiem for a Dream\", la cui colonna sonora include il componimento Lux \u00c6terna, che si avvale di cori e di un'intera orchestra. In seguito \"Lux \u00c6terna\" viene usata per vari trailer di film come \"Sunshine\", \"Il Signore degli Anelli - Le due torri\", \"Il codice da Vinci\", \"300\", \"Babylon A.D.\", \"Hitman - L'assassino\" e \"The Giver - Il mondo di Jonas\".\nHa curato le musiche per i film \"The Hole\", \"Formula per un delitto\", \"Abandon - Misteriosi omicidi\" e ', inoltre cura le musiche per l'episodio pilota di '. Nel 2006 continua la sua collaborazione con Darren Aronofsky e realizza le musiche per \"The Fountain - L'albero della vita\", e viene nominato al Golden Globe per la migliore colonna sonora originale.\nIn seguito lavora per i film \"Smokin' Aces\" e \"Certamente, forse\". Nel 2008 torna alla quarta collaborazione con Aronofsky per comporre la colonna sonora di \"The Wrestler\".\nNel 2010 compone la colonna sonora del film \"Il cigno nero\", quinto lavoro con il regista newyorkese Darren Aronofsky.\nNel 2011 lavora per la prima volta alla colonna sonora di un videogioco, componendo le musiche di \"Mass Effect 3\"."}
{"id": "1622367", "revid": "1376357", "url": "https://it.wikipedia.org/wiki?curid=1622367", "title": "Fal\u00f2 (programma televisivo)", "text": "Fal\u00f2 \u00e8 un programma televisivo svizzero dedicato all'attualit\u00e0 svizzera e mondiale, in onda dal 2001 su RSI LA1 il gioved\u00ec sera alle 21:00.\nProgramma.\nDi solito durante la trasmissione vengono mandati in onda da 1 a 3 servizi, di cui uno viene commentato con ospiti in studio o in collegamento televisivo.\nA partire dall'inizio del 2008 la durata del programma \u00e8 passata dalle due ore di trasmissione ad un'ora e mezza.\nDiffusione.\nIl programma \u00e8 diffuso sulle emittenti RSI LA1 e RSI LA2 (quest'ultima lo trasmette in replica) nelle rispettive aree di diffusione; inoltre, alcuni filmati del programma sono disponibili anche in internet."}
{"id": "1622370", "revid": "767487", "url": "https://it.wikipedia.org/wiki?curid=1622370", "title": "Betrayed - Tradita", "text": "Betrayed - Tradita (\"Betrayed\") \u00e8 un film del 1988, diretto da Costa-Gavras, il cui tema \u00e8 il razzismo.\nTrama.\nUn conduttore radiofonico ebreo di Chicago viene ucciso. All'agente dell'FBI sotto copertura Catherine Weaver, col nome di Katie Phillips, viene assegnato il compito di infiltrarsi in una comunit\u00e0 agricola, sospettata di nascondere i responsabili.\nArrivata come mietitrice stagionale, Katie fa subito amicizia con l'agricoltore Gary Simmons, che la presenta ai suoi due figli Rachel e Joey e agli altri membri della famiglia, che la circondano subito di affetto e di calore.\nKatie va a una festa per il 4 luglio con Gary, dove diversi amici gli chiedono quando andranno a caccia. Durante i fuochi d'artificio, Katie e Gary si baciano.\nIntanto Katie ha degli incontri segreti col suo capo Mike Carnes, al quale rivela i suoi dubbi su Gary, che sembra un semplice padre devoto alla famiglia e non il capo di un pericoloso gruppo razzista. Carnes insiste sul fatto che ci sono molto indizi che portano a Gary e le chiede di cercare informazioni su un gruppo o un piano denominato \"ZOG\". Prima di lasciarsi, Carnes la informa che la prima moglie di Gary \u00e8 stato uccisa da un camion.\nCol passare dei giorni sboccia l'amore tra Katie e Gary, e lei si affeziona sempre pi\u00f9 ai due bambini. Un giorno per\u00f2 il lato oscuro di Gary affiora, quando litiga con un contadino confinante, accusandolo anche di essere omosessuale e malato di aids. Quella notte Gary porta Katie a caccia, dicendo che non vuole che vi siano segreti tra loro e che la sua precedente moglie non poteva accettare questa parte della sua vita: dopo essere andati nel bosco, si incontrano con gli amici Wes, Shorty e altri. Fanno poi scendere da una macchina un uomo di colore terrorizzato e gli consegnano una pistola carica. Dicono all'uomo di correre, quindi lo fanno inseguire dai cani. Quando finalmente intrappolano l'uomo, Shorty dice che Katie dovrebbe dare il colpo di grazia, ma lei rifiuta, facendo insospettire Wes. Gary protegge Katie, sostenendo che \u00e8 semplicemente spaventata dalla sua prima caccia. Katie riferisce tutto ai suoi capi, ma Carnes le dice che l'FBI non \u00e8 stata in grado di recuperare il corpo dell'uomo braccato e che la sua testimonianza oculare non sarebbe sufficiente in un processo.\nKatie a malincuore torna alla fattoria di Gary. Mentre mette a letto i bambini, la piccola Rachel dice di aver sentito di una strana cospirazione di \"negri ed ebrei\". Intanto Gary, che vuole sposare Katie, le rivela altri segreti: le spiega che \"ZOG\" sta per \"Zionist Occupation Government (Governo d'occupazione sionista)\u201d e le mostra un computer col quale coordina le attivit\u00e0 dei membri del gruppo.\nUn giorno Gary porta Katie e i bambini in campeggio ad un raduno di razzisti bianchi, in cui l'atmosfera accogliente di fuochi e canti \u00e8 inframmezzata con terrificanti discorsi carichi d'odio e addestramento paramilitare. Di notte Katie sguscia fuori dalla tenda e vede Gary che sovrintende alla consegna di armi di tipo militare. Wes la vede e si insospettisce. Prima di lasciare il campo, il candidato al Congresso Jack Carpenter arriva per affermare che in caso di elezione aiuter\u00e0 il gruppo. Gary pensa che non sia l'uomo giusto, ma Flynn, il braccio destro di Carpenter, gli fa capire che il politico \u00e8 semplicemente una pedina.\nPer finanziare l'attivit\u00e0 terroristica, il gruppo decide di rapinare una banca a Chicago e Gary coinvolge anche Katie. All'interno della banca Katie ferisce una guardia e, mentre fuggono, un uomo dell'FBI spara e uccide Wes, ormai vicino a scoprire la sua identit\u00e0 di agente sotto copertura.\nGary rivela a Katie che la sua prima moglie era stata uccisa da Wes perch\u00e9 non era d'accordo con la loro causa, poi le parla di un nascondiglio sotto il pavimento della sua camera da letto che contiene un elenco di obiettivi da assassinare e altre informazioni riguardo al piano del gruppo di iniziare una guerra razziale. Katie porta il materiale a Carnes, che insiste che le prove non sono ancora sufficienti per un processo: \u00e8 necessario arrestarli mentre commettono un crimine.\nDopo pochi giorni, i membri del gruppo vanno a Chicago per commettere un omicidio. Flynn intanto ha segretamente dato dei documenti a Gary che dimostrano che Katie \u00e8 un agente dell'FBI sotto copertura. Mentre punta il fucile verso il bersaglio in arrivo, Gary le rivela di conoscere la sua vera identit\u00e0. Katie estrae la pistola e ordina a Gary di arrendersi. Una limousine arriva e scende Carpenter, l'obiettivo da assassinare. Gary si rifiuta di arrendersi e Katie lo uccide. Carpenter viene comunque ucciso da un altro membro del gruppo, ma tutti vengono arrestati. Carnes \u00e8 entusiasta del lavoro di Katie, dicendo che adesso potranno arrestare tutti, ma Katie \u00e8 scettica sul fatto che possano essere fermati.\nKatie torna nella casa di Gary, in cerca di Rachel e Joey. Li trova che escono da una funzione religiosa. Il pastore, anche lui simpatizzante del gruppo razzista, la offende e le ordina di andarsene, ma Rachel, senza esitazione, ricorda al prete che l'America \u00e8 un paese libero dove ognuno pu\u00f2 andare dove vuole."}
{"id": "1622372", "revid": "226458", "url": "https://it.wikipedia.org/wiki?curid=1622372", "title": "Paraelettricit\u00e0", "text": "La paraelettricit\u00e0 \u00e8 la propriet\u00e0 di alcuni materiali (specialmente ceramiche) di diventare polarizzate sotto l'applicazione di un campo elettrico. A differenza della ferroelettricit\u00e0 l'effetto si pu\u00f2 avere anche se non esiste un dipolo elettrico permanente nel materiale. La rimozione del campo produce l'annullamento della polarizzazione. Il meccanismo che d\u00e0 origine alla paraelettricit\u00e0 \u00e8 la distorsione degli orbitali elettronici attorno al nucleo oppure la polarizzazione delle molecole. \nLa paraelettricit\u00e0 si manifesta nella fase cristallina in cui i dipoli elettrici non sono allineati (ci sono cio\u00e8 domini disordinati, ciascuno elettricamente carico) e quindi hanno la possibilit\u00e0 di allinearsi immersi in un campo esterno rafforzandolo. A differenza di quanto succede nell'effetto ferroelettrico il campo \u00e8 pi\u00f9 debole.\nIl niobato di litio LiNbO3 \u00e8 ferroelettrico sotto i 1430 K, mentre diventa paraelettrico superata questa temperatura. Altri perovskiti hanno un simile comportamento ad alte temperature.\nLa paraelettricit\u00e0 pu\u00f2 essere una valida alternativa alle tradizionali pompe di calore: una corrente applicata a un materiale paraelettrico ne causer\u00e0 il raffreddamento, questo effetto pu\u00f2 essere sfruttato per la refrigerazione."}
{"id": "1622377", "revid": "2096950", "url": "https://it.wikipedia.org/wiki?curid=1622377", "title": "Idem", "text": ""}
{"id": "1622381", "revid": "287204", "url": "https://it.wikipedia.org/wiki?curid=1622381", "title": "Blas Valera", "text": "Biografia.\nBlas Valera nacque nel 1546 a Chachapoyas, sull'altipiano andino, da padre spagnolo e da madre indigena.\nIl padre, Luis Valera, era uno dei primi \"conquistadores\" del Per\u00f9 e la madre, Francisca Perez, era una india, fattasi cristiana come suggerisce il nome, probabilmente dell'entourage del defunto inca Atahuallpa.\nIl fanciullo, malgrado fosse meticcio, fu accolto nella Compagnia di Ges\u00f9 in cui entr\u00f2 nel 1568 per condurvi due anni di studi preliminari e, successivamente, altri due anni di \"\"Artes\" e uno di \"Theologia\". Nel 1573, infine, venne ordinato sacerdote nella diocesi di Lima.\nI giudizi sul nuovo confratello, conservati negli archivi dei padri teatini, sono lusinghieri: \u00ab\"\u00c8 lettore di opere latine, ha buona salute, buona intelligenza e giudizio; ha talento per predicare e confessare gli indigeni, conosce bene la loro lingua e pu\u00f2 anche leggere il latino con sufficienza. \u00c8 umile e obbediente, recita le orazioni ed \u00e8 affezionato alla Istituzione. \u00c8 meticcio\".\u00bb\nLa sua prima missione apostolica si svolse nel Nord del paese, a Huarochiri, in prossimit\u00e0 di Quito dove i gesuiti operavano per l'estirpazione dell'idolatria a fianco di Francisco de Avila. Il nuovo confratello diede prova di sapersi intendere perfettamente con gli indigeni e la sua conoscenza della lingua nativa fu assai apprezzata dalla reggenza dei Gesuiti che decise di trasferirlo al Cuzco. Anche qui gli indigeni si affezionarono al giovane gesuita. \nQuando nel 1577 venne deciso di inviarlo a Potos\u00ed, una pacifica sollevazione dei suoi fedeli, appoggiata anche da residenti spagnoli, obblig\u00f2 i suoi superiori a rimandare di qualche mese la sua partenza. Comunque nel 1578 Blas Valera faceva opera di evangelizzazione in Juli e successivamente a Potos\u00ed come gli era stato ordinato.\nNel 1582 o 1583 accadde per\u00f2 un fatto straordinario che avrebbe cambiato radicalmente la vita del religioso meticcio. Egli venne accusato di aver avuto rapporti intimi con una donna e venne allontanato dal luogo di predicazione.\nPer un religioso dell'epoca la vicenda era assai grave e per una simile colpa erano previste punizioni severe. Tuttavia, in attesa che le superiori autorit\u00e0 romane si pronunciassero sul suo caso, Blas Valera, trasferito a Lima, si dedic\u00f2 alla revisione di testi catechistici in quechua e all'insegnamento nel Collegio della citt\u00e0.\nSolo nel 1587, sollecitata da istanze dei gesuiti peruviani, giunse infine la decisione del Superiore Generale di Roma, Claudio Acquaviva. Si trattava di un castigo esemplare.\nBlas Valera doveva essere incoraggiato a lasciare la Compagnia di Ges\u00f9 per passare ad un qualsiasi altro ordine ecclesiastico. In caso non avesse accettato doveva essere addetto per dieci anni ad uffici i pi\u00f9 umili possibili. \nPer i primi quattro anni doveva essere sospeso \"a divinis\"\" e rinchiuso in luogo ristretto per digiunare e recitare Salmi ed altre orazioni. Per i successivi sei anni avrebbe potuto celebrare, in privato la Santa Messa e comunicarsi, ma non avrebbe potuto uscire dal luogo di ritenzione n\u00e9 comunicare con estranei.\nGli storici si domandano sul perch\u00e9 di questa punizione eccessiva. La colpa accreditata al gesuita meticcio era s\u00ec grave, ma non abbastanza per giustificare una simile pena. Casi analoghi erano stati regolati con castighi ben pi\u00f9 moderati e di durata molto inferiore.\nLa condanna pi\u00f9 severa che si ricordi era stata comminata ad un frate impedito, per quattro anni, di lasciare il convento e di confessare donne.\nComunque, nel 1591, venne deciso di inviare il reo in Spagna per scontarvi il resto della condanna. Le privazioni fisiche e morali avevano, per\u00f2, minato la salute di Blas Valera e costrinsero i suoi superiori a rimandare il viaggio trattenendolo dapprima a Quito e successivamente a Cartagena.\nSolo nel 1595 pot\u00e9 essere inviato a Cadice, in Spagna, dove giunse dopo essere sbarcato a Lisbona. La fermezza del Generale dell'Ordine lo segu\u00ec anche nella penisola iberica e ulteriori istruzioni ingiunsero ai suoi superiori, quasi fossero dei carcerieri, di sorvegliarlo attentamente e di impedirgli una possibile fuga. Il tempo non mitig\u00f2 di molto l'inflessibilit\u00e0 della direzione romana. Poich\u00e9 il priore del convento, in cui era rinchiuso Blas Valera, gli aveva permesso di tenere delle lezioni nel locale Collegio dei gesuiti, giunse un ordine perentorio per impedire al gesuita penitente di tenere dei corsi di grammatica.\nQuesta proibizione di parlare ad altri di \"grammatica\" alimenter\u00e0 in seguito molte polemiche tra gli storici che si sono occupati della vicenda.\nRimasto ferito nel sacco di Cadice del 1596, Blas Valera, all'et\u00e0 di 51 anni si spense infine lontano dalla sua patria, probabilmente a Malaga secondo quanto risulta da una concisa nota conservata negli archivi dei gesuiti.\nOpere.\nGarcilaso inca de la Vega parla diffusamente nella sua opera principale (\"Commentarios reales\") di una storia degli imperi incaici scritta da Blas Valera, che, ammette di aver ampiamente adoperato per la stesura della sua pubblicazione.\nQuesta storia, del gesuita meticcio, sarebbe stata scritta in latino e sarebbe stata salvata, pur mutilata e malridotta, dal sacco di Cadice. L'autore l'avrebbe ricevuta, nel 1600, a mano di un altro gesuita, il padre Pedro Maldonado de Saavedra.\nSi tratta con ogni probabilit\u00e0 de la \"Historia occidentalis\"\" che altri autori riconoscono opera di Blas Valera e che non \u00e8 giunta a noi se non attraverso i richiami effettuati da Garcilaso.\nUn altro autore, Anello Oliva, anche lui gesuita e anche lui di stanza in Per\u00f9, assicura di aver consultato un vocabolario commentato gi\u00e0 appartenuto a padre Blas de Valera che, peraltro, si fermava alla lettera \"H\". Questa originalissima opera gli avrebbe consentito di apprendere la storia delle origini degli inca e, in particolare, l'esistenza di altre dinastie precedenti quella ufficiale. Anche di questo manoscritto si \u00e8 persa ogni traccia.\nInfine, riscontriamo che il Padre Blas de Valera \u00e8 indicato dai pi\u00f9 come il probabile autore del manoscritto anonimo a titolo \"Relaci\u00f3n de las costumbres antig\u00fcas de los naturales del Pir\u00fa\". Quest'ultimo documento, attualmente depositato nella \"Biblioteca Nacional de Madrid\", \u00e8 stato oggetto per la prima volta di pubblicazione nel 1879 a cura dello storico Marco Jimenez de la Espada e da allora non ha cessato di essere al centro di dispute tra gli esperti sulla paternit\u00e0 o meno di Blas Valera.\nGiova osservare che i pi\u00f9 accreditati ricercatori propendono, in stragrande maggioranza, per l'attribuzione dell'opera in questione al gesuita meticcio.\nUna polemica di inizio novecento.\nIl celebre americanista Manuel Gonz\u00e1les de la Rosa intervenne nel 1907 su una rivista storica peruviana denunciando quello che, a suo parere, era un plagio da parte di Garcilaso de la Vega. Secondo la sua denuncia, l'autore dei \"Commentarios reales\" aveva bellamente copiato l'opera di Blas Valera di cui era entrato in possesso integralmente. Solo cos\u00ec si spiegavano i ricordi tanto netti dell'autore su fatti che risalivano alla sua giovent\u00f9, ovvero a quaranta anni prima. Parimenti denunciava come un altro plagio l'ulteriore sua opera, \"La Florida del inca\", atteso chi vi si trattava della spedizione di De Soto in Florida, un paese che Garcilaso non aveva mai visitato.\nUn allora giovane studioso peruviano raccolse la sfida. Si trattava di Jos\u00e9 de la Riva Ag\u00fcero, destinato a diventare un famoso storico di antichit\u00e0 peruviane.\nSecondo lui Gonz\u00e1les de la Rosa era in errore proprio perch\u00e9 Garcilaso aveva copiosamente citato la fonte dell'opera di Blas Valera, cosa che non avrebbe mai fatto se si fosse trattato di un plagio.\nProntamente arriv\u00f2 una replica. Garcilaso aveva scoperto l'arte dello scrivere solo in vecchiaia, il che faceva sospettare l'uso di scritti altrui ed inoltre la parte pi\u00f9 penetrante della sua opera era quella riguardante la storia di Chachapoyas che, guarda caso, era la contrada di origine di Blas Valera che invece l'autore dei \"Commentarios\" non aveva mai conosciuto.\nNel ribattere, il suo antagonista introdusse un nuovo argomento polemico. Non vi era certezza che Blas Valera fosse l'autore della \"Relaci\u00f3n\" e neppure del \"Vocabolario\", atteso che le nozioni storiche in essi contenute erano confuse ed arbitrarie mentre Garcilaso parlava del gesuita come di uno spirito di massima saggezza.\nA questo punto la polemica si trascin\u00f2 tra sterili contestazioni, ma la questione fondamentale era stata posta: Blas Valera era o no l'autore della \"\"Relaci\u00f3n de las costumbres antig\u00fcas de los naturales del Pir\u00fa\" ?\nCinquant'anni dopo, l'autorit\u00e0 di un grande maestro, Ra\u00fal Porras Barrenechea, avrebbe definitivamente risolto la questione. Secondo lui Gonz\u00e1les de la Rosa aveva avuto torto ad accusare Garcilaso di plagio, ma anche Riva Ag\u00fcero si era sbagliato negando la identit\u00e0 di Blas Valera e del religioso anonimo autore della \"R\u00e9laci\u00f3n\" che venne, da allora, definito il \"Gesuita fantasma\"\".\nPolemiche successive al ritrovamento della cosiddetta \"Collezione Miccinelli\".\nLa memoria del Padre Blas Valera ha continuato a suscitare dibattiti e polemiche, anche negli anni novanta, quando sono riprese con maggior virulenza le dispute legate al suo nome.\nAntefatto.\nDal 1990 l'italiana Laura Laurencich Minelli presentato manoscritti, denominati documenti Miccinelli, dal nome della proprietaria; in essi si afferma che Blas Valera visse anni dopo il 1597 e torn\u00f2 in Per\u00f9 dove compose il famoso \"Nuovo cronica buon governo\" e finora attribuito al cronista indigeno Felipe Guaman Poma de Ayala. Parte del mondo accademico ha respinto tali documenti, come Alfredo Alberdi Vallejo crede di aver dimostrato nel suo lavoro sullo scrittore quechua (Berlino, 2010) e Rolena Adorno e Juan Carlos Estenssoro (Paris, 1997).\nCi sono molte critiche sui due documenti, la carta, le tinte, le lettere, l'uso del linguaggio quechua, spagnolo, latino oltre a problemi storici. Le analisi grafologiche e delle materie utilizzate, effettuate da autorevoli istituti, confermano tuttavia sia l'epoca che la genuinit\u00e0 dei materiali utilizzati nel corpus documentario Miccinelli. Guaman Poma de Ayala \u00e8 il principe dei cronisti indigeni ed \u00e8 lui che ha scritto \"Nueva coronica y buen gobierno\".\nLa decifrazione dei quipu.\nI due documenti HISTORIA ET RUDIMENTA LINGUAE PIRUANORUM EXSUL IMMERITUS BLAS VALERA POPULO SUO, per alcuni sono documenti falsi d'epoca. L'italiana Laura Minelli vuole costruire un linguaggio falso degli Incas, non \u00e8 la prima volta che qualcuno vuole farlo gi\u00e0 in 1750 Raimondo Di Sangro ha creato un linguaggio inca falso, anche i quipus dei\ndue documenti presentato per l'italiana Laura Minelli e i quipus do Raimondo Di Sangro sono simili.\nL'antropologo americano Sabine Hyland\nha trovato un kipu board scoperto in una chiesa\ncoloniale in Ancash.\nLa tabella quipu \u00e8\nuna tabella di legno che \u00e8 stato\nin una serie di nodi,\ncolori e dimensioni diverse collocato\nuno sotto l'altro sul tavolo e accanto a ciascuno di questi quipu, era una parola scritta\nin spagnolo. Si dice che hanno una lista di 282 nomi,\ndi cui 177 di questi nomi sono accompagnati dai rispettivi quipu.\nBibliografia.\nActas del simposio internacional \"Sublevando el Virreinato: los documentos Miccinelli\", 52 Congresso Int. de Americanistas, Sevilla 2006, Abya Ayala, Quito, 2007.\nActas della Tavola Rotonda Int. sui doc. Miccinelli \"Per Bocca d'Altri\", Alma Digital Library, Universit\u00e0 di Bologna, 2007"}
{"id": "1622383", "revid": "767487", "url": "https://it.wikipedia.org/wiki?curid=1622383", "title": "Superessivo", "text": "Il superessivo \u00e8 un caso avverbiale presente nel finnico. Usato per descrivere il posizionamento, si ottiene posponendo le particelle \"-alla\" o \"-\u00e4ll\u00e4\" a un numero limitato di pronomi. Non esiste la forma plurale.\nEsempi:"}
{"id": "1622386", "revid": "287204", "url": "https://it.wikipedia.org/wiki?curid=1622386", "title": "Serie A 1963-1964 (pallavolo maschile)", "text": "La Serie A maschile FIPAV 1963-64 fu la 19\u00aa edizione del principale torneo pallavolistico italiano organizzato dalla FIPAV.\nIl titolo fu conquistato dalla Ruini Firenze. L'Assi Firenze fu esclusa dal campionato per aver rinunciato a disputare pi\u00f9 di una gara; vennero considerati validi i soli risultati conseguiti nel girone d'andata."}
{"id": "1622394", "revid": "708394", "url": "https://it.wikipedia.org/wiki?curid=1622394", "title": "Vento di ponente (serie televisiva)", "text": "Vento di ponente \u00e8 stato il format italiano della fiction olandese Westenwind. La serie, prodotta da Rai Fiction - Endemol Italia, \u00e8 divisa in 2 stagioni. La prima conta 13 episodi, mentre la seconda 18 episodi, della durata che varia da 100 a 110 minuti ciascuno.\nLa prima stagione, regia di Gianni Lepre e Alberto Manni, \u00e8 stata trasmessa dal 23 gennaio 2002 all'11 aprile 2002 in prima serata su Rai 2, mentre la seconda stagione, regia di Alberto Manni e Ugo Fabrizio Giordani, \u00e8 stata trasmessa a cavallo del 2003 e del 2004.\nLa genesi della prima stagione.\nLa serie narra le vicende di due famiglie genovesi, che detengono cantieri navali: i Ghiglione e i Decaro. La prima, guidata da Sebastiano Ghiglione, che \u00e8 in crisi con s\u00e9 stesso (causa lavoro e famiglia). L'altra guidata da Giacomo Decaro, insieme alle idee creative ed innovative del figlio Marco da sempre innamorato di Francesca Ghiglione. Tra i due nascer\u00e0 un amore che sar\u00e0 ostacolato da entrambe le famiglie e da vari personaggi marginali.\nTrama prima stagione.\nRitornato dall'Oceano Indiano, Marco Decaro trova i cantieri di famiglia a rischio fallimento. Suo padre, Giacomo, \u00e8 intenzionato a venderli nonostante i pareri negativi della famiglia.\nI cantieri Ghiglione passano da Emma a Sebastiano, suo figlio, mentre il ruolo di direttore dei cantieri se lo contendono Guido Mandelli, abile ingegnere e promesso sposo a Francesca Ghiglione, e Paola Ghiglione, figlia di Sebastiano e di Sofia.\nLa genesi della seconda stagione.\nNegli anni '70, come racconter\u00e0 un frate, la famiglia Ghiglione rimarr\u00e0 coinvolta in un incendio a dei capannoni, voluto da contrabbandieri che si distinguevano con appellativi come \"il lama\" e \"il prete\". Ma qui vi perderanno la vita molti operai. Per non far cadere tutte le responsabilit\u00e0 sulla famiglia, il vecchio Sebastiano Ghiglione decide di sacrificarsi e facendo capire a tutti che \u00e8 morto. In realt\u00e0, egli ha deciso di vivere la sua vita nel segno dell'ubbidienza e della povert\u00e0.\nTrama seconda stagione.\nA Genova, le cose sono cambiate: i Ghiglione, con Paola al comando dei cantieri, sono in crisi. Francesca \u00e8 partita per gli States. Sebastiano si sta rifacendo una vita nuova, lontano dalla moglie, Sofia, che sta cadendo sempre pi\u00f9 nella strada dell'alcool. Mentre i Decaro portano avanti i loro lavori, con l'intento di Marco di farli espandere. Ma a Genova \u00e8 tempo di arrivi: da una parte il ritorno dell'ingegner Guido Mandelli, dall'Argentina, e da un lato la figura misteriosa di Alberto Cortesi, pronto a prendersi i cantieri Ghiglione e riuscir\u00e0 a entrare nella loro vita con un progetto ambizioso di una petroliera."}
{"id": "1622400", "revid": "167080", "url": "https://it.wikipedia.org/wiki?curid=1622400", "title": "Gnosis", "text": ""}
{"id": "1622404", "revid": "717966", "url": "https://it.wikipedia.org/wiki?curid=1622404", "title": "Qabalah", "text": ""}
{"id": "1622405", "revid": "486946", "url": "https://it.wikipedia.org/wiki?curid=1622405", "title": "Qabbala", "text": ""}
{"id": "1622408", "revid": "486946", "url": "https://it.wikipedia.org/wiki?curid=1622408", "title": "Qabbal\u00e1h", "text": ""}
{"id": "1622409", "revid": "287204", "url": "https://it.wikipedia.org/wiki?curid=1622409", "title": "Serie A 1962-1963 (pallavolo maschile)", "text": "La Serie A maschile FIPAV 1962-63 fu la 18\u00aa edizione del principale torneo pallavolistico italiano organizzato dalla FIPAV.\nIl titolo fu conquistato dall'Avia Pervia Modena. Non vi furono retrocessioni per allargamento dei quadri."}
{"id": "1622411", "revid": "547034", "url": "https://it.wikipedia.org/wiki?curid=1622411", "title": "Nitiobrogi", "text": "I Nitiobrogi furono un popolo celtico il cui territorio si situa nell'attuale territorio di Agen. Alla loro testa vi era un re, Teutomato, figlio di Ollovico, che prese parte con i suoi uomini all'assedio di Gergovia.\nQuestioni etnonimologiche ed etimologiche.\nPersino lo stesso etnonimo ha posto a lungo dei problemi di grafia e quindi di interpretazione. Le fonti letterarie antiche (Cesare, Strabone, o Tolomeo) riportano la forma \u00abNitiobrigi\u00bb, ma alcune varianti presenti gi\u00e0 in Cesare o nella Tabula Peutingeriana propendono per la forma \u00abNitiobrogi\u00bb. Quanto all'epigrafia, essa non pu\u00f2 essere di alcun aiuto: le iscrizioni riferite ai \"Nitiobrogi\" non riportano che l'inizio della parola. \nLa scoperta a Mailly-le-Camp (Aube) di un \"torque\" della met\u00e0 del I secolo a.C., recante 3 volte l'iscrizione \"Nitiobroges\" in alfabeto greco, ha permesso di risolvere definitivamente la questione.\nDa un punto di vista etimologico, il nome \"Nitiobrogi\" pu\u00f2 tradursi con \"Quelli che sono integrati in una data unit\u00e0 politico-territoriale\". O anche, \"Quelli che hanno la propria patria\".\nTerritorio.\nL'insediamento dei Nitiobrogi nella media valle della Garonna sembra assai tardo visto che lo si data dal III secolo a.C., o all'inizio del II secolo a.C.\nAll'inizio del I secolo il loro oppidum principale era Aginnon (altopiano dell'Ermitage dominante l'attuale citt\u00e0 di Agen)."}
{"id": "1622413", "revid": "1226", "url": "https://it.wikipedia.org/wiki?curid=1622413", "title": "Fonti testuali", "text": ""}
{"id": "1622425", "revid": "47767", "url": "https://it.wikipedia.org/wiki?curid=1622425", "title": "Teutomato", "text": "Citazioni.\n\u00c8 conosciuto per due menzioni di Giulio Cesare nel suo \"De bello Gallico\" (Libro vii, 31 e 46):\nSi stima che il contingente da lui guidato fosse composto da circa 5 000 uomini."}
{"id": "1622430", "revid": "767487", "url": "https://it.wikipedia.org/wiki?curid=1622430", "title": "Cultura di Houli", "text": "La cultura di Houli (cinese: \u540e\u674e\u6587\u5316; pinyin: H\u00f2ul\u01d0 w\u00e9nhu\u00e0, 6500 a.C.-5500 a.C. fu una cultura neolitica diffusasi nella provincia dello Shandong, in Cina.\nLa cultura di Houli fu seguita dalla cultura di Beixin.\nInsediamento.\nL'insediamento tipo della cultura Houli fu scoperto nel distretto di Linzi e sottoposto a scavi fra il 1989 e il 1990.\nOltre a Linzi, resti di insediamenti Houli sono stati rinvenuti nel basso Fiume Giallo a Xihe Zhangqiou (Sancun Longshan) e Xiaojingshan. Tali insediamenti presentano abitazioni squadrate, parzialmente interrate, in aree rettangolari di 30-40 metri quadrati. In questi insediamenti oltre alle abitazioni, sono stati rinvenuti luoghi di sepoltura, pozzi, attrezzi e vasellame, soprattutto terracotta grezza, terracotta rossa \"h\u00f3ngt\u00e1o\" (\u7ea2\u9676) e alcuni pezzi di terracotta nera lucida \"h\u0113it\u00e1o\" (\u9ed1\u9676).\nStile di vita.\nProve di una forma primitiva di coltivazione del riso nel bacino del Fiume Giallo sono state rinvenute nei grani fossili di Jinan, nello Shandong, e attraverso il metodo del radiocarbonio e la spettrometria di massa sono stati datati intorno al 7050\u00b180 a.C. Resti di miglio sono stati rinvenuti anche nel sito di Yuezhuang. L'agricoltura e l'allevamento di animali erano gi\u00e0 praticati (ritrovamenti archeologici testimoniano primitive forme di allevamento di cani e maiali), anche se la caccia, la pesca e la raccolta continuavano ad essere le attivit\u00e0 principali delle popolazioni della cultura di Houli."}
{"id": "1622434", "revid": "159341", "url": "https://it.wikipedia.org/wiki?curid=1622434", "title": "Herzegovina", "text": ""}
{"id": "1622445", "revid": "48344", "url": "https://it.wikipedia.org/wiki?curid=1622445", "title": "Formattare", "text": ""}
{"id": "1622448", "revid": "17654", "url": "https://it.wikipedia.org/wiki?curid=1622448", "title": "Assunta De Seniis", "text": ""}
{"id": "1622451", "revid": "92723", "url": "https://it.wikipedia.org/wiki?curid=1622451", "title": "Giulia di Barolo", "text": ""}
{"id": "1622454", "revid": "71155", "url": "https://it.wikipedia.org/wiki?curid=1622454", "title": "Anepigrafo", "text": ""}
{"id": "1622455", "revid": "71155", "url": "https://it.wikipedia.org/wiki?curid=1622455", "title": "Faccia anepigrafa", "text": ""}
{"id": "1622457", "revid": "72396", "url": "https://it.wikipedia.org/wiki?curid=1622457", "title": "Rock acrobatico", "text": ""}
{"id": "1622466", "revid": "1123126", "url": "https://it.wikipedia.org/wiki?curid=1622466", "title": "Pavle", "text": "Possedeva i titoli di arcivescovo di Pe\u0107, metropolita di Belgrado e Karlovci e patriarca serbo. In precedenza era stato vescovo di Ra\u0161ka e Prizren\nBiografia.\nSacerdozio ed episcopato.\nNato nel villaggio di Ku\u0107anci, nella contea di Donji Miholjac, allora appartenente all'Impero Austro-ungarico, oggi alla Croazia, si diplom\u00f2 a Belgrado. Entr\u00f2 nel seminario di Sarajevo: nel 1948 ricevette la tonsura e nel 1954 fu ordinato ieromonaco.\nSi laure\u00f2 alla scuola di teologia di Belgrado e prosegu\u00ec gli studi presso la facolt\u00e0 di teologia ortodossa all'Universit\u00e0 di Atene tra il 1955 e il 1957: in particolare si specializz\u00f2 in ambito liturgico e nell'esegesi del Nuovo Testamento. Nel 1957 fu elevato alla carica di archimandrita e nominato dal sinodo dei vescovi della Serbia vescovo di Ra\u0161ka-Prizren nel Kosovo.\nCome vescovo si impegn\u00f2 nella ricostruzione di edifici di culto parzialmente distrutti o bisognosi di restauri, tra cui l'antico seminario dei Santi Cirillo e Metodio a Prizren, e dell'edificazione di nuove chiese.\nDurante il suo episcopato ha pi\u00f9 volte denunciato le condizioni della popolazione serba del Kosovo: gli attacchi contro i monasteri e i cimiteri cristiani, le aggressioni verso i religiosi e l'esodo forzato oltre i confini kosovari. Nel 1989 fu egli stesso vittima di un'aggressione che lo costrinse in ospedale per tre mesi.\nSi adoper\u00f2 per migliorare le condizioni di vita misere di gran parte della popolazione della sua diocesi: come atto simbolico, dichiar\u00f2 di rinunciare a possedere un'automobile come tutti gli altri vescovi, finch\u00e9 ogni cittadino kosovaro, sia serbo che albanese non ne avesse posseduta una.\nPatriarcato.\nIl 1\u00ba dicembre 1990, il sinodo dei vescovi della Chiesa ortodossa serba lo elesse patriarca col titolo di \"arcivescovo di Pe\u0107, Metropolita di Belgrado e Karlovac\", dopo aver dichiarato inabile il suo predecessore, l'anzianissimo patriarca German.\nIl suo ministero inizi\u00f2 durante il periodo cruciale della disgregazione della Repubblica Socialista Federale di Jugoslavia: Pavle, pur facendo restare la chiesa serba lontana dalle lotte politiche, rivolse diversi messaggi al popolo e alle autorit\u00e0 affinch\u00e9 i conflitti si risolvessero in modo pacifico, perch\u00e9 il processo democratico fosse riconosciuto e perch\u00e9 si creasse in Serbia uno Stato democratico.\nTerminate le guerre tra il governo centrale di Belgrado e le repubbliche separatiste di Slovenia, Croazia, Bosnia ed Erzegovina e Macedonia resesi via via indipendenti, la Repubblica Federale di Jugoslavia fu investita dal conflitto etnico nel Kosovo. Pavle che gi\u00e0 da vescovo aveva denunciato la precaria situazione delle popolazioni cristiane in Kosovo decise di impegnarsi in prima persona per salvaguardare gli ultimi serbi rimasti a vivere nella provincia separatista. Nel 1999 spost\u00f2 il patriarcato di Serbia da Belgrado in cui era stato trasferito negli anni trenta del XX secolo all'antica sede Pe\u0107 per essere vicino ai pochi fedeli ortodossi rimasti a sopravvivere, dopo gli ultimi esodi, in una regione a stragrande maggioranza etnica albanese.\nIl 24 settembre 2000, nella Repubblica Federale di Jugoslavia si tennero le elezioni presidenziali. Il capo di Stato uscente Slobodan Milo\u0161evi\u0107 non volle riconoscere la vittoria del suo avversario Vojislav Ko\u0161tunica: il patriarca Pavle prese posizione riconoscendo a nome della chiesa ortodossa Ko\u0161tunica come presidente eletto. Anche a seguito di questo pronunciamento, Milo\u0161evi\u0107 decise di cedere il potere.\nIl 27 aprile 2007, a seguito di un ricovero del patriarca in ospedale, il Sinodo ha dichiarato il metropolita di Zagabria guardiano del trono di San Sava facente funzioni patriarcali. Il 14 maggio Pavle \u00e8 tornato a svolgere pienamente le proprie funzioni, ma il 13 novembre 2007 \u00e8 stato nuovamente ricoverato: il 20 novembre il sinodo ha nominato il metropolita del Montenegro Amfilohije Radovi\u0107 nuovo guardiano del trono, senza sostituire, comunque, ufficialmente Pavle alla guida della Chiesa ortodossa serba.\nMor\u00ec il 15 novembre 2009, all'et\u00e0 di 95 anni, nell'ospedale dove era ricoverato da ormai due anni per problemi di salute legati all'et\u00e0.\nScritti.\nDal 1972 al 1992 il patriarca Pavle ha pubblicato numerosi articoli accademici sulla Rivista del patriarcato serbo (\u0413\u043b\u0430\u0441\u043d\u0438\u043a \u0421\u0440\u043f\u0441\u043a\u0435 \u041f\u0430\u0442\u0440\u0438\u0458\u0430\u0440\u0448\u0438\u0458\u0435, \"Glasnik Srpske Patrijar\u0161ije\"), che hanno attirato l'attenzione di numerosi studiosi di discipline liturgiche, di storia medievale, , linguistica, filologia e storia dell'arte.\nNel 1984, sotto la sua direzione, \u00e8 stata pubblicata la prima edizione del Nuovo Testamento in lingua serba corrente, stampata con l'approvazione del Patriarcato.\nCome Presidente del Comitato Editoriale ha contribuito all'edizione di diverse monografie sui monumenti del Kosovo."}
{"id": "1622469", "revid": "339392", "url": "https://it.wikipedia.org/wiki?curid=1622469", "title": "Pavle, Patriarca", "text": ""}
{"id": "1622473", "revid": "228587", "url": "https://it.wikipedia.org/wiki?curid=1622473", "title": "Independent Spirit Awards 1986", "text": "La cerimonia di premiazione della 1\u00aa edizione degli Independent Spirit Awards si \u00e8 svolta nel 1986 al ristorante 385 North di Los Angeles ed \u00e8 stata presentata da Peter Coyote.\nVincitori e candidati.\nI vincitori sono indicati in grassetto, a seguire gli altri candidati."}
{"id": "1622475", "revid": "339392", "url": "https://it.wikipedia.org/wiki?curid=1622475", "title": "Patriarca Pavle di Serbia", "text": ""}
{"id": "1622485", "revid": "13945", "url": "https://it.wikipedia.org/wiki?curid=1622485", "title": "Piera degli Esposti", "text": ""}
{"id": "1622487", "revid": "8153", "url": "https://it.wikipedia.org/wiki?curid=1622487", "title": "'O tuono 'e marzo", "text": "O tuono 'e marzo \u00e8 una commedia scritta da Vincenzo Scarpetta nel 1912 e rappresentata per la prima volta al Teatro Quirino di Roma nello stesso anno.\nIl titolo della commedia si spiega con il richiamo alla tradizione, non solo napoletana, che attesta come durante il mese di marzo, spesso di notte, si senta un fortissimo tuono che annuncerebbe il risveglio della natura dal letargo invernale e l'arrivo della primavera.\nIl ciclo scarpettiano di Eduardo De Filippo.\nPrefazione.\nEduardo de Filippo nel testo intitolato \"Eduardo De Filippo presenta Quattro commedie di Eduardo e Vincenzo Scarpetta\" (edizioni Einaudi, Collana \"Gli struzzi\", Torino 1974), di cui ha curato la redazione, scrive di voler presentare la carriera di drammaturgo di Eduardo Scarpetta attraverso le sue commedie pi\u00f9 significative delle quali \"Lu curaggio de nu pompiere napulitano\" rappresenta il momento dell'esordio, \"Li nepute de lu sinneco\" il periodo pi\u00f9 maturo artisticamente che raggiunger\u00e0 la punta pi\u00f9 alta con \"Na santarella\". Dopo il ritiro dalle scene di Eduardo Scarpetta la sua opera fu ben proseguita dal figlio Vincenzo che con la quarta commedia \"'O tuono 'e marzo\" ben s'inserisce nell'eredit\u00e0 scarpettiana.\nCi\u00f2 che pi\u00f9 ha caratterizzato l'arte di Eduardo Scarpetta e che si riflette in queste quattro opere, \u00e8 stata, secondo Eduardo, la capacit\u00e0 di introdurre continui rinnovamenti non solo nella composizione delle sue commedie, ma in tutti gli aspetti dell'arte scenica: dalla recitazione, al trucco del volto, alle scene.\nCon una breve introduzione a ciascuna delle commedie Eduardo poi si propone di dare alcune notizie su il mondo del teatro di allora.\nIntroduzione alla commedia.\n\u00c8 noto come Vincenzo Scarpetta inizi\u00f2 la sua carriera teatrale quasi da bambino recitando la parte di Peppeniello in \"Miseria e nobilt\u00e0\" scritta appositamente dal padre Eduardo per il debutto del figlio. Entrato stabilmente nella Compagnia di Scarpetta, Vincenzo lavor\u00f2 dal 1900 alla riduzione di commedie francesi dove lasciava le scene piccanti \"alla francese\", contrariamente al padre che censurava le parti scollacciate non adatte, secondo lui, a spettatori in giovane et\u00e0. Cos\u00ec mentre l'adulterio nelle commedie di Eduardo Scarpetta veniva sempre presentato come una finzione per mettere in difficolt\u00e0 il coniuge, in quelle di Vincenzo era un fatto reale, descritto fedelmente secondo l'originale copione francese.\nAnche la maschera di Sciosciammocca ebbe una diversa collocazione nelle commedie di Vincenzo: pur mantenendo l'aspetto esteriore del personaggio, questi aveva perso la sua precisa e fissa collocazione scenica per cui Sciosciammocca poteva ora comparire in diversi ruoli e situazioni.\nNella commedia \"'O tuono 'e marzo\" compare quasi un erede di Pulcinella, un servo infingardo e malfido: Turillo, personaggio dalla forte connotazione comica.\nLa commedia, che si rif\u00e0 all'originale \"Colpo di fulmine\" di Kauroff, \u00e8 stata da Eduardo De Filippo alleggerita e resa pi\u00f9 moderna anche con il taglio di intere scene, lasciando immutato il linguaggio con l'eccezione di quello delle parti interpretate da Paolo Stoppa e Rina Morelli.\nLa trama.\nSofia, sorella di Don Saverio, confessa al fratello di essere stata vittima di un fatale avvenimento: quando accompagn\u00f2 il fratello a Roma, mentre si riposava in albergo, durante la notte era scoppiato un pauroso temporale con accompagnamento di tuoni e fulmini. Impaurita era uscita dalla sua camera per trovare rifugio in quella del fratello, quando, venuta via la luce, per il buio era entrata per sbaglio nella camera di uno sconosciuto ed era svenuta per la paura di un fortissimo tuono. L'ignoto individuo aveva colto l'occasione e aveva profittato di lei. Da quell'agitato incontro \u00e8 nato don Felice Sciosciammocca, figlio naturale e segreto di Sofia, ora fidanzato con Marietta, figlia di don Saverio.\nSofia aveva fatto di tutto per identificare l'uomo che proditoriamente l'aveva oltraggiata, incaricando persino un investigatore privato, il cavaliere Teodoro Morzetta, che per\u00f2 non aveva concluso nulla.\nTurillo, un infingardo e infido personaggio che ha salvato Don Felice dall'investimento di un'auto e che questi per riconoscenza ha preso con s\u00e9 come domestico, ha sentito di nascosto il racconto di Sofia e quando il suo padrone, esasperato dalle sue malefatte, si decide a cacciarlo via, dichiara allo stupefatto Don Felice di essere lui l'uomo di quella notte tempestosa e quindi di essere suo padre. Don Felice \u00e8 comunque ancora ignaro dell'accaduto a Roma e di essere figlio di Donna Sofia.\nLo stesso Turillo per\u00f2 aveva promesso a Giulietta, anche lei figlia illegittima, fidanzata di Mim\u00ec, amico di Felice, di dichiararsi come suo padre per evitare che il tutore del suo innamorato, don Alfonso Trocoli, lo diseredasse se avesse sposato una giovane donna senza genitori legittimi.\nLe cose si complicano ancora di pi\u00f9 quando ritorna dall'America don Alfonso Trocoli che l'investigatore riconosce come il vero padre di Felice Sciosciammocca. Nella scena finale mentre scoppia un temporale con tuoni e fulmini, l'imbroglione Turillo viene smascherato e don Alfonso riconoscer\u00e0 Felice come suo figlio e ne sposer\u00e0 la madre."}
{"id": "1622490", "revid": "123312596", "url": "https://it.wikipedia.org/wiki?curid=1622490", "title": "Lidocaina", "text": "La lidocaina (DCI), o lignocaina, \u00e8 un farmaco usato comunemente come anestetico locale e anche come agente antiaritmico di classe IB secondo la classificazione di Vaughan-Williams per gli antiaritmici.\n\u00c8 usata a livello topico per alleviare prurito o bruciore della pelle, mentre viene iniettata direttamente in interventi di chirurgia minore, in particolare di odontoiatria.\nStoria.\nLa lidocaina fu sintetizzata per la prima volta sotto il nome di Xilocaina da Nils L\u00f6fgren nel 1943.\nIl suo collega Bengt Lundqvist ha fatto i primi test su se stesso, iniettandosi l'anestetico. Il prodotto fu quindi commercializzato nel 1948.\nAvvertenze.\nLa somministrazione di lidocaina come antiaritmico richiede cautela per gli effetti proaritmici del farmaco potenzialmente fatali. In questa classe di pazienti, inoltre sia il volume di distribuzione della lidocaina sia la sua eliminazione sono diminuiti e quindi la dose e.v. di carico e la velocit\u00e0 di infusione vanno diminuite per ridurre il rischio di livelli ematici troppo elevati e comparsa di tossicit\u00e0.\nL'Infusione intra-articolare continua non rientra fra gli impieghi approvati per la lidocaina. In seguito a sorveglianza post-marketing, la somministrazione in infusione continua intra-articolare di anestetici locali (nel 91% si trattava della bupivacaina) \u00e8 stata associata a condrolisi, nella maggior parte dei casi (97%) a carico dell'articolazione della spalla. La condrolisi, necrosi e distruzione della cartilagine, \u00e8 stata osservata dopo infusione intra-articolare (con o senza vasocostrittore) della durata di 48-72 ore ed \u00e8 stata diagnosticata dopo una media di 8,5 mesi dall'infusione. Circa nella met\u00e0 dei casi segnalati \u00e8 stato necessario intervenire con artroscopia e artroplastica.\nL'applicazione topica di lidocaina sotto forma di crema, unguento o gel, richiede cautela perch\u00e9 la quota di farmaco assorbita attraverso la pelle potrebbe indurre reazioni collaterali anche significative. Il rischio aumenta quando la lidocaina \u00e8 applicata su ampie zone di cute, in concentrazione elevate e/o con bendaggio occlusivo (il bendaggio occlusivo aumenta la temperatura cutanea e favorisce l'assorbimento del farmaco). La FDA ha riportato la morte di due donne (22 e 25 anni), per arresto cardiaco, dopo applicazione con bendaggio occlusivo di lidocaina per ridurre il dolore causato da epilazione con laser. Entrambe le pazienti hanno manifestato convulsione, coma e successiva morte.\nLa lidocaina non \u00e8 un farmaco di scelta in caso di anestesia spinale per il rischio di neurotossicit\u00e0 (sindrome neurologica transitoria). Preferire tetracaina o bupivacaina.\nLa lidocaina \u00e8 inserita nell'elenco dei farmaci considerati di scelta per l'uso in gravidanza e viene giudicata sufficientemente sicura nelle donne che allattano. La FDA ha inserito la lidocaina in classe B. La classe B comprende i farmaci i cui studi riproduttivi sugli animali non hanno mostrato un rischio per il feto e per i quali non esistono studi controllati sull'uomo oppure i farmaci i cui studi sugli animali hanno mostrato un effetto dannoso (oltre a un decremento della fertilit\u00e0) che non \u00e8 stato confermato con studi controllati in donne nel I trimestre (e non c'\u00e8 evidenza di danno nelle fasi avanzate della gravidanza)\nFarmacocinetica.\nLa lidocaina, essendo un'amminoammide, ha un'azione pi\u00f9 rapida e duratura degli altri anestetici locali del tipo degli amminoesteri come la procaina.\nViene metabolizzata per il 90% nel fegato dall'enzima CYP1A2 (e in modo minore dal CYP3A4) nei metaboliti monoetilglicinexilidide e glicinexilidide; il 10% viene eliminato come molecola intatta.\nL'emivita della lidocaina \u00e8 approssimativamente di 2 ore nella maggior parte dei pazienti. Il tempo pu\u00f2 essere maggiore in pazienti con disfunzioni epatiche o insufficienza cardiaca.\nFarmacodinamica.\nAnestesia.\nLa lidocaina altera la depolarizzazione nei neuroni, bloccando i canali del sodio nella membrana cellulare. Con un blocco opportuno la membrana del neurone presinaptico non si depolarizza impedendo il potenziale d'azione, dando cos\u00ec un effetto anestetico.\nUso clinico.\nIndicazioni.\nLa lidocaina \u00e8 indicata per:\nControindicazioni.\nLa lidocaina \u00e8 controindicata in caso di:\nReazioni avverse al farmaco.\nLe reazioni avverse alla lidocaina sono rare quando viene utilizzata come anestetico locale ed \u00e8 somministrata correttamente.\nL'esposizione sistemica ad eccessive quantit\u00e0 di lidocaina pu\u00f2 avere effetti sul sistema nervoso centrale e cardiovascolare, quali tremore, vertigini, annebbiamento della vista, convulsioni; a concentrazioni maggiori si hanno perdita di conoscenza, insufficienza respiratoria e apnea. Tra i possibili effetti cardiovascolari vi sono ipotensione, bradicardia, aritmia e arresto cardiaco.\nLe reazioni associate con l'uso intravenoso della lidocaina sono simili agli effetti tossici dell'esposizione sistemica. Sono strettamente dipendenti dal dosaggio e si presentano pi\u00f9 frequentemente nell'infusione superiore ai 3 mg per minuto.\nTra gli effetti pi\u00f9 comuni vi sono mal di testa, vertigini, sonnolenza, stato confusionale, acufene, tremori e/o parestesia.\nMeno frequenti sono ipotensione, bradicardia, aritmia, arresto cardiaco, spasmi muscolari, convulsioni, coma e insufficienza respiratoria.\nSomministrazione.\nLa lidocaina \u00e8 disponibile sotto forma di:\nAdditivo nella cocaina.\nLa lidocaina \u00e8 spesso aggiunta alla cocaina come adulterante. La cocaina insensibilizza le gengive quando utilizzata, e dal momento che la lidocaina provoca lo stesso effetto anche in modo maggiore, d\u00e0 l'impressione di una cocaina di alta qualit\u00e0, quando in realt\u00e0 il prodotto \u00e8 tagliato."}
{"id": "1622491", "revid": "33689", "url": "https://it.wikipedia.org/wiki?curid=1622491", "title": "Olivetti P6066", "text": "Olivetti P6066 \u00e8 un personal computer programmabile in una versione BASIC proprietaria Olivetti e integrata con il sistema operativo. \nIdentico nella meccanica al P6060, differisce nel colore (bianco latte) e nelle prestazioni: sostanzialmente \u00e8 la versione successiva migliorata del P6060, dato che \u00e8 possibile trasformare (upgrade) un P6060 in un P6066 semplicemente sostituendo alcune piastre elettroniche residenti nel pacco logico della macchina. \nA capo del progetto vi era l'ingegnere Pier Giorgio Perotto, la linea di produzione era ubicata nel capannone B degli stabilimenti di Scarmagno."}
{"id": "1622493", "revid": "30610", "url": "https://it.wikipedia.org/wiki?curid=1622493", "title": "Eberhard W\u00e4chter", "text": ""}
{"id": "1622496", "revid": "287204", "url": "https://it.wikipedia.org/wiki?curid=1622496", "title": "Omen", "text": ""}
{"id": "1622499", "revid": "767487", "url": "https://it.wikipedia.org/wiki?curid=1622499", "title": "For\u0103\u0219ti", "text": "For\u0103\u0219ti \u00e8 un comune della Romania di 4.928 abitanti, ubicato nel distretto di Suceava, nella regione storica della Moldavia. \nIl comune \u00e8 formato dall'unione di 9 villaggi: Antoceni, Boura, For\u0103\u0219ti, Manolea, Oniceni, Ro\u0219iori, Ru\u0219i, \u021aole\u0219ti, Uide\u0219ti."}
{"id": "1622500", "revid": "287204", "url": "https://it.wikipedia.org/wiki?curid=1622500", "title": "Forasti", "text": ""}
{"id": "1622502", "revid": "767487", "url": "https://it.wikipedia.org/wiki?curid=1622502", "title": "Fr\u0103t\u0103u\u021bii Noi", "text": "Fr\u0103t\u0103u\u021bii Noi \u00e8 un comune della Romania di 5.731 abitanti, ubicato nel distretto di Suceava, nella regione storica della Bucovina. \nIl comune \u00e8 formato dall'unione di 2 villaggi: Costi\u0219a e Fr\u0103t\u0103u\u021bii Noi."}
{"id": "1622503", "revid": "287204", "url": "https://it.wikipedia.org/wiki?curid=1622503", "title": "Fratautii Noi", "text": ""}
{"id": "1622504", "revid": "110157", "url": "https://it.wikipedia.org/wiki?curid=1622504", "title": "Fr\u0103t\u0103u\u021bii Vechi", "text": "Fr\u0103t\u0103u\u021bii Vechi \u00e8 un comune della Romania di 4.757 abitanti, ubicato nel distretto di Suceava, nella regione storica della Bucovina. \nIl comune \u00e8 formato dall'unione di 2 villaggi: Fr\u0103t\u0103u\u021bii Vechi e M\u0103neu\u021bi.\nFr\u0103t\u0103u\u0163ii Vechi ha dato i natali al geologo Liviu Ionesi (1925-2006)."}
{"id": "1622505", "revid": "287204", "url": "https://it.wikipedia.org/wiki?curid=1622505", "title": "Fratautii Vechi", "text": ""}
{"id": "1622508", "revid": "767487", "url": "https://it.wikipedia.org/wiki?curid=1622508", "title": "Karl Konrad von Beroldingen", "text": "Biografia.\nFiglio di Sebastian, signore di Sonnenberg, colonnello mercenario al servizio del re di Spagna, che fu a Lugano capitano generale e cancelliere, e di Emma von Roll zu Emmenholz. Come il padre fu colonnello e imprenditore militare al servizio della Spagna. Nel baliaggio luganese fu dal 1638 al 1673 cancelliere e capitano generale. \nNel 1669 gli venne affidato il feudo di Magliaso unico di tutta la svizzera italiana. Rappresent\u00f2 in varie diete gli interessi dell'ambasciata spagnola presso i confederati. L'imperatore Leopoldo lo elev\u00f2 al rango di barone nel 1691. \nFu eletto cavaliere dell'ordine di Alcantara. A Lugano edific\u00f2 due importanti palazzi: il palazzo Beroldingen (demolito per edificare la Villa Ciani) nell'attuale Parco Ciani e la Villa Favorita a Castagnola in riva al lago."}
{"id": "1622509", "revid": "767487", "url": "https://it.wikipedia.org/wiki?curid=1622509", "title": "Frumosu", "text": "Frumosu \u00e8 un comune della Romania di 3.579 abitanti, ubicato nel distretto di Suceava, nella regione storica della Bucovina. \nIl comune \u00e8 formato dall'unione di 3 villaggi: Deia, Drago\u0219a, Frumosu."}
{"id": "1622510", "revid": "36426", "url": "https://it.wikipedia.org/wiki?curid=1622510", "title": "Dinastia dei Comneni", "text": ""}
{"id": "1622513", "revid": "132266", "url": "https://it.wikipedia.org/wiki?curid=1622513", "title": "Gruppo Intervento Speciale", "text": ""}
{"id": "1622516", "revid": "767487", "url": "https://it.wikipedia.org/wiki?curid=1622516", "title": "Fundu Moldovei", "text": "Fundu Moldovei \u00e8 un comune della Romania di 4.090 abitanti, ubicato nel distretto di Suceava, nella regione storica della Bucovina. \nIl comune \u00e8 formato dall'unione di 10 villaggi: Botu\u0219, Botu\u0219el, Brani\u0219tea, Colacu, Delni\u021ba, Delu\u021b, Fundu Moldovei, Obcina, Plai, Smida Ungurenilor.\nLa documentazione pi\u00f9 antica relativa alla popolazione di Fundu Moldovei indica nel 1774 la presenza di 93 famiglie. Lo sviluppo della localit\u00e0 venne portato anche dall'insediarsi di una colonia Sassone, giunta sul posto dopo l'annessione della Bucovina all'Impero Austroungarico. Oggi la presenza di abitanti di origine tedesca \u00e8 minima, come quella della popolazione ebraica, che si insedi\u00f2 nel comune agli inizi del XIX secolo; i vari documenti indicano inoltre una presenza, peraltro minima e saltuaria, nel luogo di famiglie di origine ucraina e di rom."}
{"id": "1622517", "revid": "132266", "url": "https://it.wikipedia.org/wiki?curid=1622517", "title": "Nucleo Operativo Centrale di Sicurezza", "text": ""}
{"id": "1622519", "revid": "188116", "url": "https://it.wikipedia.org/wiki?curid=1622519", "title": "Comando Subacquei ed Incursori", "text": ""}
{"id": "1622520", "revid": "110157", "url": "https://it.wikipedia.org/wiki?curid=1622520", "title": "G\u0103l\u0103ne\u0219ti", "text": "G\u0103l\u0103ne\u0219ti \u00e8 un comune della Romania di 2.692 abitanti, ubicato nel distretto di Suceava, nella regione storica della Bucovina. \nIl comune \u00e8 formato dall'unione di 2 villaggi: G\u0103l\u0103ne\u0219ti e Hurjuieni.\nNel 2004 si \u00e8 staccato da G\u0103l\u0103ne\u0219ti il villaggio di Voitinel, andato a formare un comune autonomo."}
{"id": "1622521", "revid": "287204", "url": "https://it.wikipedia.org/wiki?curid=1622521", "title": "Galanesti", "text": ""}
{"id": "1622523", "revid": "767487", "url": "https://it.wikipedia.org/wiki?curid=1622523", "title": "Gr\u0103me\u0219ti", "text": "Gr\u0103me\u0219ti \u00e8 un comune della Romania di 3.098 abitanti, ubicato nel distretto di Suceava, nella regione storica della Moldavia. \nIl comune \u00e8 formato dall'unione di 5 villaggi: B\u0103line\u0219ti, Boto\u0219ani\u021ba Mic\u0103, Gr\u0103me\u0219ti, Rude\u0219ti, Verbia."}
{"id": "1622524", "revid": "287204", "url": "https://it.wikipedia.org/wiki?curid=1622524", "title": "Gramesti", "text": ""}
{"id": "1622527", "revid": "110157", "url": "https://it.wikipedia.org/wiki?curid=1622527", "title": "Gr\u0103nice\u0219ti", "text": "Gr\u0103nice\u0219ti \u00e8 un comune della Romania di 5.015 abitanti, ubicato nel distretto di Suceava, nella regione storica della Bucovina.\nIl comune \u00e8 formato dall'unione di 6 villaggi: Dumbrava, Gr\u0103nice\u0219ti, Gura Solcii, Iacobe\u0219ti, Rom\u00e2ne\u0219ti, Slobozia Sucevei.\nGr\u0103nice\u0219ti \u00e8 attraversata dalla Strada europea E85.\nI monumenti pi\u00f9 interessanti del comune sono due chiese ortodosse:"}
{"id": "1622528", "revid": "287204", "url": "https://it.wikipedia.org/wiki?curid=1622528", "title": "Granicesti", "text": ""}
{"id": "1622529", "revid": "764447", "url": "https://it.wikipedia.org/wiki?curid=1622529", "title": "Independent Spirit Awards 1987", "text": "La cerimonia di premiazione della 2\u00aa edizione degli Independent Spirit Awards si \u00e8 svolta nel 1987 ed \u00e8 stata presentata da Buck Henry.\nDavid Puttnam e Lee Grant hanno pronunciato i \"keynote speeches\".\n\u00c8 stato introdotto in questa edizione il premio per il miglior film d'esordio (\"Best First Feature\").\nVincitori e candidati.\nI vincitori sono indicati in grassetto, a seguire gli altri candidati."}
{"id": "1622532", "revid": "132266", "url": "https://it.wikipedia.org/wiki?curid=1622532", "title": "Gruppo d'Investigazione sulla Criminalit\u00e0 Organizzata", "text": ""}
{"id": "1622534", "revid": "767487", "url": "https://it.wikipedia.org/wiki?curid=1622534", "title": "H\u00e2rtop", "text": "H\u00e2rtop \u00e8 un comune della Romania di 2.614 abitanti, ubicato nel distretto di Suceava, nella regione storica della Moldavia. \nH\u00e2rtop \u00e8 divenuto comune autonomo nel 2004, staccandosi dal comune di Preute\u0219ti."}
{"id": "1622536", "revid": "287204", "url": "https://it.wikipedia.org/wiki?curid=1622536", "title": "Hartop", "text": ""}
{"id": "1622537", "revid": "124172173", "url": "https://it.wikipedia.org/wiki?curid=1622537", "title": "KPMG", "text": "KPMG \u00e8 una rete di societ\u00e0 indipendenti, affiliate a KPMG International Cooperative, quest'ultima di diritto svizzero, di fornitura di servizi professionali alle imprese, specializzato nella revisione e organizzazione contabile, nella consulenza manageriale e nei servizi fiscali, legali e amministrativi. \u00c8 attiva in 147 Paesi con circa 219.000 dipendenti.\nKPMG fa parte delle cosiddette \"Big Four\", ovvero le quattro societ\u00e0 di revisione che a livello mondiale si spartiscono la grande parte del mercato; le altre tre \"big\" sono Pricewaterhouse Coopers, Deloitte &amp; Touche e Ernst &amp; Young. Fino al 2002 a queste si aggiungeva Andersen (ex Arthur Andersen) prima del fallimento seguito allo scandalo Enron negli Stati Uniti.\nStoria.\nLe origini di KPMG risalgono alla cosiddetta \u2018golden age\u2019 della contabilit\u00e0 tra la fine del XIX e l'inizio del XX secolo.\nNel 1987 \u00e8 avvenuta la fusione tra Peat Marwick International (PMI) e Klynveld Main Goerdeler (KMG), in cui si \u00e8 denominato la societ\u00e0 come KPMG. Le quattro lettere sono le iniziali dei fondatori: Piet Klynveld, William Barclay Peat, James Marwick, Reinhard Goerdeler.\nIn Italia.\nIl Network italiano \u00e8 composto da \"KPMG S.p.A.\", che si occupa di revisione contabile, \"KPMG Fides S.p.A.\", che offre servizi amministrativi alle imprese, \"Studio Associato\", che offre servizi fiscali e legali, \"KPMG Advisory S.p.A.\", che si occupa della consulenza e che controlla interamente \"Nolan, Norton Italia Srl\", specificamente per la consulenza informatica."}
{"id": "1622538", "revid": "767487", "url": "https://it.wikipedia.org/wiki?curid=1622538", "title": "Preute\u0219ti", "text": "Preute\u0219ti \u00e8 un comune della Romania di 6.719 abitanti, ubicato nel distretto di Suceava, nella regione storica della Moldavia. \nIl comune \u00e8 formato dall'unione di 6 villaggi: Arghira, Basarabi, Bahna Arin, Hu\u0219i, Leucu\u0219e\u0219ti, Preute\u0219ti.\nNel 2004 si \u00e8 staccato da Preute\u0219ti il villaggio di H\u00e2rtop, andato a formare un comune autonomo."}
{"id": "1622539", "revid": "287204", "url": "https://it.wikipedia.org/wiki?curid=1622539", "title": "Preutesti", "text": ""}
{"id": "1622540", "revid": "6923", "url": "https://it.wikipedia.org/wiki?curid=1622540", "title": "Tamburi Investment Partners", "text": "Tamburi Investment Partners S.p.A. (nota anche con l'acronimo di TIP S.p.A.) \u00e8 un'investment e merchant bank italiana indipendente, fondata nel 1999 dal banchiere di affari Giovanni Tamburi. Ha sede a Milano, in via Pontaccio 10.\nDal 9 novembre 2005 \u00e8 quotata alla Borsa valori di Milano dove \u00e8 presente negli indici FTSE Italia Mid Cap e FTSE Italia STAR.\nCorporate governance.\nAl momento della quotazione, il Consiglio di Amministrazione era cos\u00ec composto: Giovanni Tamburi (Presidente e A.D.), Alessandra Gritti (Vice Presidente), Marco Merati Foscarini (Vice Presidente), Luisa Angelini, Francesco Baggi Sisini, Claudio Berretti, Mario Manuli, Umberto Nicodano, Maurizio Petta, Alberto Rossi, Fernando Silori, (Consiglieri). Nella compagine azionaria, una parte della quale \u00e8 stata vincolata da un patto di sindacato con lo stesso Tamburi, figurano esponenti di alcune delle pi\u00f9 importanti famiglie imprenditoriali italiane. Tra essi si segnalano: Mario Manuli, Isabella Seragnoli, Mariella Burani, Luisa Angelini, Nerio Alessandri, Giorgio Rocco, Luca Fossati, Paolo Marzotto, Fernando Silori, Fausto Radici, Niccol\u00f2 Branca, Sergio Erede, Giovanni Rossetti, Gruppo D'Amico. Per le verifiche contabili, l'azienda si affida alla societ\u00e0 di revisione KPMG.\nLa controllata SeconTIP, societ\u00e0 di investimenti destinata ad acquisire partecipazioni sul mercato \"secondario\" del private equity, \u00e8 di recente salita al 12,8% di Management&amp;Capitali, diventando - in accordo con l'ing. De Benedetti, con cui \u00e8 stato siglato un patto di sindacato - il socio di riferimento. TIP controlla inoltre TIP - PRE IPO S.p.a., StarTip S.p.a. e Asset Italia S.p.a.\nAzionariato.\nL'azionariato comunicato alla Consob \u00e8 il seguente:"}
{"id": "1622541", "revid": "75421", "url": "https://it.wikipedia.org/wiki?curid=1622541", "title": "Cho Sokidan", "text": ""}
{"id": "1622544", "revid": "180559", "url": "https://it.wikipedia.org/wiki?curid=1622544", "title": "Softball ai Giochi della XXIX Olimpiade", "text": " \nIl torneo olimpico di softball 2008 si \u00e8 svolto Pechino dal 12 al 21 agosto. Tutte le partite sono state giocate al Fengtai Softball Field. Il torneo di softball viene disputato solo a livello femminile; gli uomini hanno partecipato al torneo olimpico di baseball, sport affine al softball.\nIl CIO ha deciso di rimuovere il softball (cos\u00ec come il baseball) dal programma per le Olimpiadi 2012, Ma dopo due edizioni di assenza, il Softball rientra nei giochi olimpici a Tokyo2020\nFormula.\nAl torneo hanno partecipato 8 squadre. Tutte quante sono state inserite in un girone all'italiana le cui prime quattro classificate sono passate alle semifinali del torneo. Nelle semifinali si sono scontrate la prima e la seconda del girone all'italiana e la terza e la quarta. La perdente dell'incontro tra prima e seconda e la vincente dell'incontro tra terza e quarta si sono incontrate in una partita nella quale la vincente \u00e8 passata in finale per l'oro e la perdente si \u00e8 aggiudicata la medaglia di bronzo.\nFase Finale.\nNelle semifinali si scontrano la prima e la seconda del girone all'italiana e la terza e la quarta. La perdente dell'incontro tra prima e seconda e la vincente dell'incontro tra terza e quarta si incontrano in una partita nella quale la vincente accede alla finale per l'oro e la perdente si aggiudica la medaglia di bronzo."}
{"id": "1622545", "revid": "78273", "url": "https://it.wikipedia.org/wiki?curid=1622545", "title": "Softball alle olimpiadi estive 2008", "text": ""}
{"id": "1622549", "revid": "891358", "url": "https://it.wikipedia.org/wiki?curid=1622549", "title": "Miroslav Pavlovi\u0107", "text": "Carriera.\nDebutta da professionista nel 1967 con la , dove milita per sette stagioni vincendo quattro campionati della RSF di Jugoslavia e tre Coppe di Jugoslavia, oltre alla Mitropa Cup 1968.\nAll'inizio della stagione 1974-1975 si trasferisce in Belgio, al KFC Diest, dove rimane per due stagioni prima di chiudere la carriera negli Stati Uniti con gli San Jose Earthquakes.\nCon la nazionale jugoslava vanta 46 presenze e le partecipazioni al , dove fu finalista, e al ."}
{"id": "1622550", "revid": "287204", "url": "https://it.wikipedia.org/wiki?curid=1622550", "title": "Miroslav Pavlovic", "text": ""}
{"id": "1622561", "revid": "486946", "url": "https://it.wikipedia.org/wiki?curid=1622561", "title": "Formula 1 Anno 1982", "text": ""}
{"id": "1622562", "revid": "1226", "url": "https://it.wikipedia.org/wiki?curid=1622562", "title": "Monumento nazionale a Vittorio Emanuele II", "text": ""}
{"id": "1622565", "revid": "31886", "url": "https://it.wikipedia.org/wiki?curid=1622565", "title": "Maria Stuart (Schiller)", "text": "Maria Stuart, spesso italianizzato in Maria Stuarda, \u00e8 una tragedia di Friedrich Schiller che rappresenta gli ultimi giorni di Maria, regina di Scozia. La tragedia consiste in cinque atti, ognuno diviso in diverse scene. La tragedia \u00e8 stata rappresentata per la prima volta a Weimar, in Germania il 14 giugno 1800. \u00c8 stata fonte di ispirazione per l'opera Maria Stuarda di Donizetti.\nTrama.\nMaria Stuarda \u00e8 prigioniera in Inghilterra - ufficialmente per l'omicidio di suo marito Darnley, ma in realt\u00e0 a causa delle sue pretese sul trono di Inghilterra, appartenente alla regina Elisabetta I. Mentre la cugina di Maria, Elisabetta, esita a firmarne la condanna a morte, questa spera nella grazia.\nDopo che Maria scopre che Mortimer (personaggio creato da Schiller), nipote del suo custode, \u00e8 dalla sua parte, gli affida la propria vita. Mortimer dovrebbe consegnare a Robert Dudley, conte di Leicester una lettera da Maria, in cui lei gli chiede aiuto. Si tratta di una situazione delicata, perch\u00e9 Leicester sembra sostenere la Regina Elisabetta.\nDopo numerose richieste, Maria alla fine ottiene l'opportunit\u00e0 di incontrare la Regina Elisabetta (cosa che, in realt\u00e0, non \u00e8 mai accaduta). Quest'incontro finisce in un litigio, causato dalla riluttanza di Maria di sottomettersi interamente alla volont\u00e0 di Elisabetta. Il litigio porta al sospetto che la grazia non sar\u00e0 concessa.\nA complicare ulteriormente la questione, Mortimer progetta di liberare Maria con la forza, versione drammatizzata dell'infruttuoso complotto Babington, ma quando il suo tentativo viene scoperto, egli si suicida.\nLa Regina Elisabetta finalmente si persuade a firmare la condanna a morte di Maria. Elisabetta sottolinea che la sua unica ragione per firmare \u00e8 la pressione del suo popolo affinch\u00e9 lei la firmi.\nLa condanna firmata \u00e8 consegnata a Davison, il sottosegretario della Regina Elisabetta, senza nessuna istruzione precisa su cosa farne. Con questa azione, Elisabetta trasferisce la responsabilit\u00e0 su di lui, pienamente consapevole che lui a sua volta consegner\u00e0 la condanna a Lord Burleigh, e perci\u00f2 confermando la sentenza di morte per Maria.\nBurleigh chiede il documento firmato a Davison, che - malgrado l'incertezza - infine glielo consegna. Di conseguenza, Burleigh fa decapitare Maria.\nLa tragedia termina con Elisabetta che incolpa sia Burleigh che Davison per la morte di Maria (bandendo il primo dalla corte e imprigionando il secondo nella Torre di Londra), Lord Shrewsbury (che ha implorato la grazia per Maria durante l'opera) che rinuncia ai propri privilegi e Leicester che lascia l'Inghilterra per la Francia. Elisabetta \u00e8 lasciata completamente sola mentre cala il sipario.\nRappresentazioni in Italia.\nIl ruolo di Maria Stuarda \u00e8 stato interpretato da grandi attrici italiane: "}
{"id": "1622568", "revid": "237256", "url": "https://it.wikipedia.org/wiki?curid=1622568", "title": "Lev Kuleshov", "text": ""}
{"id": "1622577", "revid": "237256", "url": "https://it.wikipedia.org/wiki?curid=1622577", "title": "Lev Kule\u0161ov", "text": ""}
{"id": "1622587", "revid": "160376", "url": "https://it.wikipedia.org/wiki?curid=1622587", "title": "Italianizzazione fascista", "text": ""}
{"id": "1622594", "revid": "1543377", "url": "https://it.wikipedia.org/wiki?curid=1622594", "title": "RAF Habbaniyya", "text": "RAF Habbaniya, originariamente RAF Dhibban, era la base aerea della RAF stanziata a 55\u00a0km a ovest di Baghdad, presso la cittadina di al-\u1e24abb\u0101niyya ), nelle cui vicinanze si estende l'omonimo lago.\nFu operativa dalla fine degli anni trenta alla fine degli anni cinquanta, allorch\u00e9 il Regno Unito ritir\u00f2 le proprie forze armate dall'Iraq che aveva acquistato la sua piena indipendenza dal 1958.\nStoria.\nIl 1\u00ba maggio 1938 la base aerea della RAF di Dhibban fu chiamata RAF Habbaniya. Essa funzion\u00f2 come importante scuola di addestramento al volo nel corso della II guerra mondiale ma anche come aeroporto di transito per aerei da trasporto. Durante la Guerra anglo-irachena del 1941, all'epoca in cui era Primo Ministro in Iraq Rashid Ali al-Kaylani, la base fu assediata dalle forze armate irachene, che si dislocarono nella pianura circostante. L'assedio fu contrastato dalle unit\u00e0 militari terrestri ed aeree basate ad al-Habb\u0101niyya, inclusi i piloti della scuola di addestramento, da un battaglione del \"King's Own Royal Regiment\", dal RAF Regiment e da arruolati iracheni. L'arrivo di una colonna di soccorso (Kingcol), parte della Habforce inviata dalla Palestina, allora sotto Mandato britannico, unitamente alle unit\u00e0 di al-\u1e24abb\u0101niyya, obbligarono gli iracheni a ritirarsi su Baghdad. Pi\u00f9 tardi, sempre nel corso della II guerra mondiale, al-\u1e24abb\u0101niyya divenne un importante snodo lungo la rotta aerea che univa il Regno Unito all'Unione Sovietica sua alleata. La British Overseas Airways Corporation (BOAC) mantenne un regolare servizio passeggeri, via Nordafrica e Vicino Oriente, usando aerei da trasporto Consolidated B-24 Liberator.\nAlla fine degli anni trenta, le Imperial Airways istituirono una postazione di transito sul lago di \u1e24abb\u0101niyya per idrovolanti dal Regno Unito all'India britannica. Il lago provvedeva al necessario ammaraggio in un'area altrimenti quasi del tutto stepposa. Dopo la II guerra mondiale, la BOAC non riattiv\u00f2 tale servizio e la RAF acquis\u00ec le costruzioni alberghiere che esistevano sul bordo del lago per impiegarle come centro di riposo e ricreazione dei militari della base.\nFra le Unit\u00e0 dislocate nella base di al-\u1e24abb\u0101niyya nelle varie epoche vi furono:-\nla Scuola di addestramento al volo n. 4; l'unit\u00e0 di manutenzione n. 115; l'unit\u00e0 di segnalazione n. 123; l'unit\u00e0 di segnalazione n. 276; gli Squadroni n. 8, 30, 70, 84, 244, 249, 683; 2 Squadroni blindati; il 1\u00ba Battaglione \"King's Own Royal Regiment\".\nNel corso della guerra d'Iraq, lanciata da George W. Bush e Tony Blair nel 2003, l'antica base britannica \u00e8 stata usata dalle forze armate statunitensi e dal neo-costituito esercito iracheno come base operativa avanzata e da essa sono state lanciate operazioni di combattimento contro i dintorni di Falluja e di Ramadi."}
{"id": "1622596", "revid": "754039", "url": "https://it.wikipedia.org/wiki?curid=1622596", "title": "Chiesa di San Francesco dei Cocchieri", "text": "La chiesa di San Francesco dei Cocchieri \u00e8 una chiesa monumentale di Napoli ubicata in via Maria Longo, di fronte al lato interno di porta San Gennaro.\nStoria e descrizione.\nL'edificio venne eretto su commissione della Congrega dei cocchieri nel XVII secolo.\nDi notevole interesse \u00e8 la facciata, che mostra un pregevole portale in piperno del Seicento (con timpano triangolare spezzato che racchiude l'edicola contenente le campane) ed \u00e8 sormontata da un timpano semicircolare. Inoltre sempre sulla facciata \u00e8 presente un capitello votivo dedicato a san Francesco con bambin Ges\u00f9, dove la piet\u00e0 popolare degli abitanti non fa mai mancare un fiore. L'interno, restaurato di recente, si presenta con un'unica aula dotata di tre altari (il maggiore e i due laterali).\nCollegamenti esterni.\nhttps://tinodamico.wordpress.com/2018/02/03/la-chiesetta-napoletana-di-san-francesco-de-cocchieri-e-lex-voto-dipinto-sulla-facciata/"}
{"id": "1622597", "revid": "599013", "url": "https://it.wikipedia.org/wiki?curid=1622597", "title": "Martin Taylor", "text": "\u00c8 diventato tristemente celebre il 23 febbraio 2008, quando militava tra le file del Birmingham City, per aver procurato, in uno scontro di gioco, la frattura esposta di tibia e perone dell'attaccante croato dell'Arsenal Eduardo da Silva, ricevendo un cartellino rosso diretto dopo solamente due minuti di gioco. Nel corso di un'intervista post-partita l'allenatore dei \"Gunners\", Ars\u00e8ne Wenger, chiese la squalifica a vita del giocatore, ma ritir\u00f2 le sue parole il giorno seguente, ammettendo che erano state eccessive. Taylor venne squalificato dal giudice sportivo per tre giornate.\nCarriera.\nIl 29 gennaio 2010, dopo essere rimasto svincolato dal Birmingham City, fu molto vicino al trasferimento alla squadra italiana del Cagliari, poich\u00e9 fortemente voluto dal presidente Massimo Cellino. Tuttavia decise successivamente di rimanere in Inghilterra. firmando un contratto di due anni con il Watford, squadra militante nel Championship (seconda divisione inglese). Il 2 febbraio seguente debutta con la nuova maglia, nella match vinto per 3-0 contro lo Sheffield United a Vicarage Road. Una settimana pi\u00f9 tardi segna il suo primo gol con gli \"Hornets,\" nella vittoria per 2-0 sul campo del Bristol City.\nIl 31 agosto 2012 si trasferisce allo Sheffield Wednesday, firmando un contratto biennale. Il 10 settembre 2013 passa in prestito al Brentford, con cui gioca cinque partite di campionato, segnando due gol. Al termine della stagione 2013-2014, in cui non ha disputato neanche una partita ufficiale, annuncia il suo ritiro dal calcio giocato."}
{"id": "1622598", "revid": "28592", "url": "https://it.wikipedia.org/wiki?curid=1622598", "title": "Vsevolod Emil'evi\u010d Mejerchol'd", "text": ""}
